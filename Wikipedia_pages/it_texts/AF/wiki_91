{"id": "509886", "revid": "2091899", "url": "https://it.wikipedia.org/wiki?curid=509886", "title": "Luoghi di Dragonlance", "text": " Pagina che racchiude la descrizione dei luoghi fondamentali e delle citt\u00e0 della saga fantasy Dragonlance.\nA.\nAdlantum.\n\u00c8 il terzo continente di Krynn. \u00c8 situato a nord-ovest di Ansalon. Di Adlatum si sa poco, appare su due mappe ed \u00e8 brevemente accennato al fianco di Taladas e Ansalon nel libro in lingua originale \"The Dragons of Krynn\". Da fonti non ufficiali del sito di Dragonlance Nexus, si dice che fosse un continente delle dimensioni di Taladas, che si squarci\u00f2 in due quando la grande onda, creata dall'impatto della montagna di fuoco con il mondo, allag\u00f2 permanentemente le pianure e le valli centrali del continente.\nB.\nBalifor.\nCitt\u00e0 portuale situata nell'estremo Nord-Est del continente di Ansalon. I compagni vi passeranno qualche tempo prima di partire per Flotsam, e qui si aprir\u00e0 una delle parentesi pi\u00f9 felici della loro avventura: su iniziativa di Raistlin, infatti, essi metteranno su una vera e propria compagnia di spettacoli che delizier\u00e0 per qualche tempo la citt\u00e0 occupata dalle truppe nemiche, riunendosi alla taverna \"Al Porco e al Fischio\". Sar\u00e0 qui a Balifor, inoltre, che Goldmoon comincer\u00e0 la propria opera di diffusione della fede nei veri d\u00e8i in tutto il mondo.\nD.\nDaltigoth.\nLocalit\u00e0 dove si trovava la Torre dell'Alta Stregoneria di Daltigoth\nDargaard Keep.\nDimora di Lord Soth, Dargaard Keep \u00e8 una possente rocca inespugnabile che si erge sui Monti Dargaard, al confine tra il Nightlund e l'Estwilde, nell'area pi\u00f9 settentrionale di Ansalon. Questo castello arroccato sulle montagne \u00e8 stato scelto come eterna dimora dal suo antico abitatore, condannato a passarvi buona parte dell'eternit\u00e0 per mondare il suo orrendo peccato: Lord Soth ha poi permesso a Kitiara, la Signora delle Tenebre, di trasferirvisi per condurre la guerra su Ansalon, e molti dei suoi capitani pi\u00f9 fedeli l'hanno seguita in questa nuova dimora. Non \u00e8 facile, per\u00f2, resistere a lungo tra le mura di pietra della rocca maledetta: il terribile canto che accompagna infatti le notti di Lord Soth, e che le accompagner\u00e0 ancora per molti secoli, non \u00e8 facile da sopportare nel cuore della notte, tanto che perfino Lord Ariakas e la stessa Kitiara ne rimarranno ampiamente sconvolti.\nQuando Soth divenne il signore di uno dei domini di Ravenloft (\"Sithicus\", ovvero \"terra di spettri\" nella lingua elfica) venne creata in questo una versione deforme della rocca, chiamata \"Nedragaard Keep\".\nF.\nFlotsam.\nQuartiere dell'armata dei Draghi blu durante la Guerra delle Lance, la citt\u00e0 portuale di Flotsam, il cui nome significa \"relitti galleggianti\", \u00e8 rinomata per le sue locande di bassa qualit\u00e0 e per il gran numero di mercenari che possono essere trovati. \u00c8 sostanzialmente un paradiso per i ladri e per ogni genere di malfattore.\nG.\nGodshome.\nGodshome, la \"casa degli dei\", \u00e8 una valle nascosta fra i Monti Khalkist, a poca distanza dall'odiosa Neraka: il passaggio in questa piccola valle \u00e8 possibile solo attraverso uno stretto cunicolo, di cui pochi conoscono l'esatta ubicazione. Gli Eroi vi giungono durante la \"Guerra delle Lance\" guidati dal saggio Fizban, e qui assistono alla definitiva dipartita di quest'ultimo e del vecchio Flint Fireforge, stroncato da un attacco cardiaco.\nH.\nHaven.\nHaven \u00e8 una piccola cittadina a circa 135 chilometri da Solace, che vive soprattutto di agricoltura e di commercio: i suoi cittadini, comunque, ne sono abbastanza fieri da averla dichiarata Signoria, e da pensare che essa possa addirittura rivaleggiare con la bellezza di Palanthas (il tutto, naturalmente, perch\u00e9 nessuno di loro ha mai visto Palanthas nemmeno da lontano).\n\u00c8 ad Haven che un giovanissimo Raistlin Majere riesce a sconfiggere la setta menzognera dei Belzoriti, dando luogo ad una serie di eventi che permetter\u00e0 ad un nuovo gruppo religioso di insediarvisi, il Consiglio dei Cercatori.\nI.\nIstar.\nCi fu un tempo, trecento anni prima delle vicende narrate nelle \"Cronache\", in cui Istar era la citt\u00e0 favorita dagli dei. L\u00e0 i chierici passeggiavano per lo sfarzoso Tempio di Paladine, indossando tonache intessute d'oro, dormendo nelle stanze pi\u00f9 lussuose di tutto Krynn e deliziandosi al suono dei canti delle Figlie di Mishakal, venute dai lontani regni elfici. La citt\u00e0 non conosceva problemi, guidata dal tocco vigile del Gran Sacerdote e dei suoi fidi consiglieri, l'Arena non vedeva pi\u00f9 un combattimento mortale da molti anni, e le brutture del mondo comune, come i mercati di schiavi, erano accuratamente nascoste alla vista del popolo.\nPoi, un giorno, la montagna di fuoco si abbatt\u00e9 sulla citt\u00e0, sprofondandola nel fondo degli abissi. Il Tempio di Paladine, centro della citt\u00e0, venne proiettato direttamente nell'Abisso, ed al suo posto rimase un buco oscuro nel quale neanche gli elfi marini osano avventurarsi. Il Mare di Sangue di Istar prese il posto della bellissima citt\u00e0, il cui nome \u00e8 dovuto all'acqua rossa, che vortica senza mai pace trascinando in superficie la terra che ricopriva le strade della citt\u00e0 maledetta, e che secondo le leggende popolari rappresenterebbe il sangue di tutti gli innocenti morti in seguito al Cataclisma.\nPer quanto riguarda la Torre dell'Alta Stregoneria di Istar, essa sorgeva nei pressi dell'antico Tempio di Paladine, ma i maghi vennero scacciati dal Re-Prete ed essa venne distrutta durante quelle che passarono alla storia come le Battaglie Perdute. Il suo bosco aveva il potere di far dimenticare agli intrusi il motivo della loro visita. L'effetto finiva una volta usciti dal bosco. Anche questo venne distrutto assieme alla sua torre prima del Cataclisma.\nIstar viene visitata da Caramon, Raistlin, Tasslehoff e Crysania durante le loro avventure narrate nel primo libro delle Leggende, \"Il destino dei gemelli\".\nK.\nKalaman.\nKalaman \u00e8 una piccola citt\u00e0 affacciata sulla Baia di Thorodin, nell'estremo nord del continente di Ansalon. Posta a poca distanza da Palanthas, \u00e8 un villaggio di pescatori che appartiene alla giurisdizione dei Cavalieri di Solamnia. Durante la \"Guerra delle Lance\", la cittadina verr\u00e0 visitata prima da Laurana nei panni del Generale Dorato, per festeggiare congiuntamente l'Alba di Primavera e la vittoria dei Cavalieri contro gli Eserciti dei Draghi, e successivamente da Tanis Mezzelfo e dai suoi compagni, portati l\u00ec dagli elfi del mare dopo il loro naufragio nel Mare di Sangue di Istar.\nKenderhome.\nPatria dei kender, Kenderhome \u00e8 praticamente l'Abisso per chiunque non appartenga alla loro razza. Quando un kender \u00e8 \"stanco\" dei vagabondaggi, si insedia a Kenderhome per costituire un nucleo famigliare; va detto, nel caso passaste da quelle parti, che tutte le porte vengono lasciate aperte e che si pu\u00f2 prendere dalle case qualsiasi cosa non sia inchiodato al pavimento.\nVerr\u00e0 completamente distrutta durante l'era dei mortali dal dragone Malystryx, che vi creer\u00e0 il suo regno: la Desolazione. L'evento traumatico, e forse i poteri di Malys, faranno s\u00ec che i kender superstiti divengano degli \"afflitti\", una generazione di kender senza la loro proverbiale giovialit\u00e0 e immunit\u00e0 alla paura.\nL.\nLosarcum.\nLocalit\u00e0 dove si trovava la Torre dell'Alta stregoneria di Losarcum.\nM.\nMonte Nonimporta.\nSituato sull'isola di Sancrist, il Monte Nonimporta \u00e8 in realt\u00e0 un vulcano nelle cui viscere si cela la civilt\u00e0 degli gnomi. La storia vuole che questo bizzarro nome sia stato dato alla montagna in occasione del primo incontro fra gnomi e Cavalieri di Solamnia, quando un Cavaliere ebbe la brutta idea di domandare agli gnomi quale fosse il nome che loro avevano dato al monte: per fermare il piccolo essere, che era subito partito con uno degli interminabili nomi tipici di quella razza (\"un grande enorme altissimo cumulo costituito da diversi strati di roccia che noi abbiamo identificato come granito ossidiana quarzo con tracce di un altro minerale su cui stiamo ancora lavorando che ha un suo sistema interno di riscaldamento che stiamo ancora studiando per copiarlo prima o poi che riscalda la roccia a una data temperatura per cui si trasforma in stato liquido o gassoso che ogni tanto emerge in superficie e scorre lungo le pareti del grande enorme altissimo cumulo...\") , si narra che il cavaliere abbia esclamato precipitosamente \"Non importa!\", stupendo gli gnomi per l'intensa emozione che si poteva trasmettere con cos\u00ec poche parole e battezzando cos\u00ec definitivamente l'imponente montagna.\nN.\nNeraka.\nVillaggio isolato tra le montagne dove, durante la Guerra delle Lance, Takhisis edific\u00f2 il suo tempio e costru\u00ec la capitale del suo impero, con a capo Lord Ariakas.\nIn questa citt\u00e0 era presente la Pietra della Fondazione, trasportata l\u00ec da Takhisis stessa, dal Tempio di Istar. Attorno alla Pietra, la dea costru\u00ec appunto il suo tempio.\nP.\nPalanthas.\nLa bella citt\u00e0 di Palanthas \u00e8 considerata, e non a torto, una delle meraviglie di Krynn dai suoi abitanti e da coloro che vi giungono per piacere o per affari: la sua pianta \u00e8 costruita come una ruota di carro, con al centro gli edifici pi\u00f9 prestigiosi, ed ogni nuovo palazzo che vi viene edificato deve obbligatoriamente rispettare queste regole di simmetria, pena l'immediato abbattimento. L'amore per la bellezza, e la convinzione di essere invincibile grazie al presidio della Torre del Sommo Chierico, ha per\u00f2 portato i palanthiani a trascurare alcune delle pi\u00f9 elementari norme di sicurezza in caso di guerra, come la creazione di una milizia cittadina: inoltre, soltanto la parte antica della citt\u00e0 \u00e8 cinta da mura (quella che viene comunemente chiamata \"Citt\u00e0 Vecchia\"), mentre la Citt\u00e0 Nuova ne \u00e8 sprovvista poich\u00e9, secondo il governo cittadino, le mura hanno il difetto di \"guastare il progetto d'insieme\".\nGovernata da un Signore eletto fra i mercanti pi\u00f9 facoltosi, Palanthas ha come pi\u00f9 grande desiderio al mondo di mantenere inalterata la propria bellezza, e per fare questo \u00e8 disposta anche a scendere a patti con i Padroni dei Draghi. L'unica macchia che crepa la sua perfezione \u00e8 la Torre dell'Alta Stregoneria che sorge proprio al centro della citt\u00e0, circondata dal Boschetto di Shoikan: un edificio nero e contorto, che ispira terrore anche solo a guardarlo da lontano. Essa ospita comunque anche molti edifici importantissimi e prestigiosi, come il Tempio di Paladine, edificato dopo la riscoperta dei veri d\u00e8i da Elistan in persona, e la Grande Biblioteca di Astinus, dove si racchiudono i segreti di tutto Krynn.\nPalanthas verr\u00e0 toccata dalla guerra una sola volta, e cio\u00e8 durante la folle impresa di Raistlin narrata nelle \"Leggende di Dragonlance\". Per ordine di Kitiara, la citt\u00e0 sar\u00e0 percorsa in lungo e in largo dagli spettrali servitori di Lord Soth, che semineranno morte e distruzione per ogni dove: alla fine, comunque, la citt\u00e0 sar\u00e0 salvata dalla morte di Kitiara stessa, che provocher\u00e0 la fine delle ostilit\u00e0 da parte di Lord Soth ed il ritiro delle sue truppe scheletriche, per godersi l'immortalit\u00e0 accanto alla sua nuova sposa.\nPax Tharkas.\nCostruita in cooperazione tra gli elfi di Qualinesti, i nani di Thorbardin, e gli umani dell'Ergoth, la fortezza di Pax Tharkas (\"Cittadella della Pace\" in lingua elfica) era creduta essere il simbolo dell'amicizia tra le razze dopo le guerre fratricide.\nIl Cataclisma la danneggi\u00f2 seriamente. Fu vicino alla fortezza che le Guerre della Porta dei Nani scoppiarono.\nDurante la Guerra delle Lance, la fortezza fu occupata dagli Eserciti di draghi rossi di Ansalon. Il Signore dei Draghi Verminaard si stabil\u00ec l\u00ec con il suo drago rosso Ember. Dopo che gli Eroi delle Lance attraversarono la fortezza, i nani di fosso si stabilirono permanentemente qui.\nQ.\nQualinost.\nCapitale del regno dei Qualinesti, come tutte le citt\u00e0 elfiche \u00e8 costruita in modo da non intaccare la bellezza del paesaggio circostanze, e vi si inserisce anzi perfettamente come se fosse un'estensione naturale del bosco degli elfi. Circondata da quattro sottili guglie di pietra bianca e argento, la citt\u00e0 consta di pochi edifici scaturiti dalla maestria dei fabbri nani ed intagliati nel quarzo rosa, come pure i sentieri che si snodano attraverso gli alberi. L'edificio pi\u00f9 importante della citt\u00e0 \u00e8 la Torre dei Soli, sede del consiglio cittadino e dimora del Presidente: un'altissima torre in oro e marmo bianco, decorata in modo da rappresentare il cielo verso il quale sembra tendere.\nQualinost verr\u00e0 abbandonata dagli elfi nel corso della Guerra delle Lance, quando essi saranno costretti a rifugiarsi, insieme ai Silvanesti, nell'Ergoth del Sud. I suoi abitanti potranno comunque ritrovarla intatta alla fine della guerra, mentre i loro cugini non saranno altrettanto fortunati.\nDurante la Guerra delle Anime la citt\u00e0 verr\u00e0 distrutta da Takhisis e allagata dal fiume che l'attraversava, dando vita al Lago della Morte.\nQue-shu.\nVillaggio natale di Goldmoon e Riverwind, Que-shu verr\u00e0 completamente distrutta dagli Eserciti dei Draghi durante la \"Guerra delle Lance\". Fortunatamente, parte della popolazione riuscir\u00e0 a sopravvivere alla carneficina, cos\u00ec che Goldmoon potr\u00e0 ricostituire il villaggio sulle sue ceneri alla fine della guerra.\nS.\nSanction.\nCapitale degli eserciti dei draghi malvagi, Sanction (in lingua originale \"\"sanzione\", \"punizione\"\") \u00e8 un'orrenda citt\u00e0 situata circa al centro di Ansalon, addossata alle eruttanti bocche delle montagne note come \"Signori del Fato\", e completamente sotto il dominio dei Signori dei Draghi. Le sue strade traboccano di eserciti, il cui quartier generale \u00e8 costituito dal grande Tempio di Luerkhisis, posto proprio al centro del fiume di lava che sboccia dai vulcani a nord della citt\u00e0: questo fa s\u00ec che al suo interno regni sempre un calore soffocante, che i chierici della Regina Oscura riescono solo in parte a dissipare grazie alle loro ardenti preghiere.\nSanction costituir\u00e0 il centro operativo degli eserciti del male durante il regno di Ariakas: alla sua morte, Kitiara preferir\u00e0 spostare le operazioni a Dargaard Keep, la rocca di Lord Soth.\nSilvanost.\nSilvanost poteva essere stata un tempo una citt\u00e0 superba e fiorente, di bellezza perfino superiore a quella della sua cugina Qualinost, ma ormai nessuno la ricorda per quello che era. La follia di re Lorac, infatti, l'ha trasformata in una terra d'incubo, popolata di spettri e suppurante sangue. Solo il sacrificio di quest'ultimo, e la sua sepoltura nella terra martoriata che tanto ha amato (usanza ritenuta barbara per gli elfi), daranno al popolo dei Silvanesti un barlume di speranza da dove poter cominciare a ricostruire, un pezzetto per volta, la loro casa tanto amata.\nDurante l'Era dei Mortali gli elfi creeranno un'impenetrabile barriera a difesa della loro nazione, che li isoler\u00e0 dal mondo per alcuni decenni. Solo all'arrivo di Mina, araldo della dea Oscura Takhisis (non ancora rivelatasi), la barriera verr\u00e0 abbattuta. A seguito di questo Silvanost, i cui difensori si erano allontanati per combattere contro le forze di Takhisis, verr\u00e0 invasa dall'impero dei Minotauri.\nSolace.\nSolace \u00e8 la citt\u00e0 d'origine dei compagni che costituirono il primitivo nucleo degli Eroi delle Lance. Fondata da profughi del Cataclisma, Solace giace ai piedi dei Monti Kharolis, nel bel mezzo di un bosco di vallenwood: sono questi degli alberi straordinariamente alti e possenti, capaci di reggere il peso di un'intera citt\u00e0. Solace \u00e8 infatti una citt\u00e0 aerea, e tutti gli edifici, ad eccezione della bottega del fabbro (poich\u00e9 Flint Fireforge, in quanto nano, non ama particolarmente gli alberi), poggiano sulle fronde di questi meravigliosi colossi.\nEssendo stata fondata da profughi del Cataclisma, Solace \u00e8 sempre stata molto ospitale verso i viaggiatori che percorrono il continente di Abanasinia. Negli ultimi tempi, sotto il governo del Consiglio dei Grandi Cercatori di Haven, questa leggendaria ospitalit\u00e0 si \u00e8 un po' ridimensionata, ma in seguito alla devastazione che colpir\u00e0 Solace in seguito all'attacco dei draghi rossi la citt\u00e0 torner\u00e0, pian piano e con molta fatica, all'antico splendore.\nSolace \u00e8 la sede della Locanda dell'Ultima Casa, di propriet\u00e0 di Otik Sandek, il quale poi passer\u00e0 la gestione alla figlia adottiva Tika e a suo marito Caramon e da questi alle loro figlie femmine e all'unico superstite dei figli maschi, Palin.\nSolamnia.\nPatria degli omonimi Cavalieri, Solamnia \u00e8 una terra verdeggiante che si estende a Nord del mare di Newsea e ad Ovest dei Monti Khalkist. La sua capitale \u00e8 Solanthus, posta nella parte pi\u00f9 meridionale della regione, tra i Monti Dargaard Meridionali e i Monti Garnet, ma il luogo pi\u00f9 famoso e importante \u00e8 di sicuro Palanthas: questa superba citt\u00e0 si trova nell'estremo Nord del continente di Ansalon, racchiusa tra i monti Vingaard che ne cingono il lato meridionale ed affacciata a Nord sulla Baia di Branchala, e l'unico possibile accesso via terra \u00e8 guardato dalla Torre del Sommo Chierico. Solamnia costituisce l'ultimo pezzo di terraferma al confine occidentale di Ansalon.\nT.\nTaladas.\nTaladas \u00e8 un intero continente all'interno della saga di Dragonlance, che si trova negli oceani settentrionali e inesplorati di Krynn. \u00c8 circa due volte pi\u00f9 grande di Ansalon e si trova a nord-est di questo. Per la maggior parte sconosciuta agli storici e ai conquistatori di Ansalon, i segreti di Taladas sono molti.\nTaladas \u00e8 una terra molto insolita che si trova in una parte lontana di Krynn. La maggior parte dei fan di Dragonlance ha infatti familiarit\u00e0 con Ansalon, con le sue terre, gli eroi, e le lotte. Le terre di Taladas forniscono tutte nuove avventure e culture da esplorare.\nTaladas \u00e8 stato governato da un impero di maghi-imperatori, l'impero di Aurim, che \u00e8 stato distrutto lo stesso giorno di Istar. Il Cataclisma ha infatti drasticamente cambiato Taladas durante la notte. Una singola, massiccia montagna di fuoco colp\u00ec infatti una regione di aperte pianure che era il centro di Taladas, e la pioggia di fuoco distrusse l'impero di Aurim e apr\u00ec una voragine nel centro del continente, che invece di essere invasa dalle acque, fu inghiottita dalla roccia fusa in un grande calderone di lava. Il calore generato da questo evento bruci\u00f2 le terre intorno vetrificandole e incenerendole, nonch\u00e9 producendo gas velenosi che sterminarono molte delle razze che vi abitavano. L'impatto fu tremendo. La terra stessa si lacer\u00f3, portando alla creazione di una vasta regione di ribollente roccia fusa e rimodellando i mari. Nuove catene montuose furono risvegliate in un furore di vulcani, terremoti ed eruzioni scossero la terra, e si crearono o vennero trasformati nuovi territori.\nLa Taladas che usc\u00ec fuori dal Cataclisma era un continente che aveva ormai perso molti dei segreti del passato, ma che vide la formazione di nuovi e potenti regni. Alcune aree infatti sopravvissero a quella che gli abitanti di Taladas chiamano la \"grande distruzione\". Sulle isole Rainward, i rifugiati costruirono nuovi regni. Inoltre, nelle giungle meridionali di Nerone e nel nord nevoso del Panak, trib\u00f9 di selvaggi dimorano con creature mostruose. Gli gnomi navigano per il mare infuocato grazie alla Flotta di Fuoco, costituita da navi di acciaio, e vivono lungo le sue rive. Al momento la Lega Imperiale dei Minotauri \u00e8 l'unico vero e proprio impero, che ha coperto tutte le parti abitabili del Nord Hosk (dove vivono delle trib\u00f9 nomadi), ad eccezione di Thenol, un regno oscuro governato da sacerdoti degli dei del male, e Armach, sede degli elfi. La Lega Imperiale \u00e8 governata da minotauri, e ha molta influenza nel nord. A differenza di Ansalon, Taladas \u00e8 stato relativamente poco trattato da romanzi e moduli di gioco. Taladas non \u00e8 stato coinvolto nella Guerra delle Lance.\nIl continente di Taladas \u00e8 stato introdotto ai tempi del set da gioco \"Time of the Dragon\" nel 1989, da David \"Zeb\" Cook.\nTarsis.\nAi tempi precedenti al Cataclisma, Tarsis la Bella era giustamente considerata la capitale di Abanasinia: porto marino di eccezionale importanza per i suoi commerci, Tarsis era famosa per le sue \"navi dalle bianche ali\" che salpavano per ogni dove e riportavano con s\u00e9 gli oggetti pi\u00f9 disparati.\nPoi, la notte del Cataclisma, quando la montagna di fuoco cadde dal cielo, una voragine si apr\u00ec nel punto dove c'era stata Istar. Quando si lev\u00f2 il sole, il mare era scomparso da Tarsis, e le belle navi giacevano spiaggiate sulla terraferma. Da allora, la fortuna della bella citt\u00e0 non ha fatto che calare, ed i suoi cittadini hanno sviluppato una vera e propria avversione per tutto il resto del mondo.\nGli Eroi delle Lance giungeranno a Tarsis nel suo momento pi\u00f9 drammatico, quando essa sar\u00e0 rasa al suolo dal fuoco dei draghi rossi: qui, la compagnia sar\u00e0 spezzata, per non rincontrarsi mai pi\u00f9 integra come prima.\nThorbardin.\nThorbardin \u00e8 l'antica dimora della montagna dei nani. \u00c8 situata in profondit\u00e0 sotto le montagne Kharolis. La citt\u00e0 \u00e8 composta da quattro quartieri separati situati intorno a un grande mare sotterraneo, chiamato Mare Urkhan. Una grande stalagmite sorge dal mare, e ospita le Sale dei cinque Thane cos\u00ec come diverse strutture governative. I quattro distretti circostanti si chiamano Klar, Hylar, Theiwar, e Diewar. A Nord e Sud della citt\u00e0 si trovano due cancelli: Southgate e Northgate. Southgate porta alle Pianure della Polvere, mentre Northgate (che custodiva l'accesso alla Piana della Morte) \u00e8 stato completamente distrutto. I mezzi per sostenere gli abitanti sotterranei sono forniti da labirinti di coltivazioni, dove si ottengono i raccolti. La luce della superficie \u00e8 fornita grazie a dei cunicoli di cristallo che riflettono la luce all'interno. Molto al di sotto della citt\u00e0 si trovano profondi Corridoi, dove, nel buio e nella segretezza assoluta, vengono realizzati molti tipi di magie oscure e complotti malvagi (quasi sempre da coloro che sono del distretto di Theiwar).\nTorre del Sommo Chierico.\nLa Torre del Sommo Chierico \u00e8 una costruzione dalla forma bizzarra, che pu\u00f2 momentaneamente sconcertare se non se ne conosce lo scopo (come accade a Flint Fireforge non appena vi arriva). Essa \u00e8 infatti circondata da una cinta muraria che presenta tre grossi portali, una strana caratteristica poich\u00e9 tre porte sono molto pi\u00f9 difficili da difendere di una sola: ad ogni portale corrisponde poi un enorme corridoio, di ampiezza tale da lasciar passare un drago e pieno di nicchie e cancelli, ed i tre corridoi confluiscono proprio al centro della Torre (\"Come invitare i nemici a prendere il t\u00e8!\").\nL'intera Torre continua a sembrare una costruzione progettata nella maniera pi\u00f9 stupida possibile, finch\u00e9 non si scopre che nella stanza pi\u00f9 interna \u00e8 custodito un globo dei draghi: allora la sua funzione diventa improvvisamente chiara. Il globo, richiamando i draghi in maniera irresistibile, li obbliga a passare per i portali e ad infilarsi nei corridoi, che per quegli enormi rettili sono piuttosto stretti: a questo punto, i cancelli puntuti calano dall'alto ed imprigionano la bestia, e i Cavalieri nascosti nelle nicchie sono liberi di infilzarli a morte con le dragonlance senza correre alcun rischio.\nCostruita a bloccare l'unico valico tra i Monti Vingaard, la Torre del Sommo Chierico \u00e8 un passaggio obbligato per quanti vogliono giungere a Palanthas e, sotto l'acuto presidio dei Cavalieri di Solamnia, ha sempre impedito che la bella citt\u00e0 fosse anche solo lontanamente sfiorata dalla guerra. Durante la prima trilogia, le sue mura si sono macchiate del sangue di Sturm Brightblade, trafitto dalla lancia di Kitiara per aver voluto difendere i bastioni fino alla morte. Sar\u00e0 soltanto durante la lotta contro Raistlin che la Torre verr\u00e0 oltrepassata dagli Eserciti dei Draghi, grazie ad un ingegnoso uso delle cittadelle volanti da parte di Kitiara.\nTorre dell'Alta Stregoneria di Wayreth.\n\u00c8 per molto tempo l'unica Torre dell'Alta Stregoneria sopravvissuta alle Battaglie Perdute, prima che Raistlin Majere rivendichi a s\u00e9 e faccia rinascere la Torre di Palanthas.\nLa Torre dell'Alta Stregoneria di Wayreth si trova approssimativamente a Sud della foresta elfica di Qualinesti, ma non esistono in tutto Ansalon due mappe che la individuino esattamente nello stesso luogo: questo perch\u00e9 la Foresta di Wayreth, che circonda e protegge l'omonima Torre, \u00e8 in grado di spostarsi a seconda del volere del Capo del Conclave, che la fa muovere nottetempo incontro agli ospiti che siano stati invitati a passare qualche tempo all'interno della Torre.\nLa foresta magica di Wayreth \u00e8 un luogo pieno di pericoli, ed i suoi alberi sono in grado di diventare sempre pi\u00f9 minacciosi per tutti coloro che cerchino di varcarne i confini con la forza; tuttavia, se l'intruso gode della benevolenza dell'Arcimago della Torre, la foresta si fa subito pi\u00f9 accogliente e circonda magicamente l'ospite, di modo che in qualunque direzione egli si allontani gli sia impossibile allontanarsi dagli alberi. L'Arcimago della Torre \u00e8 inoltre in grado di controllare il tempo atmosferico entro i confini della Foresta, in modo tale da scatenare la pioggia o il sole a suo piacimento.\nAlla fine delle Battaglie Perdute, il Sommo Sacerdote di Istar ha concesso ai maghi di tenere la Torre di Wayreth, a patto che abbandonassero tutte le altre superstiti nelle sue mani: pertanto, dopo la maledizione della Torre di Palanthas, la Torre di Wayreth si \u00e8 riempita di tutti gli oggetti magici che i maghi sono riusciti a salvare dalla distruzione delle altre torri. In tempi pi\u00f9 recenti, questa torre \u00e8 diventata il luogo ideale per studiare la magia e per compiere scambi fruttuosi, in ragione dei numerosissimi libri ed artefatti che sono ivi custoditi. Inoltre, \u00e8 proprio qui che si svolge, ad intervalli regolari, il Conclave dei Maghi, nel quale i capi e gli esponenti pi\u00f9 di rilievo dei tre ordini si incontrano per discutere degli accadimenti importanti che si profilano all'orizzonte.\nLa Torre di Wayreth, dove tutti i novizi si recano ad affrontare la micidiale Prova, \u00e8 costituita da due torri principali di lucida ossidiana nera, circondate da un muro di forma di triangolo equilatero e che ha tre torri pi\u00f9 piccole posizionate su ciascuno degli angoli. All'interno del muro si trova il giardino, nel quale crescono una grande variet\u00e0 di piante, ma si trovano anche cortili, camere accoglienti per gli ospiti, immense biblioteche piene di tutti i libri che scamparono alla distruzione durante le Battaglie Perdute. Ma la Sala pi\u00f9 importante \u00e8 senza dubbio quella in cui si riunisce il Conclave dei Maghi, costituita da un basso soffitto di pietra nera di cui non si vede la fine. \u00c8 una stanza molto buia e rischiarata da alcune fredde luci di natura magica. Una luce bianca pervade la camera ed illumina ventuno seggi di pietra disposti a semicerchio e corredati da cuscini, sette neri, sette rossi e sette bianchi; al centro del semicerchio c'\u00e8 un seggio di poco pi\u00f9 grande degli altri, quello riservato al capo del Conclave. Non esistono entrate o accessi normali alla Sala dei Maghi: l'unico modo per accedervi \u00e8 attraverso mezzi magici; nessuno vi \u00e8 ammesso, a meno che i maghi stessi non lo trasportino all'interno con un incantesimo.\nsommit\u00e0 delle mura sono prive di bastioni, perch\u00e9 le difese sono costituite da potenti magie. Le nera mura della Torre di Wayreth, completamente ricoperte di rune, furono edificate per mezzo della magia nella notte dei tempi e costituiscono parte integrante delle sue difese. Nessuna arma esistente al mondo pu\u00f2 scalfire la loro superficie. Non ci sono guardie di sorta ai cancelli: non ce n'\u00e8 bisogno. Una volta oltrepassati questi, colui che si avventura nella torre si trova ad attraversare un vasto cortile lastricato di pietre grigie. Il cortile appare vuoto ad una prima occhiata, ma chiunque lo attraversi si render\u00e0 immediatamente conto che in realt\u00e0 esso pullula di persone. \u00c8 infatti attraversato da una serie di corridoi della magia che i maghi percorrono con regolarit\u00e0 nel recarsi alla torre per assolvere ad incarichi ufficiali o per affari personali. Chi non vi \u00e8 abituato non pu\u00f2 scorgere questi viandanti che percorrono i nascosti sentieri della magia, ma possono avvertire in qualche modo il loro passaggio, attraverso le voci che scaturiscono dal nulla, improvvise folate d'aria o l'apparire appena intravisto e fugace di una mano o di un piede.\nUn visitatore che attraversa il cortile - se invitato dai maghi - viene magicamente trasportato in una delle tante e sontuose stanze della torre riservate agli \"ospiti\", paragonabili alle pi\u00f9 lussuose stanze delle migliori locande di Krynn. I visitatori non desiderati (sempre che siano riusciti ad arrivare tanto lontano), invece, vengono trasportati al cospetto del Conclave o nei sotterranei. I dungeons sotto la torre, a quanto si dice, sembrano essere dannatamente letali. In effetti, coloro che vi sono entrati non hanno mai fatto ritorno o, per lo meno, non sono mai riusciti a raccontarlo.\nUn mago dell'ordine che viene a risiedere alla torre (sia per un breve periodo o per il resto della sua vita) riceve una stanza e l'arredamento in base al proprio livello. Studenti ed apprendisti hanno le loro stanze allo stesso livello di quelle riservate agli ospiti; maghi di rango pi\u00f9 alto possiedono appartamenti pi\u00f9 eleganti in vetta alla torre. Non ci sono serrature a nessuna porta: tutti i maghi rispettano l'inviolabilit\u00e0 della propriet\u00e0 altrui.\nIn questa Torre Raistlin Majere affront\u00f2 la sua Prova, e qui comp\u00ec il fatale incontro che cambi\u00f2 per sempre la sua vita.\nTorre dell'Alta Stregoneria di Palanthas.\nAi tempi dell'Era dei Forti, la Torre dell'Alta Stregoneria di Palanthas era un bellissimo edificio in marmo bianco circondato da cancellate d'oro, ed era governata da una Veste Bianca saggia e benevola. Dopo la fine delle Battaglie Perdute, per\u00f2, i maghi furono costretti a riorganizzare a malincuore i propri averi e cercarono di spostare la maggior parte dei libri e dei potenti artefatti magici dalle varie torri sparse per Ansalon alla Torre di Wayreth, l'unica che era stato loro permesso di tenere. La prima torre ad essere abbandonata, delle tre scampate alla distruzione, fu quella di Istar, che venne subito occupata dal Re Prete in pompa magna; subito dopo, tocc\u00f2 a quella di Palanthas.\nI libri erano gi\u00e0 stati spostati in parte a Wayreth e in parte nella Grande Biblioteca di Astinus, e tutta la popolazione della citt\u00e0 era assiepata sulla piazza della citt\u00e0 per assistere allo spettacolo: a completare la cerimonia di sottomissione rimaneva solo il passaggio della sottile chiave d'argento, che rappresentava il simbolo del potere sulla Torre, dalle mani dell'Arcimago a quelle del Signore di Palanthas, bramoso di prendere possesso dell'antico luogo magico. Lo scambio stava per avvenire, quando all'improvviso, da una delle finestre pi\u00f9 alte della Torre, proprio sul cornicione che sarebbe rimasto celebre col nome di Passatoia della Morte, apparve una Veste Nera che grid\u00f2 \u00ab\"La porta rimarr\u00e0 chiusa e i corridoi vuoti sino al giorno in cui il Padrone del Passato e del Presente non torner\u00e0 con il potere\"\u00bb. Detto questo, il mago si lanci\u00f2 dalla passatoia e si impal\u00f2 sull'inferriata sottostante, dopodich\u00e9, con il suo ultimo respiro, lanci\u00f2 una maledizione sulla torre: e dove il suo sangue aveva toccato la ringhiera d'oro, questa si anner\u00ec e si contorse come un serpente, e l'intera torre divent\u00f2 nera come la notte e cos\u00ec orribile che la folla si disperse urlando, mentre sull'antica piazza sorgeva, un albero dopo l'altro, il Boschetto di Shoikan, gi\u00e0 popolato di tutti i suoi abominevoli guardiani assetati di sangue.\nLa Torre non ha mai abbandonato il suo aspetto putrescente, nemmeno dopo che il legittimo padrone profetizzato dalla folle Veste Nera (ossia nientemeno che Raistlin Majere) \u00e8 tornato ad occupare il posto che gli spettava. I guardiani non-morti sorvegliano i suoi confini, ma la protezione pi\u00f9 potente \u00e8 data dallo stesso Boschetto di Shoikan, la cui vista \u00e8 talmente terrificante da scoraggiare persino i kender, che sono noti in tutto Ansalon per non avere paura di niente. Neppure i draghi, le creature pi\u00f9 magiche che popolino Krynn, osano avvicinarsi alla Torre: nemmeno il Padrone pi\u00f9 forte, infatti, \u00e8 in grado di convincerli ad atterrare all'interno dei confini del Boschetto di Shoikan, che persino essi temono pi\u00f9 della morte stessa. I guardiani della Torre popolano l'intero perimetro attorno e dentro la Torre, sempre assetati di sangue caldo, dotati del potere di uccidere con il tocco pi\u00f9 lieve delle dita: soltanto l'Arcimago della Torre ha infatti il potere di controllarne la volont\u00e0, sebbene persino egli debba guardarsi dal minimo cedimento delle proprie forze, per non essere attaccato dai suoi stessi servitori.\nTorre dell'Alta Stregoneria di Losarcum.\nQuesta Torre era protetta da un suo bosco che causava negli intrusi forti passioni incontrollabili, tali da farli agire in modo illogico e apparentemente folle. Poteva causare odio, amore, desiderio, vendetta e molti altri tipi di sentimenti estremi. Questa fortezza venne distrutta assieme al suo bosco dagli stessi maghi prima del Cataclisma, in quelle che passarono tristemente alla storia come le Battaglie Perdute.\nTorre dell'Alta Stregoneria di Daltigoth.\nIl bosco della Torre di Daltigoth era incantato in modo da suscitare in qualsiasi essere vivente un sonno profondo. Gli intrusi venivano depositati dentro o fuori dal perimetro mentre dormivano, a seconda delle loro intenzioni. Il bosco e la Torre andarono distrutti prima del Cataclisma, in origine si trovavano nell'area meridionale dell'Ergoth.\nW.\nWayreth.\nLocalit\u00e0 dove si trova la celebre Torre dell'Alta Stregoneria di Wayreth.\nX.\nXak-Tsaroth.\nXak Tsaroth era una citt\u00e0 dal commercio davvero prospero, fondata dai Cavalieri di Solamnia,\nche fu distrutta durante il Cataclisma. Arroccata sul lato di una collina, \u00e8 precipitata all'interno di un burrone ed \u00e8 stata dimenticata dal resto del mondo civilizzato. I nani dei burroni hanno poi cominciato ad abitare la citt\u00e0 sotto il dominio del clan Bulp, accanto ai Glups e i Sluds. Durante la Guerra delle Lance, \u00e8 stata abitata dalle forze draconiche sotto il comando del Signore dei Draghi Verminaard, ed era la tana di un drago nero, Khisanth. La citt\u00e0 fortificata fu visitata dagli Eroi delle Lance in \"I draghi del crepuscolo d'autunno\".\nQui i compagni affrontano varie peripezie.\nLe rovine sono state completamente distrutte quando Goldmoon ha ucciso il drago con il suo Bastone, e le scosse derivanti hanno causato il collassamento della citt\u00e0, tanto che il Mare Nuovo (Newsea) l'ha rivendicata a s\u00e9.\nIn \"L'ordalia di Riverwind\", Riverwind Figlio di Wanderer, Catchstar (Catchflea), e Di Un, trovano Xak Tsaroth mentre stanno lasciando la citt\u00e0 elfica sotterranea di Host. Sono tenuti prigionieri, e qui Catchflea viene ucciso. Sia in \"L'ordalia di Riverwind\", che nelle Cronache di Dragonlance, Xak Tsaroth \u00e8 menzionata da Riverwind come \"la citt\u00e0 in cui la morte ha le ali nere.\"\nTracy Hickman, nelle \"Cronache annotate\" (1999) spiega che il nome della citt\u00e0 significa \"Luogo d'Incontro\" in Solamnico.\nZ.\nZhaman.\nZhaman fu una magica fortezza eretta nel bel mezzo delle Pianure della Polvere, vicino a Thorbardin, e si narra che non furono le mani amorevoli dei nani ad erigerla, bens\u00ec la magia a farla letteralmente spuntare dal suolo. Qualunque fosse il motivo, le voci che giravano sulla fortezza, di spettri che si aggiravano inquieti tra le sue mura, erano cos\u00ec inquietanti che n\u00e9 gli umani n\u00e9 i nani amavano avvicinarsi ad essa per alcun motivo.\nDurante il regno del Gran Sacerdote di Istar, Zhaman fu scelta come sede dai maghi per nascondervi il Portale che si trovava nella Torre di Palanthas, per proteggerlo dalle mire del Re Prete stesso. Fu qui a Zhaman che si diressero Fistandantilus prima, e Raistlin poi, per aprire il Portale e compiere il loro mortale viaggio verso l'Abisso, ma l'esito del loro viaggio fu identico: mentre pronunciavano l'incantesimo adatto, lo gnomo Gnimsh (per Fistandantilus) o Caramon e Tas (per Raistlin) azionarono il congegno magico per i viaggi nel tempo, interferendo nell'incantesimo del mago e provocando una forte esplosione. La potenza dell'incantesimo fallito provoc\u00f2 la distruzione delle fondamenta della fortezza, che croll\u00f2 su se stessa assumendo l'inquietante forma di un teschio sogghignante. In seguito a questo avvenimento, il Portale fu riportato alla Torre di Palanthas."}
{"id": "509887", "revid": "115533", "url": "https://it.wikipedia.org/wiki?curid=509887", "title": "Yermolayev Yer-2", "text": ""}
{"id": "509888", "revid": "1111013", "url": "https://it.wikipedia.org/wiki?curid=509888", "title": "Aleramici", "text": "Gli Aleramici furono un'importante famiglia feudale di origine franca (o franco-salica), i cui diversi rami furono protagonisti della storia di varie regioni italiane, principalmente il Piemonte e la Liguria, ma anche la Sicilia e la Calabria in particolare durante il periodo di Ruggero I di Sicilia, del figlio Ruggero II fino all'epoca sveva.\nDiscendenti da un ceppo dell'aristocrazia militare e funzionariale del Regno dei Franchi Occidentali, giunsero in Italia alla fine del IX secolo in seguito alla sconfitta del candidato imperiale Guido di Spoleto, del quale erano partigiani. Il capostipite ed eponimo Aleramo, figlio di un conte salico chiamato Guglielmo, fu fedele dapprima dei re d'Italia Ugo di Provenza e Berengario II d'Ivrea, ma, in seguito, si alle\u00f2 all'imperatore Ottone I di Sassonia, dal quale fu riconfermato nel governo della Marca che da lui prese il nome nell'anno 967. Tale entit\u00e0 territoriale si estendeva dall'odierna provincia di Vercelli fino al Ponente Ligure. \nDal dominio originario di Aleramo discenderanno nei secoli seguenti numerose dinastie sovrane, alcune delle quali ancora esistenti oggi, che governarono vaste aree dell'Italia nord-occidentale con il titolo di marchesi. Particolarmente rilevanti furono il Marchesato del Monferrato, il Marchesato di Saluzzo, nonch\u00e9 i marchesati di Busca e di Ceva. L'originaria Marca di Savona, sorta dalla divisione dei domini dell'aleramico Bonifacio del Vasto, si estinse invece alla met\u00e0 del XII secolo per l'erezione della citt\u00e0 in libero comune; dall'antico Stato savonese sorsero numerosi marchesati carretteschi, tra i quali il pi\u00f9 importante fu il Marchesato di Finale.\nNel corso del XII secolo i marchesi di Monferrato assursero ad un ruolo di protagonisti delle vicende del loro tempo. Il marchese Guglielmo V detto \"il Vecchio\", nipote di papa Callisto II e cognato dell'imperatore Corrado III del Sacro Romano Impero e del re di Francia Luigi VI, fu uno dei comandanti della Seconda crociata. Schierato sul fronte filo-imperiale, come sar\u00e0 proprio della tradizione ghibellina del suo casato, Guglielmo fu tra i pi\u00f9 potenti signori feudali d'Europa: venne descritto dal cognato, il vescovo Ottone di Frisinga, come \"\"l'unico dei signori d'Italia che sia sfuggito al potere delle citt\u00e0\".\nTra i suoi quattro figli, Bonifacio I degli Aleramici fu uno dei capi della Quarta crociata e fond\u00f2 il Regno di Tessalonica nel 1204, mentre il nipote Baldovino V, il figlio Corrado e Maria, figlia del precedente, furono sovrani del Regno di Gerusalemme, rispettivamente dal 1185 al 1186, dal 1190 al 1192 (\"de facto\"), e dal 1205 al 1212.\nDopo il sostanziale fallimento dei tentativi espansionistici in Oriente e l'effimero Stato costruito dal marchese di Monferrato Guglielmo VII sul finire del XIII secolo, il ramo principale si estinse nel 1305, passando la successione ai Paleologi di Bisanzio. Le numerose altre dinastie aleramiche proseguirono invece a lungo la loro storia. \nLa cifra caratterizzante del potere aleramico fu il generoso mecenatismo letterario, che favor\u00ec la produzione della poesia trobadorica provenzale: nelle corti di Monferrato, di Saluzzo e di Finale trovarono ospitalit\u00e0 nomi celebri come Rambaldo di Vaqueiras, Peire Vidal e Gaucelm Faidit. La liberalit\u00e0 dei marchesi, valore fondante dell'etica cavalleresca, li rese celebri e apprezzati nell'ambiente letterario europeo, come testimoniano gli elogi di Dante Alighieri nel Convivio e, in tempi pi\u00f9 recenti, di Giosu\u00e8 Carducci.\nOrigini.\nLa leggenda di Aleramo.\nNon sono del tutto chiare n\u00e9 le origini n\u00e9 la genealogia della casata sia per la scarsit\u00e0 o la poca attendibilit\u00e0 delle fonti sia per le contraddizioni provocate da documenti falsi realizzati nel Settecento a sostegno di precise pretese araldiche e largamente utilizzati dagli storici ottocenteschi. Nei secoli scorsi molti storici cercarono di rintracciare i progenitori di Aleramo, il fondatore della dinastia, che secondo fonti medievali fantasiose sarebbe disceso da Teodorico di Frisia o dai Signori del Kent. Altri storici, specie nel XVI-XVII secolo cercarono inutilmente di trovare conferme documentali alla leggenda sull'amore, che avrebbe legato Aleramo ad Adelasia, mitica figlia dell'imperatore tedesco Ottone I di Sassonia.\nLa principale sorgente delle notizie leggendarie su Aleramo \u00e8 costituita dalle cronache redatte dai frati domenicani Iacopo d'Acqui e Galvano Fiamma, che attinsero a fonti letterarie oggi perdute e alle tradizioni popolari. La loro opera, e in particolare quella di fra' Iacopo, influiranno su altri autori tra il XV e il XVII secolo. La leggenda fu poi resa immortale dalla versione del poeta e scrittore italiano Giosu\u00e8 Carducci contenuta nel volume \"Cavalleria e Umanesimo\".\nIl racconto narra che il marchese Aleramo sia nato presso Acqui Terme, pi\u00f9 precisamente nell'Abbazia di Santa Giustina a Sezzadio, durante il pellegrinaggio dei nobili genitori tedeschi. Rimasto orfano dei suoi genitori, il bell'Aleramo venne ingaggiato nell'esercito imperiale ed entr\u00f2 alla corte dell'Imperatore Ottone I, ove conobbe Adelasia o Alasia, figlia dell'Imperatore, e tra i due nacque un tenero sentimento.\nIncapaci di riferire la cosa a sua maest\u00e0 temendo un rifiuto al matrimonio, i due innamorati scapparono nelle terre natali di Aleramo. Nella fuga usarono lei un cavallo bianco e lui uno rosso (da qui lo stemma bianco e rosso degli Aleramici: \"d'argento, al capo di rosso\"). Aleramo non riusc\u00ec a vivere senza combattere per difendere la pace. Quando l'imperatore Ottone I venne a conoscenza della cosa, volle incontrare il coraggioso giovane e perdon\u00f2 i due amanti. Ad Aleramo concesse allora, in un impeto di generosit\u00e0, tante terre quante egli fosse riuscito a percorrerne cavalcando senza sosta. Il territorio che egli percorse \u00e8 il Monferrato: tale nome deriva da \"mun\" (mattone) e da \"fr\u00e0\" (ferrare), ovvero dai mattoni utilizzati per ferrare i tre cavalli che Aleramo cavalc\u00f2.\nIl personaggio storico.\nIpotesi prosopografiche.\nSecondo Giancarlo Patrucco, che riprende sul punto una tesi gi\u00e0 avanzata da Francesco Cognasso, una prima menzione di un radicamento di una dinastia aleramica, o almeno di una parte di essa, nel nuovo ordine imperiale carolingio compare nel Cartolario dell\u2019abbazia di Montieramey dell\u2019anno 837. Essa riguarda un Aleramo, conte di Troyes (noto anche come Alerano di Barcellona), signore dell'ultimo lembo settentrionale della Borgogna, accanto alla Contea di Brienne, prima che avvenga la riorganizzazione territoriale che porter\u00e0 alla nascita della Champagne. Questo Aleramo fu un valente capo guerriero del suo tempo. \"Fidelis\" di Ludovico il Pio e, alla sua morte, di Carlo il Calvo, combatt\u00e9 con successo gli arabi in Catalogna nell'850, venendo quindi incaricato di sedare la rivolta di Bernardo di Settimania, riuscendo nell\u2019impresa ma perdendovi la vita, come era avvenuto ad altri suoi fratelli prima di lui. \nNotizie ancora precedenti si rintracciano in altri due documenti: il primo tratta di un placito che Carlo Magno \u00e8 chiamato a dare nel 775, a proposito di un monastero conteso tra la grande Abbazia di Saint-Denis e il vescovo di Parigi. Nel testo compare un \u201c\"Adelramno de parte Sanctii Dionisii\"\u201d, senz\u2019altra qualifica. Il secondo riguarda l\u2019intervento di un Aleramo, in qualit\u00e0 di conte palatino, quale componente il tribunale reale in una causa tra l\u2019abbazia di Saint Denis e un certo Angalvino.\nIl primo atto \u00e8 del 775, il secondo del 868. Diversi studiosi ritengono che questi due Aleramo facessero parte della famiglia di Troyes e, pertanto, questo loro coinvolgimento negli affari dell\u2019Abbazia di Saint Denis farebbe supporre non uno, bens\u00ec due luoghi di radicamento aleramico.\nAleramo II, cos\u00ec numerato per distinguerlo da quello di Troyes e di Barcellona, fu un personaggio non trascurabile: egli cre\u00f2 infatti una solida rete di potere territoriale lungo un arco di contee e monasteri importanti in un semicerchio a nord di Parigi, che fece dei figli, Aleramo III e Teodorico, i giocatori chiave nella regione e li colloc\u00f2 efficacemente per capeggiare la difesa della citt\u00e0 durante l'assedio normanno degli anni 885-886. Essi fecero strage di Normanni al seguito dell\u2019imperatore Carlo il Grosso quando, durante l\u2019assedio sostenuto da Eudes (Oddone, conte di Parigi), il figlio di Roberto il Forte (capostipite dei Robertingi, poi Capetingi, Re di Francia), e dal vescovo di Parigi Gaucelin, fece una sola, breve apparizione sulle alture di Montmartre.\nAleramo II, nonostante i legami parentali con Oddone, che aveva sposato sua sorella Teoderada, e il fatto che il gemello Teodorico si fosse schierato con Oddone stesso nella contesa per il trono dei Franchi occidentali, ader\u00ec alla fazione legittimista fedele alla dinastia carolingia, capeggiata dall'Arcivescovo di Reims Folco il Venerabile. Questi invit\u00f2 il marchese franco-italico Guido II di Spoleto a oltrepassare le Alpi e ad avanzare la sua pretesa alla corona di Francia. Del medesimo gruppo facevano parte Anscario, figlio di Amedeo d\u2019Oscheret e poi iniziatore della dinastia degli Anscarici, marchesi d\u2019Ivrea, il conte di Langres Milone e il vescovo Geilo (o Geilone) che incoroner\u00e0 Guido nella sua cattedrale di Langres. Ma l'arcivescovo Folco cambi\u00f2 partito e incoron\u00f2 re il carolingio Carlo il Semplice a Reims nell'893 sostenendolo poi durante i primi mesi di duri contrasti con Oddone, finch\u00e9 quest\u2019ultimo accetter\u00e0 il compromesso, riconoscendolo ufficialmente nell'897 e designandolo in qualit\u00e0 di erede alla sua morte. Ci\u00f2 che avverr\u00e0 solo un anno dopo, nell'898. Aleramo II, fedele ai carolingi, sar\u00e0 ricompensato da Carlo il Semplice il 25 maggio del 900, con la concessione dei pagi di Chamsesais e Pertois, nel Chalonnais. \nIl padre dell'Aleramo italiano, Guglielmo, compare negli stessi anni al seguito dello sconfitto Guido di Spoleto nel suo ritorno in Italia, nell'anno 888. Ci\u00f2 lo rende, secondo l\u2019ipotesi prosopografica del Patrucco e del Cognasso, un probabile parente degli aleramici franco-borgognoni.\nLe origini familiari di Adelasia, prima moglie di Aleramo e progenitrice degli aleramici, restano sconosciute. Certo \u00e8 che Aleramo spos\u00f2 poi Gerberga, figlia di Berengario II re d'Italia e che questo matrimonio gli consent\u00ec di acquisire il titolo marchionale fra il 958 e il 961.\nAleramo in Italia.\nL'Aleramo storico pu\u00f2 essere considerato il vero ed effettivo fondatore delle dinastie aleramiche. Egli godeva di grande prestigio sia presso i re d'Italia Ugo di Provenza (definito da questi in una donazione \"fidelis noster Alledramus\"), Lotario II d'Italia e Berengario II d'Ivrea, sia alla corte dell'imperatore Ottone I, come dimostrato da diverse donazioni di terre, che si aggiunsero ai beni che gi\u00e0 possedeva nel Vercellese e in Lombardia, e dal titolo di marchese assegnatogli da Berengario II. Peraltro, lo stesso Berengario, come Aleramo, discendeva da una casata marchionale di origine franca, gli Anscarici, esule in Italia al seguito di Guido di Spoleto. Entrambi avevano mantenuto stretti legami con la corte dei re di Borgogna, tanto che Aleramo fu un favorito della regina Adelaide di Borgogna, moglie dell'imperatore Ottone I di Sassonia la quale gli consent\u00ec di passare indenne attraverso la sconfitta di Berengario e l'assunzione del trono italico da parte dell'imperatore germanico.\nNel 967 infatti, Ottone di Sassonia gli don\u00f2 un vasto territorio fra l'Orba e il Tanaro, che a sud raggiungeva le vicinanze di Savona. Questo territorio, boscoso e incolto, era stato devastato nel corso del secolo precedente da incursioni brigantesche, provenienti, o comunque favorite dai cosiddetti \"saraceni\" di Frassineto nella Francia meridionale. Questo territorio fu chiamato \"Vasto\" o \"Guasto\" e molti successori di Aleramo si chiamarono appunto \"marchesi del Vasto\". Per alcuni secoli, secondo Riccardo Musso, il toponimo rest\u00f2 in uso per il territorio montuoso compreso fra Dego, Montenotte, Carcare e Cairo. In altri luoghi prevalse invece il toponimo equivalente \"Langhe\" (\"vulgariter enim loca deserta Langae dicuntur\" secondo il Lunig). Non era un territorio omogeneo, si trattava piuttosto di varie corti sparse sulle boscose ed incolte colline del Piemonte meridionale. L'investitura ottoniana, peraltro, giunse dopo che Aleramo aveva ottenuto una grande vittoria contro i saraceni in una battaglia presso l'odierna Acqui Terme, liberando l'area dalle scorrerie arabe che la martoriavano da decenni.\nLa marca, di cui Aleramo era marchese, si estendeva approssimativamente dal basso Vercellese al Savonese, l'area costiera fra Finale e Cogoleto. Entro quest'area si trovavano per\u00f2 nuclei urbani, come Savona o Acqui, guidati dal loro vescovo e dotati di grande autonomia, riconosciuta dagli stessi imperatori. Al momento dell'investitura di Aleramo il resto del Piemonte e della Liguria Occidentale risultava diviso in due grandi marche: a nord quella di Ivrea e a sud, fra Torino e Ventimiglia, quella del marchese di Torino Arduino il Glabro.\nI principali rami della discendenza di Aleramo e relative suddivisioni patrimoniali.\nGli aleramici non seguivano la regola del maggiorasco e per mitigare l'indebolimento della dinastia dovuta al frazionamento dei beni feudali, li gestivano in modo consortile. I domini di Aleramo rimasero propriet\u00e0 parzialmente indivisa fra i discendenti dei suoi due figli Ottone e Anselmo per quasi un secolo, come dimostrano gli accordi che Savona continu\u00f2 a rinnovare con tutti i rami della famiglia sino al 1085.\nAlla fine dell'XI secolo, a circa un secolo dalla morte di Aleramo, i tre rami principali della discendenza di Aleramo erano:\nQuesta suddivisione corrisponde anche ai nuclei patrimoniali evidenziati dalle tre importanti donazioni, che furono fatte ad Aleramo. Le prime due donazioni furono fatte da Ugo di Provenza e Lotario II d'Italia, re d'Italia. La prima (934) consisteva nella corte di \"Auriola\" (?), che consent\u00ec ad Aleramo di espandere i propri domini nel nucleo storico del Monferrato. La localizzazione pi\u00f9 accettata \u00e8 Trino, subito a nord del Po fra Chivasso e Vercelli, anche se il nome Auriola ricorda Olivola, nei pressi di Grazzano. La donazione dell'anno successivo riguard\u00f2 la corte di Villa del Foro (la romana \"Forum Fulvii\", oggi una frazione di Alessandria), il territorio fra \"Barcile\" e \"Carpanum\", che potrebbe essere il territorio lungo l'Orba sino a Carpeneto e la villa di Ronchi. L'Alessandrino e la valle dell'Orba (i primi due beni della seconda donazione) costituiranno il nucleo patrimoniale dei marchesi del Bosco, mentre il terzo, non lontano dal territorio in cui due secoli dopo nascer\u00e0 il marchesato di Incisa, potrebbe essere stato trasmesso ai marchesi di Sezzadio, i cui beni confluirono in parte nei beni dei marchesi del Vasto. Infine nel 967 l'imperatore Ottone I di Sassonia don\u00f2 ad Aleramo sedici corti nel territorio devastato dai \"saraceni\" di Frassineto nel retroterra di Savona e nelle Langhe. Questo territorio, chiamato \"Vasto\", fu il nucleo patrimoniale dei marchesi detti, appunto, del Vasto.\nLa separazione patrimoniale fra i tre rami aleramici, gi\u00e0 avviata nei primi decenni del secolo XI, si concluse in concomitanza con l'estinzione della discendenza maschile dei marchesi di Torino. Dato che due figlie di Olderico Manfredi II, Berta e Adelaide, avevano sposato rispettivamente Tete (il padre di Bonifacio del Vasto) ed Enrico di Monferrato, dopo la morte di Adelaide il territorio dei marchesi aleramici pot\u00e9 estendersi lungo il Po a tutto il basso Piemonte, scontrandosi per\u00f2 con le ambizioni dei Savoia (Umberto conte di Moriana). La definizione degli ambiti di potere di Bonifacio e Umberto di Moriana si stabil\u00ec lungo un confine situato fra Staffarda e Carmagnola, lungo la linea del Po.\nL'ampio dominio di Bonifacio, \"il pi\u00f9 famoso marchese d'Italia\", secondo il cronista Goffredo Malaterra, fu suddiviso fra i suoi sette figli dando origine a un gran numero di linee dinastiche: i marchesi di Saluzzo, quelli di Busca e Lancia, quelli di Ceva e Clavesana, quelli di Savona e quelli di Incisa.\nGli Aleramici del Monferrato.\nI discendenti di Aleramo gestirono per molti anni in modo consortile i domini ereditati. Dopo qualche decina d'anni, per\u00f2, il territorio del Monferrato divent\u00f2 un marchesato, di cui ebbero la signoria esclusiva i discendenti di Ottone, uno dei due figli di Aleramo\nDal XII secolo i marchesi di Monferrato accrebbero enormemente il loro potere, diventando la principale dinastia feudale del Piemonte meridionale. Gli obiettivi dei marchesi furono l'espansione a danno delle importanti citt\u00e0 comunali di Asti, Alba e Alessandria, ma gi\u00e0 dalla met\u00e0 del secolo la famiglia fu impegnata anche in un secondo fronte, quello orientale. La partecipazione alle guerre in Terrasanta, ed in particolare alla Terza crociata, port\u00f2 grande gloria alla corte dei Monferrato.\nI successori di Guglielmo VI, Bonifacio II il Gigante e Guglielmo VII il Grande si dedicarono all'estensione dei loro domini in Piemonte. Guglielmo VII ottenne la gloria maggiore quando riusc\u00ec ad estendere talmente la sua influenza da diventare anche capitano di Milano. Questi, che port\u00f2 forse all'apice della potenza la sua famiglia, fin\u00ec miseramente i suoi giorni in una gabbia di ferro, catturato dagli alessandrini.\nCon la morte di Guglielmo VII il Grande, il marchesato precipit\u00f2 nel disordine. Il figlio Giovanni I, che si spense senza eredi maschi nel 1305, fu l'ultimo marchese aleramico del Monferrato.\nLa figlia di Guglielmo VII, Violante, aveva per\u00f2 sposato l'imperatore bizantino Andronico II (si osservi il legame ancora molto vivo tra gli Aleramici e l'Oriente): il figlio Teodoro pretese il trono di Monferrato e riusc\u00ec ad ottenerlo. Inizi\u00f2 da quel momento la dominazione della famiglia dei Paleologi.\nI Monferrato in Oriente.\nGuglielmo V il Vecchio, Corrado e Bonifacio I intervennero con grande slancio nelle imprese della Crociata, a tal punto che Corrado riusc\u00ec a diventare, sebbene per poco tempo, Re di Gerusalemme.\nBonifacio, invece, riusc\u00ec a cingere la corona del piccolo regno che si ritagli\u00f2 in Tessaglia: il Regno di Tessalonica. Il titolo suon\u00f2 pi\u00f9 altisonante che effettivo, anche perch\u00e9 alla morte di Bonifacio I nel 1207 dopo un attacco nel territorio bulgaro, l'effimero regno di Tessalonica si dissolse rapidamente e senza speranza. Il figlio Demetrio, infatti, ottenne il trono tessalonicese ancora in et\u00e0 giovanile e il suo potere venne affidato a dei reggenti. Quando, infine, il regno fu annesso al Despotato d'Epiro, Demetrio fu costretto a riparare alla corte dell'Imperatore Federico II, concedendogli i diritti titolari di successione al regno mediorientale.\nCome gi\u00e0 accennato, inoltre, i Monferrato divennero membri delle dinastie regnanti a Bisanzio. Ranieri di Monferrato, sposando nel febbraio 1180 la figlia di Manuele Comneno, imperatore d'Oriente, diventava genero e membro della dinastia regnante (anche se, salito al trono Andronico I Comneno, questi verr\u00e0 eliminato).I Monferrato, inoltre, si legarono anche con la successiva dinastia Paleologa: sposando Andronico II Paleologo, la marchesina Violante diede alla luce Teodoro, che forte dei diritti di sua madre, resistette con successo alle pretese dei marchesi di Saluzzo alla successione al governo del Monferrato nel 1305, iniziando una nuova dinastia.\nGli Aleramici di Bosco e Ponzone.\nDa Anselmo III, nipote di un primo Anselmo figlio di Aleramo del Monferrato, nacque Ugo, marchese di Bosco e di Ponzone. Egli eredit\u00f2 i diritti aleramici nel territorio che dal litorale ligure fra Albisola (ad oriente del monte Priocco) e Varazze compresa si spingeva nella pianura padana lungo le valli dell'Orba, della Stura e del Piota sino ad Alessandria, avendo come confine nord-occidentale la Bormida di Spigno.\nDue figli di Ugo, Anselmo e Aleramo, diedero origine rispettivamente ai marchesi di Bosco e a quelli di Ponzone. La signoria dei primi si estendeva su Bosco, Ovada, Ussecio (ora Belforte Monferrato), Pareto, Mioglia, Monteacuto, Ponte dei Prati (oggi Pontinvrea), Casteldelfino (localit\u00e0, che un tempo sorgeva fra Pontinvrea e Giovo Ligure) e Stella, mentre i secondi ebbero Ponzone, Sassello, Spigno, Celle e Varazze.\nNei secoli successivi il loro territorio fu conteso fra i comuni di Alessandria e di Genova, a cui i marchesi dovettero ripetutamente giurare sottomissione. Il progressivo frazionamento dei beni feudali fra diverse linee dinastiche fu la principale causa della decadenza dei marchesi di Bosco e Ponzone.\nGli Aleramici Del Vasto.\nBonifacio del Vasto suddivise i suoi feudi fra sette figli. Tre di essi non ebbero discendenza, perci\u00f2 ne originarono le quattro dinastie feudali indicate nel seguito dei marchesi di Saluzzo, di Ceva e Clavesana, di Savona, di Busca e Lancia. Bonifacio ebbe anche un figlio di primo letto, da lui diseredato, che tuttavia, facendo probabilmente leva sull'eredit\u00e0 materna, diede origine al marchesato di Incisa.\nGli Aleramici di Saluzzo.\nAlla morte di Bonifacio del Vasto il territorio del Marchesato di Saluzzo pass\u00f2 al figlio maggiore Manfredo. Il nome Del Vasto, utilizzato arbitrariamente dai cronisti saluzzesi per indicare i marchesi di Saluzzo, discendenti da Manfredo, indica propriamente solo il consortile dei figli di Bonifacio e compare per la prima volta nel 1162 (e perci\u00f2 incidentalmente non compare mai neppure per Bonifacio, che era morto dal 1125 circa).\nI Saluzzo furono per secoli pressati dalla potenza in ascesa dei Savoia, rimanendo per lunghi secoli arroccati nel borgo di Saluzzo (che sar\u00e0 il marchese Manfredo II a considerare sua capitale). Nel 1305, al momento della morte senza eredi di Giovanni I, ultimo marchese aleramico del Monferrato, i marchesi di Saluzzo cercarono inutilmente di ottenerne la successione.\nIl momento di maggiore gloria dei marchesi di Saluzzo si verific\u00f2 nel XV secolo, sotto i marchesati di Ludovico I e Ludovico II: in quegli anni il piccolo Stato divenne un raffinato centro di cultura e di arte, abile mediatore tra le contese belliche del Piemonte del tempo.\nMa, dopo la morte di Ludovico II, il marchesato inizi\u00f2 a decadere rapidamente. Le guerre italiane di Carlo VIII di Francia e di Luigi XII devastarono il piccolo Stato, mentre i signori, che lo governarono, si spensero senza discendenza. Quando l'ultimo marchese, Gabriele, venne deposto, il territorio di Saluzzo pass\u00f2 prima sotto il controllo francese e poi, dopo il Trattato di Lione del 1601, ai Savoia.\nGli Aleramici di Ceva.\nIl quarto figlio di Bonifacio del Vasto, Anselmo, divenne dopo il 1125 primo marchese di Ceva, signore di un territorio posto strategicamente sugli Appennini (Tale titolo viene confermato in un documento del 1140).\nAlla sua morte, Anselmo (che era signore anche di Clavesana) divise i suoi domini tra i figli Guglielmo I e Bonifacio: al primo and\u00f2 Ceva, al secondo Clavesana e Boves.\nIl marchesato cerc\u00f2 di sopravvivere attraverso un'attenta politica matrimoniale e l'appoggio delle citt\u00e0 comunali di Asti e Alba: nel XII secolo il territorio venne notevolmente ampliato, grazie all'appoggio degli astigiani (come ricordato nel Codex Astensis). Promotore di questa espansione fu Guglielmo di Ceva, cui va il merito di aver consolidato la posizione della casata.\nDal 1218 non si hanno pi\u00f9 notizie di Guglielmo di Ceva. Il territorio venne spartito tra i suoi figli. Uno di essi ottenne il titolo di marchese di Clavesana, proseguendo la linea marchionale del borgo. Nel secolo successivo il matrimonio di Caterina di Clavesana con Enrico (III) del Carretto port\u00f2 una parte dei territori dei Clavesana nell'Albenganese sotto il controllo dei Del Carretto di Finale.\nGli Aleramici di Savona (Del Carretto).\nIl 10 giugno 1162 Enrico del Vasto ottenne dall'imperatore Federico Barbarossa l'investitura della marca di Savona, un ampio territorio, che dalla costa ligure (da Savona a Finale) si estendeva lungo le valli delle Bormide sin quasi ad Acqui. Anche Cortemilia e Novello si aggiunsero ai domini di Enrico alcuni decenni dopo, con la morte senza eredi di Bonifacio, fratello di Enrico, vescovo di Alba e marchese di Cortemilia. Analogamente la morte di Ugo di Clavesana, altro figlio di Bonifacio del Vasto, \u00e8 all'origine dei diritti che i discendenti di Enrico vantarono nella diocesi di Albenga e in altri territori dell'antico marchesato di Clavesana.\nDa Enrico del Vasto (chiamato anche Enrico I Del Carretto) discendono tutti i Del Carretto, che nei secoli successivi si spartirono in vario modo i suoi domini. Enrico, per\u00f2, non utilizz\u00f2 mai il nome \"Del Carretto\", che fu attribuito per la prima volta ai suoi figli dopo il 1190. Il nome \u00e8 stato collegato con il possesso di un piccolo castello sulla Bormida detto appunto \"Carretto\", anche se recentemente sono state poste delle obiezioni a questa ipotesi.\nIl controllo di Enrico del Vasto sul vasto territorio della marca di Savona era pi\u00f9 formale che sostanziale a causa della crescente autonomia dei comuni di Savona, Noli, Alba e Alessandria. Gi\u00e0 nella prima met\u00e0 del XII secolo Savona e Noli si erano gradualmente costituite in liberi comuni sotto la protezione di Genova e gli accordi del 1153 con Savona e del 1155 con Noli avevano formalizzato la loro larga autonomia.\nNonostante la presenza di beni patrimoniali e di diritti fiscali nel Savonese e nel Nolese (diritti che furono riscattati con moneta contante in vari accordi entro la fine del secolo) la presenza carrettesca sulla costa ligure al momento dell'investitura di Enrico era di fatto ridotta soltanto al Finalese. Circa nel 1193 il nucleo urbano di Finalborgo venne cinto di mura da Enrico II del Carretto, il figlio di Enrico del Vasto, che sembra essere stato il primo nel 1188 a utilizzare il titolo di marchese di Finale. Per molti secoli, tuttavia, i del Carretto continuarono a portare il titolo onorifico di \"marchesi di Savona\", che ricordava l'antichit\u00e0 della loro casata e l'origine imperiale del titolo.\nSia Enrico II che suo figlio Giacomo furono ghibellini, come Enrico del Vasto. Giacomo spos\u00f2 una figlia naturale di Federico II di Svevia, Caterina da Marano. Dopo la morte di Giacomo del Carretto (1265), i suoi domini furono divisi fra i figli in terzieri, dando origine a tre distinte linee dinastiche. Uno di questi stati, il Terziere di Finale, rimase stato sovrano per tre secoli, prima di passare alla Spagna (1602). Gli altri due terzieri sono quello di Millesimo, i cui signori si sottoposero al dominio dei marchesi di Monferrato, e quello di Novello. Nel Trecento inoltre i Del Carretto, anche grazie al matrimonio di Enrico, terzo figlio del marchese Giorgio, con Caterina di Clavesana, diedero origine al marchesato di Zuccarello e Balestrino, fra Finale e Albenga.\nNonostante la sovranit\u00e0 riconosciuta dall'imperatore, i Del Carretto dovettero difendere continuamente la propria autonomia dalle ambizioni di Genova, che considerava i territori dei marchesi di Savona come una spina nel fianco (dividevano in due i possessi della Repubblica). Nel 1385 Genova ottenne che i marchesi si riconoscessero suoi soggetti per met\u00e0 dei loro domini feudali.\nNel Quattrocento, invece, l'alleanza con i Visconti, prima, e con gli Sforza, poi, consent\u00ec ai marchesi di Finale di godere di una sostanziale autonomia. Approfittando, per\u00f2, del periodo della Repubblica Ambrosiana (l'interregno fra le due dinastie milanesi), Genova innesc\u00f2 una guerra che si protrasse dal 1447 al 1448 ed ebbe come risultato l'incendio di Finalborgo, la capitale del marchesato, la demolizione di Castel Gavone e la completa sottomissione a Genova. Gi\u00e0 nel 1450, per\u00f2, Giovanni I Del Carretto riconquist\u00f2 Finale.\nAnche nel Cinquecento Finale, in strettissimi rapporti con Andrea Doria, rimase indipendente. Genova torn\u00f2 a invadere il marchesato del Finale nel 1558, facendo leva sulle proteste di una parte della popolazione, stremata dalle difficolt\u00e0 economiche dell'ultima fase di guerra antecedente la Pace di Cateau-Cambr\u00e9sis e dal rigido governo di Alfonso II del Carretto. Dopo un effimero ritorno del marchese scoppi\u00f2 una nuova rivolta fomentata e protetta dalla Spagna, che desiderava assicurarsi il dominio diretto sull'unico scalo ligure non dipendente da Genova e ben collegato con il milanese tramite i feudi imperiali del Monferrato. Questo obiettivo fu raggiunto nel 1598 quando l'ultimo marchese, Sforza Andrea, vendette a Filippo II d'Asburgo tutti i diritti feudali sui feudi carretteschi.\nAlla conclusione della guerra di successione spagnola, il Marchesato di Finale fu infeudato alla Repubblica di Genova, ma mantenne i propri statuti medievali sino alla nascita della Repubblica Ligure 1797. Fra tutte le dinastie aleramiche, quella carrettesca fu la pi\u00f9 longeva ed anche la marca di Savona, sia pure ridotta enormemente in dimensione, trov\u00f2 in Finale uno dei suoi rami pi\u00f9 duraturi.\nGli Aleramici di Busca e il ramo siciliano dei Lancia.\nUn altro importante ramo della dinastia degli Aleramici furono i Lancia. Costoro discendevano da Guglielmo del Vasto, figlio di Bonifacio e diventato primo marchese di Busca. Il marchesato, stretto fra le ambizioni della nuova citt\u00e0 di Cuneo, la potenza dei marchesi di Saluzzo e l'occupazione di parte del Piemonte da parte degli Angioini sopravvisse solo fin verso la fine del XIII secolo. Sembra, per\u00f2, che un ramo di questa dinastia si sia trasferito in Sicilia, dando origine ad una delle pi\u00f9 importanti famiglie aleramiche (non tutti i genealogisti sono d'accordo su questa discendenza) i Lanza o Lancia.\nGuglielmo del Vasto ebbe tre figli: Berengario, che eredit\u00f2 il marchesato e da cui discendono i \"Lancia\" piemontesi (famiglia, che continu\u00f2 ad esistere fino al XIX secolo), Manfredo e Corrado. Essi avrebbero ereditato dallo zio Oddone Boverio (altro figlio di Bonifacio del Vasto e conte di Loreto) alcuni feudi nell'Astigiano.\nIl capostipite dei Lanza, secondo molti genealogisti, sarebbe stato proprio Manfredo, che era stato soprannominato \"Manfredo Lancia\" a causa dell'attivit\u00e0 di lanciere a servizio dell'imperatore Federico I il Barbarossa. Egli fu padre di Bianca, di cui si innamor\u00f2 l'imperatore Federico II di Svevia. Federico rest\u00f2 legato a Bianca per oltre venti anni e, secondo una leggenda, l'avrebbe anche sposata pochi giorni prima della morte. Da Bianca, Federico II ebbe il figlio Manfredi che sar\u00e0 nominato vicario del Regno di Sicilia e che fu ucciso nella battaglia di Benevento. Manfredi \u00e8 ricordato da Dante nel III canto del \"Purgatorio\".\nLe circostanze dell'incontro di Bianca e Federico, avvenuto nel 1210, non sono chiare. Secondo alcuni ebbe luogo presso la corte del marchese Bonifacio I del Monferrato, presso la cui corte si era trasferito il padre dopo la morte del Barbarossa; secondo altri invece la scintilla scocc\u00f2 nel castello di Agliano (vicino a Loreto), il cui signore, Bonifacio d'Agliano, aveva sposato la vedova di Manfredo Lancia. L'amicizia con l'Imperatore, valse a Manfredi II Lancia (fratello di Bianca) la carica di Vicario generale dell'Impero d'Italia e poi capitano Imperiale di Pavia e Asti, dove mor\u00ec ucciso nel 1248. Alla corte degli Hohenstafen in Sicilia, si svilupp\u00f2 cos\u00ec un ramo della famiglia aleramica anche in Italia meridionale\nGalvano Lancia, divenne un importantissimo funzionario della corte tedesca a Palermo; fu nominato Vicario di Toscana e Gran Maresciallo di Sicilia. Dopo la Battaglia di Benevento (1266), rifugiatosi in Calabria assieme a Manfredi di Sicilia, combatt\u00e9 con il giovane Corradino di Svevia contro Carlo d'Angi\u00f2, ma fatto prigioniero dai francesi, fu decapitato insieme ai figli Galeotto e Bartolomeo.\nIl nipote Corrado I Lancia, dopo essere fortunosamente scampato ai massacri compiuti contro i sostenitori degli svevi, ripar\u00f2 in Aragona, dove divenne aiutante del re Pietro III di Aragona e capitan\u00f2 svariate spedizioni militari, tra cui l'intervento in Sicilia. \nSuo figlio Galeotto fu Conte di Caltanissetta e Gran Cancelliere del Regno di Sicilia nel 1297.\nGli Aleramici di Incisa.\nUn altro potentato di particolare rilevanza fu il piccolo Marchesato di Incisa, creato nel XII secolo da Alberto del Vasto e conservato, con alterne vicende, fino al 1548.\nLa politica degli Incisa oscill\u00f2 sempre tra Milano e i Monferrato. Dilaniata dalle guerre civili, Incisa vide nella figura di Oddone d'Incisa, nella fine del XV secolo, un personaggio dal particolare carisma, che cerc\u00f2 di spodestare il marchese Guglielmo IX del Monferrato. Scoperto il complotto, Oddone venne condannato a morte. Il territorio del marchesato fu poi annesso ai Gonzaga.\nArte.\nLetteratura nelle corti Aleramiche.\nPoco noto, ma di estrema importanza per la storia della letteratura regionale, fu il mecenatismo di taluni principi di stirpe aleramica, che ospitarono nelle loro piccole corti un gran numero di artisti, specialmente letterati.\nLa corte dei Monferrato accolse un grande numero di poeti ed artisti dell'epoca: la poesia provenzale trovava nelle gesta dei Monferrato in Oriente un ottimo spunto per i racconti epici. In Piemonte si trovavano in quegli anni poeti famosi come Gaucelm Faidit, Rambaldo di Vaqueiras e Bertran de Born. Ma alla morte di Bonifacio, quando il figlio Guglielmo VI decise di concentrare la sua politica solo sul consolidamento del potere nel marchesato e sulla sua difesa, si attir\u00f2 le ire dei cortigiani e dei poeti che lavoravano alla corte del padre. In poco tempo, essi abbandonarono il Monferrato, trovando spunti per le loro opere nelle gesta di altri condottieri crociati.\nUn discorso a parte merita invece Tommaso III, signore di Saluzzo, che scrisse, durante un periodo di prigionia a Torino nei primi anni del XV secolo, un poema in lingua provenzale. Intitolato \"Le Chevalier Errant\", esso rimase noto quasi esclusivamente negli ambienti intellettuali.\nGioffredo della Chiesa, a Saluzzo, scrisse, ormai in italiano (importante punto di svolta, il XV secolo, per passare dal provenzale alla lingua di Dante) una \"Cronica di Saluzzo\".\nAltrove, alla corte di Casale, il marchese Galeotto Del Carretto di Millesimo scrisse delle \"Croniche del Monferrato\", cui fece eco Benvenuto di San Giorgio sullo stesso soggetto.\nAnche Ludovico II, principe protettore delle arti, scrisse un \"Trattato sul Buon Governo degli Stati\" (1499).\nVestigia storiche ed artistiche.\nNel campo pittorico, si distingue il ciclo di affreschi realizzati nel Castello della Manta da un non meglio identificato maestro del Castello della Manta. Il palazzo, di propriet\u00e0 di Valerano di Saluzzo, conserva ancor oggi l'importantissimo ciclo pittorico i cui personaggi, tratti dal poema di Tommaso III \"Le Chevalier Errant\", raffigurano i cortigiani del periodo.\nDegna di nota \u00e8 l'Abbazia di Santa Maria di Lucedio, fondata dal marchese Ranieri I del Monferrato e divenuta il principale luogo di culto del Marchesato monferrino. Conserva, al suo interno, le spoglie di numerosi discendenti di Aleramo.\nSono molti i castelli, degni di nota, in cui si stabilirono membri della dinastia Aleramica: ad esempio i castelli di Camino, di San Giorgio Monferrato, di Finale, oltre che quello di Saluzzo."}
{"id": "509890", "revid": "767487", "url": "https://it.wikipedia.org/wiki?curid=509890", "title": "Distretto di Kruja", "text": " \nIl distretto di Kruja (in albanese: \"Rrethi i Kruj\u00ebs\") era uno dei 36 distretti amministrativi dell'Albania.\nLa riforma amministrativa del 2015 ha ricompreso il territorio dell'ex distretto nel comune di Kruja, accorpando a questo 5 comuni.\nGeografia antropica.\nSuddivisioni amministrative.\nIl distretto comprendeva 2 comuni urbani e 4 comuni rurali."}
{"id": "509891", "revid": "77358", "url": "https://it.wikipedia.org/wiki?curid=509891", "title": "NGC 4552", "text": ""}
{"id": "509892", "revid": "834", "url": "https://it.wikipedia.org/wiki?curid=509892", "title": "NGC 2068", "text": ""}
{"id": "509893", "revid": "322321", "url": "https://it.wikipedia.org/wiki?curid=509893", "title": "Arcidiocesi di Corrientes", "text": "Larcidiocesi di Corrientes (in latino: \"Archidioecesis Corrientensis\") \u00e8 una sede metropolitana della Chiesa cattolica in Argentina. Nel 2019 contava 932.185 battezzati su 1.081.700 abitanti. \u00c8 retta dall'arcivescovo Andr\u00e9s Stanovnik, O.F.M.Cap.\nTerritorio.\nL'arcidiocesi comprende 13 dipartimenti della provincia di Corrientes: Bella Vista, Ber\u00f3n de Astrada, Capital, Concepci\u00f3n, Empedrado, General Paz, Itat\u00ed, Mburucuy\u00e1, Saladas, San Cosme, San Luis del Palmar, San Miguel e San Roque.\nSede arcivescovile \u00e8 la citt\u00e0 di Corrientes, dove si trova la cattedrale di Nostra Signora del Rosario. A Itat\u00ed sorge la basilica minore di \"Nuestra Se\u00f1ora de Itat\u00ed\".\nIl territorio si estende su 26.218\u00a0km\u00b2 ed \u00e8 suddiviso in 50 parrocchie.\nProvincia ecclesiastica.\nLa provincia ecclesiastica di Corrientes, istituita nel 1961, comprende 5 suffraganee:\nStoria.\nL'erezione della diocesi di Corrientes fu disposta di papa Pio X con decreto della Congregazione Concistoriale del 21 gennaio 1910 e sancita con bolla il 3 febbraio successivo, ricavandone il territorio dalla diocesi di Paran\u00e1 (oggi arcidiocesi).\nLa nuova diocesi comprendeva per intero 2 province dell'Argentina, Corrientes e Misiones.\nOriginariamente suffraganea dell'arcidiocesi di Buenos Aires, il 20 aprile 1934 entr\u00f2 a far parte della provincia ecclesiastica dell'arcidiocesi di Paran\u00e1.\nL'11 febbraio 1957 cedette una porzione del suo territorio a vantaggio dell'erezione della diocesi di Posadas.\nIl 10 aprile 1961 ha ceduto un'altra porzione di territorio a vantaggio dell'erezione della diocesi di Goya e contestualmente \u00e8 stata elevata al rango di arcidiocesi metropolitana con la bolla \"Nobilis Argentina Respublica\" di papa Giovanni XXIII.\nIl 3 luglio 1979 ha ceduto un'ulteriore porzione di territorio a vantaggio dell'erezione della diocesi di Santo Tom\u00e9.\nCronotassi dei vescovi.\nSi omettono i periodi di sede vacante non superiori ai 2 anni o non storicamente accertati.\nStatistiche.\nL'arcidiocesi nel 2019 su una popolazione di 1.081.700 persone contava 932.185 battezzati, corrispondenti all'86,2% del totale."}
{"id": "509894", "revid": "74173", "url": "https://it.wikipedia.org/wiki?curid=509894", "title": "Rutenia rossa", "text": ""}
{"id": "509896", "revid": "1543377", "url": "https://it.wikipedia.org/wiki?curid=509896", "title": "M34 (astronomia)", "text": "M 34 (noto anche come NGC 1039) \u00e8 un ammasso aperto visibile nella costellazione di Perseo.\nOsservazione.\nM34 si individua con facilit\u00e0 praticamente a met\u00e0 strada fra le due stelle Alamak e Algol, entrambe ben note e di seconda magnitudine; \u00e8 visibile persino ad occhio nudo nelle nottate pi\u00f9 buie e limpide. Un binocolo 10x50 \u00e8 sufficiente per iniziare la sua risoluzione in stelle, le quali sono di settima e ottava grandezza; un telescopio da 114mm lo risolve appieno, mostrando decine di stelle spesso disposte in sequenza; uno strumento con ingrandimenti eccessivi fa perdere la visione d'insieme.\nM34 pu\u00f2 essere osservato da entrambi gli emisferi terrestri, sebbene la sua declinazione settentrionale favorisca notevolmente gli osservatori dell'emisfero nord; dalle regioni boreali si presenta estremamente alto nel cielo nelle notti d'estate, mentre dall'emisfero australe resta sempre molto basso, ad eccezione delle aree prossime all'equatore. \u00c8 comunque visibile da quasi tutte le aree abitate della Terra. Il periodo migliore per la sua osservazione nel cielo serale \u00e8 quello compreso fra giugno e novembre.\nStoria delle osservazioni.\nM34 \u00e8 stato scoperto da Giovan Battista Odierna prima del 1654 e incluso da Charles Messier nel suo catalogo nel 1764 che lo descrive in questo modo: \"\"Ammasso di piccole stelle tra la testa della Medusa e il piede sinistro di Andromeda, quasi sotto il parallelo di b Andromedae: con un ordinario telescopio di 3 piedi si distinguono le stelle. La sua posizione \u00e8 stata determinata in base a quella di b della testa della Medusa\".\"\nCaratteristiche.\nM34 si trova ad una distanza di circa 1.400 anni-luce dalla Terra ed \u00e8 costituito da circa 100 stelle; la componente pi\u00f9 brillante \u00e8 estranea all'ammasso (prospettica) ed ha magnitudine 7,3, mentre i membri pi\u00f9 brillanti sono di magnitudine 7,9-8,0. La sua et\u00e0 \u00e8 stimata in 190 milioni di anni.\nIl diametro apparente dell'ammasso \u00e8 di 35 minuti d'arco da cui si ricava un raggio reale di 15 anni-luce."}
{"id": "509897", "revid": "110157", "url": "https://it.wikipedia.org/wiki?curid=509897", "title": "Diocesi di Cruz del Eje", "text": "La diocesi di Cruz del Eje (in latino: \"Dioecesis Crucis Axeatae\") \u00e8 una sede della Chiesa cattolica in Argentina suffraganea dell'arcidiocesi di C\u00f3rdoba. Nel 2019 contava 173.878 battezzati su 197.930 abitanti. \u00c8 retta dal vescovo Hugo Ricardo Araya.\nTerritorio.\nLa diocesi comprende i seguenti dipartimenti della provincia di C\u00f3rdoba in Argentina: Cruz del Eje, Minas, Pocho, San Alberto, San Javier e la parte settentrionale del dipartimento di Punilla.\nSede vescovile \u00e8 la citt\u00e0 di Cruz del Eje, dove si trova la cattedrale di Nostra Signora del Monte Carmelo (\"Nuestra Se\u00f1ora del Carmen\"). A Villa Dolores sorge la basilica minore di Nostra Signora dei Dolori (\"Nuestra Se\u00f1ora de los Dolores\")\nIl territorio si estende su 22.242\u00a0km\u00b2 ed \u00e8 suddiviso in 20 parrocchie.\nStoria.\nLa diocesi \u00e8 stata eretta il 12 agosto 1963 con la bolla \"Ecclesia Christi\" di papa Paolo VI, ricavandone il territorio dall'arcidiocesi di C\u00f3rdoba.\nIl 12 ottobre 1964 Paolo VI con il breve \"Quoniam decet\" ha dichiarato la Beata Maria Vergine del Monte Carmelo (\"Nuestra Se\u00f1ora del Carmen\"), patrona principale della diocesi.\nIl 25 giugno 1980 ha ceduto una porzione del suo territorio a vantaggio dell'erezione della prelatura territoriale di De\u00e1n Funes.\nIl 1\u00ba novembre 2009 la cattedrale della diocesi \u00e8 stata trasferita dalla chiesa di Nostra Signora della Valle (\"Nuestra Se\u00f1ora del Valle\") a quella di Nostra Signora del Monte Carmelo.\nCronotassi dei vescovi.\nSi omettono i periodi di sede vacante non superiori ai 2 anni o non storicamente accertati.\nStatistiche.\nLa diocesi nel 2019 su una popolazione di 197.930 persone contava 173.878 battezzati, corrispondenti all'87,8% del totale."}
{"id": "509898", "revid": "1543377", "url": "https://it.wikipedia.org/wiki?curid=509898", "title": "Distretto di Saranda", "text": " \nIl distretto di Saranda (in albanese: \"Rrethi i Sarand\u00ebs\") era uno dei 36 distretti amministrativi dell'Albania. \nLa riforma amministrativa del 2015 ha suddiviso il territorio dell'ex-distretto in 4 comuni: Finiq, Himara, Konispol e Saranda.\nNel distretto \u00e8 presente una numerosa minoranza greca.\nGeografia antropica.\nSuddivisioni amministrative.\nIl distretto comprendeva 2 comuni urbani e 7 comuni rurali."}
{"id": "509901", "revid": "1123126", "url": "https://it.wikipedia.org/wiki?curid=509901", "title": "Diocesi di Formosa", "text": ""}
{"id": "509902", "revid": "1968719", "url": "https://it.wikipedia.org/wiki?curid=509902", "title": "Iolanda d'Angi\u00f2", "text": "Biografia.\nEra figlia di Renato d'Angi\u00f2, re di Napoli, duca d'Angi\u00f2, duca di Bar e di Lorena, conte di Provenza, e d'Isabella di Lorena, duchessa di Lorena.\nSpos\u00f2 a Nancy nel 1445 suo cugino Federico II di Vaud\u00e9mont (1420\u00a0\u2013 1470). Questo matrimonio pose fine ad una controversia esistente tra i padri dei due sposi a proposito della successione del Ducato di Lorena.\nNel 1473, alla morte di suo nipote Nicola I di Lorena, Iolanda ne eredit\u00f2 il ducato e lo trasmise immediatamente a suo figlio Renato II. Fece la stessa cosa nel 1480, alla morte di suo padre con il Ducato di Bar, unendo cos\u00ec definitivamente i due territori. \nTeoricamente anche la grande Contea di Provenza avrebbe dovuto essere trasmessa a suo figlio, poich\u00e9 in quel feudo imperiale non era prevista la successione secondo la legge salica, ma il padre di Iolanda aveva disposto altrimenti, favorendo invece la successione solo in linea maschile, il che port\u00f2 quindi all'annessione della Provenza alla Francia nel giro di un decennio.\nDiscendenza.\nIolanda e Federico ebbero sei figli:\nInfluenza culturale.\n\"Iolande de Bar\" \u00e8 citata al decimo posto nella lista dei gran maestri del fantomatico Priorato di Sion (lista che lo stesso estensore Pierre Plantard nel 1993 ammise di avere falsificato). A lei \u00e8 inoltre ispirata la Iolanta del maestro Petr Tchaicovsky."}
{"id": "509903", "revid": "1226", "url": "https://it.wikipedia.org/wiki?curid=509903", "title": "Ganimede nella fantascienza", "text": ""}
{"id": "509904", "revid": "110157", "url": "https://it.wikipedia.org/wiki?curid=509904", "title": "Diocesi di Formosa (Argentina)", "text": "La diocesi di Formosa (in latino: \"Dioecesis Formosae\") \u00e8 una sede della Chiesa cattolica in Argentina suffraganea dell'arcidiocesi di Resistencia. Nel 2019 contava 486.900 battezzati su 572.400 abitanti. \u00c8 retta dal vescovo Jos\u00e9 Vicente Conejero Gallego.\nTerritorio.\nLa diocesi comprende per intero la provincia di Formosa nell'estremo nord dell'Argentina.\nSede vescovile \u00e8 la citt\u00e0 di Formosa, dove si trova la cattedrale di Nostra Signora del Carmine.\nIl territorio si estende su 72.066\u00a0km\u00b2 ed \u00e8 suddiviso in 30 parrocchie.\nStoria.\nLa diocesi \u00e8 stata eretta l'11 febbraio 1957 con la bolla \"Quandoquidem adoranda\" di papa Pio XII, ricavandone il territorio dalla diocesi di Resistencia (oggi arcidiocesi).\nIl 9 novembre 1962, con la lettera apostolica \"Decor Carmeli\", papa Giovanni XXIII ha proclamato la Beata Maria Vergine del Monte Carmelo patrona principale della diocesi.\nOriginariamente suffraganea dell'arcidiocesi di Santa Fe (oggi arcidiocesi di Santa Fe de la Vera Cruz), il 28 febbraio 1984 \u00e8 entrata a far parte della provincia ecclesiastica dell'arcidiocesi di Resistencia.\nCronotassi dei vescovi.\nSi omettono i periodi di sede vacante non superiori ai 2 anni o non storicamente accertati.\nStatistiche.\nLa diocesi nel 2019 su una popolazione di 572.400 persone contava 486.900 battezzati, corrispondenti all'85,1% del totale."}
{"id": "509905", "revid": "86599", "url": "https://it.wikipedia.org/wiki?curid=509905", "title": "Crateri di Marte", "text": "Segue una lista dei crateri d'impatto presenti sulla superficie di Marte. La nomenclatura di Marte \u00e8 regolata dall'Unione Astronomica Internazionale; la lista contiene solo formazioni esogeologiche ufficialmente riconosciute da tale istituzione.\nI crateri di Marte con diametro maggiore di portano il nome di scienziati, scrittori o altri uomini che hanno legato il proprio nome o le proprie opere a Marte, quelli con diametro inferiore ai prendono il nome di citt\u00e0 del mondo con non pi\u00f9 di abitanti. Fanno eccezione tra i crateri maggiori Margulis, Marvin, Roemer e Sklodowska: quest'ultimo fu l'unico dedicato ad una donna sul pianeta marziano dal 1973 al 2021, quando si aggiunsero gli altri.\nInoltre, si contano dodici crateri inizialmente battezzati dall'IAU e la cui denominazione \u00e8 stata poi abrogata.\nInfine, dieci piccoli crateri visitati dalle sonde Opportunity e Spirit della missione Mars Exploration Rover hanno ricevuto nomi scelti dalla NASA e non ufficialmente riconosciuti dall'IAU."}
{"id": "509906", "revid": "92723", "url": "https://it.wikipedia.org/wiki?curid=509906", "title": "Prelatura territoriale di Humahuaca", "text": "La prelatura territoriale di Humahuaca (in latino: \"Praelatura Territorialis Humahuacensis\") \u00e8 una sede della Chiesa cattolica in Argentina suffraganea dell'arcidiocesi di Salta. Nel 2019 contava 78.600 battezzati su 118.400 abitanti. \u00c8 retta dal vescovo Florencio F\u00e9lix Paredes Cruz, C.R.L.\nTerritorio.\nLa prelatura territoriale comprende sei dipartimenti della provincia di Jujuy: Cochinoca, Humahuaca, Rinconada, Santa Catalina, Yavi e parte di quello di Susques. Inoltre nella provincia di Salta, si estende sulla parte occidentale dei dipartimenti di Iruya e Santa Victoria.\nSede prelatizia \u00e8 la citt\u00e0 di Humahuaca, dove si trova la cattedrale di Nostra Signora della Candelaria e Sant'Antonio.\nIl territorio si estende su 37.000\u00a0km\u00b2 ed \u00e8 suddiviso in 10 parrocchie.\nStoria.\nLa prelatura territoriale \u00e8 stata eretta l'8 settembre 1969 con la bolla \"Munus apostolicum\" di papa Paolo VI, ricavandone il territorio dalla diocesi di Jujuy.\nIl 25 marzo 1971 Paolo VI dichiar\u00f2 la Vergine Maria \"della Presentazione\" patrona principale della prelatura territoriale.\nIl 21 gennaio 1972 si \u00e8 ampliata, incorporando i territori nella provincia di Salta che erano appartenuti alla diocesi di Or\u00e1n; contestualmente cedette la parte del dipartimento di Susques a sud del Tropico del Capricorno all'arcidiocesi di Salta con la bolla \"Maiori Christifidelium\" di papa Paolo VI.\nCronotassi dei vescovi.\nSi omettono i periodi di sede vacante non superiori ai 2 anni o non storicamente accertati.\nStatistiche.\nLa prelatura territoriale nel 2019 su una popolazione di 118.400 persone contava 78.600 battezzati, corrispondenti al 66,4% del totale."}
{"id": "509907", "revid": "92920", "url": "https://it.wikipedia.org/wiki?curid=509907", "title": "Rogoredo", "text": ""}
{"id": "509909", "revid": "110157", "url": "https://it.wikipedia.org/wiki?curid=509909", "title": "Diocesi di Jujuy", "text": "La diocesi di Jujuy (in latino: \"Dioecesis Iuiuyensis\") \u00e8 una sede della Chiesa cattolica in Argentina suffraganea dell'arcidiocesi di Salta. Nel 2019 contava 605.700 battezzati su 673.307 abitanti. \u00c8 retta dal vescovo C\u00e9sar Daniel Fern\u00e1ndez.\nTerritorio.\nLa diocesi comprende dieci dipartimenti della provincia di Jujuy: Doctor Manuel Belgrano, El Carmen, Ledesma, Palpal\u00e1, San Antonio, San Pedro, Santa B\u00e1rbara, Tilcara, Tumbaya e Valle Grande.\nSede vescovile \u00e8 la citt\u00e0 di San Salvador de Jujuy, dove si trova la cattedrale del Salvatore. Nella stessa citt\u00e0 sorge anche la basilica minore di San Francesco.\nIl territorio si estende su 20.082\u00a0km\u00b2 ed \u00e8 suddiviso in 40 parrocchie.\nStoria.\nLa diocesi \u00e8 stata eretta il 20 aprile 1934 con la bolla \"Nobilis Argentinae nationis\" di papa Pio XI, ricavandone il territorio dalla diocesi di Salta, che \u00e8 stata contestualmente elevata ad arcidiocesi metropolitana.\nIl 1\u00ba luglio 1960, con la lettera apostolica \"Singulari studio\", papa Giovanni XXIII ha proclamato la Beata Maria Vergine del Sacratissimo Rosario (\"Beata Maria Virgo a Sacratissimo Rosario de Fluvio Albo\") patrona principale della diocesi.\nL'8 settembre 1969 ha ceduto una porzione del suo territorio a vantaggio dell'erezione della prelatura territoriale di Humahuaca.\nCronotassi dei vescovi.\nSi omettono i periodi di sede vacante non superiori ai 2 anni o non storicamente accertati.\nStatistiche.\nLa diocesi nel 2019 su una popolazione di 673.307 persone contava 605.700 battezzati, corrispondenti al 90% del totale."}
{"id": "509912", "revid": "110157", "url": "https://it.wikipedia.org/wiki?curid=509912", "title": "Diocesi di Mor\u00f3n", "text": "La diocesi di Mor\u00f3n (in latino: \"Dioecesis Moronensis\") \u00e8 una sede della Chiesa cattolica in Argentina suffraganea dell'arcidiocesi di Buenos Aires. Nel 2019 contava 694.975 battezzati su 767.190 abitanti. \u00c8 retta dal vescovo Jorge V\u00e1zquez.\nTerritorio.\nLa diocesi comprende 3 distretti della provincia di Buenos Aires: Mor\u00f3n, Hurlingham e Ituzaing\u00f3.\nSede vescovile \u00e8 la citt\u00e0 di Mor\u00f3n, dove si trova la cattedrale dell'Immacolata Concezione del Buon Viaggio, decorata del titolo di basilica minore con decreto di papa Giovanni XXIII del 1\u00ba dicembre 1962.\nIl territorio si estende su 130\u00a0km\u00b2 ed \u00e8 suddiviso in 54 parrocchie.\nStoria.\nLa diocesi \u00e8 stata eretta l'11 febbraio 1957 con la bolla \"Quandoquidem adoranda\" di papa Pio XII, ricavandone il territorio dall'arcidiocesi di La Plata.\nIl 15 aprile 1959 papa Giovanni XXIII ha dichiarato la Beata Maria Vergine Immacolata patrona principale della diocesi.\nIl 10 aprile 1961, il 18 luglio 1969 e il 13 maggio 1997 ha ceduto porzioni del suo territorio a vantaggio dell'erezione rispettivamente delle diocesi di San Mart\u00edn, di San Justo e di Merlo-Moreno.\nCronotassi dei vescovi.\nSi omettono i periodi di sede vacante non superiori ai 2 anni o non storicamente accertati.\nStatistiche.\nLa diocesi nel 2019 su una popolazione di 767.190 persone contava 694.975 battezzati, corrispondenti al 90,6% del totale."}
{"id": "509914", "revid": "767487", "url": "https://it.wikipedia.org/wiki?curid=509914", "title": "Tiamina pirofosfato", "text": "La tiamina pirofosfato (o tiammina difosfato), abbreviata come TPP, \u00e8 il coenzima delle decarbossilasi dei chetoacidi e delle transchetolasi. Ha un ruolo importante nella decarbossilazione ossidativa del piruvato e dell'\u03b1-chetoglutarato nel ciclo di Krebs (importante per la formazione di energia metabolica) e nella reazione transchetolasica nella via dei pentoso fosfati (importante per la produzione di NADPH e di ribosio 5-fosfato).\nIl meccanismo di reazione della decarbossilazione del piruvato catalizzata dalla tiamina pirofosfato prevede la formazione di un legame covalente tra l'atomo di carbonio adiacente all'atomo di azoto e di zolfo dell'anello tiazolico (C2) (precedentemente deprotonato) ed il carbonio carbonilico (elettronpovero) del piruvato. Questo intermedio della reazione porta poi alla perdita di CO2 in quanto l'anello tiazolico stabilizza per risonanza il carbanione che si forma quando il gruppo -COO- si riarrangia liberandosi come CO2. Successivamente l'idrossietil tiamina pirofosfato libera un'aldeide, nel caso del piruvato l'acetaldeide, e si rigenera l'enzima.\nNella decarbossilazione ossidativa del piruvato entrano in gioco 5 coenzimi e tre enzimi (presenti in pi\u00f9 copie formando il complesso della piruvato deidrogenasi), che trasformano il piruvato in Acetil Coenzima-A e CO2. La transchetolasi, invece, catalizza il trasferimento di un gruppo aldeidico da un donatore ad un accettore.\nIl suo precursore \u00e8 la tiamina, detta anche vitamina B1."}
{"id": "509917", "revid": "15756", "url": "https://it.wikipedia.org/wiki?curid=509917", "title": "Dassault Mirage F1", "text": "Il Dassault Mirage F1 \u00e8 un caccia intercettore multiruolo di terza generazione (ovvero tra quelli apparsi negli anni sessanta-primi anni settanta), monomotore turbogetto dotato di ala a freccia, sviluppato dall'azienda francese Soci\u00e9t\u00e9 des Avions Marcel Dassault alla fine degli anni sessanta.\nEntrato in servizio nei primi anni settanta, il Mirage F1 venne realizzato in oltre 700 esemplari, la maggior parte dei quali esportati all'estero, e impiegato con successo in conflitti e guerre regionali da numerose forze aeree.\nStoria.\nL'F1 \u00e8 noto anche come \"Mirage en fl\u00e8che\", \"Miraggio a freccia\" in francese, essendo il primo Mirage dotato di ala a freccia, primo e unico aereo bisonico (ovvero in grado di raggiungere (Mach 2) francese divenuto operativo con tale velatura alare.\nLa rinuncia alla configurazione a delta dei predecessori (che peraltro riapparir\u00e0, rielaborata, anche sui successori dell'F1) ne ha migliorato notevolmente le prestazioni di volo a quote e velocit\u00e0 medio-basse, mantenendo al tempo stesso una buona validit\u00e0 a quelle pi\u00f9 elevate.\nNonostante questo, non ha avuto il successo e la fama n\u00e9 del precedente Mirage III, n\u00e9 del successivo Mirage 2000, ma \u00e8 stato comunque un importante \"ponte\" per la continuit\u00e0 della dinastia dei Mirage, in quella \"generazione di mezzo\" che \u00e8 stata spesso contraddistinta da velivoli dal dubbio rapporto costo-efficacia, caratterizzati da un'eccessiva complessit\u00e0 o destinati a un immeritato oblio a vantaggio dei predecessori (in questo caso, Dassault Mirage III) e delle generazioni successive (Dassault Mirage 2000), tant'\u00e8 che anche la bibliografia dell'F1 \u00e8 rimasta assai modesta. Il relativo disinteresse per questo apparecchio pare per\u00f2 immotivato a fronte dei suoi pregi tecnici e al servizio operativo svolto dal 1973 ai giorni nostri in quattro continenti.\nSviluppo.\nDurante gli anni sessanta i francesi della Dassault Aviation cominciarono a sviluppare una nuova generazione di intercettori capaci non solo di sviluppare velocit\u00e0 ampiamente supersoniche, ma anche di beneficiare di un elevato carico utile e una buona maneggevolezza, in sostanza senza una progettazione viziata da eccessivi compromessi per raggiungere Mach 2.\nQuesto valore di velocit\u00e0, ottenuto per la prima volta da aerei del decennio precedente, aveva richiesto ali dalla ridotta sezione e apertura, con elevati angoli di freccia oppure con struttura a delta, ma tutte queste configurazioni avevano dei gravi problemi alle basse velocit\u00e0 (come nel caso degli F-102) o erano troppo piccole per assicurare la necessaria maneggevolezza (problema che affliggeva gli F-104), spesso con piani di coda dalla struttura a T o del tutto assenti.\nIl primo tentativo di superare i limiti dell'ala a delta puro, la migliore per le alte velocit\u00e0 \u2014 ma la peggiore per le basse \u2014 venne concretizzato nel Mirage G, un aeroplano con una velatura nuovamente a freccia (come nei caccia francesi precedenti, i Myst\u00e8re), ma ottenuta con la nuova tecnologia dell'ala a geometria variabile piuttosto che con una struttura rigida. Ma questo velivolo, estremamente simile al MiG-23, non venne introdotto in servizio a favore di una lunga serie di caccia Mirage \"pesanti\" di scarso o nullo successo (l'unico che entr\u00f2 in servizio \u00e8 stato il Dassault Mirage IV).\nGi\u00e0 poco tempo dopo nacque l'esigenza di disporre di un aereo pi\u00f9 semplice ed economico, ma ancora di tipo assai pesante.\nQuesto era il nuovo Mirage F2, ordinato nel 1964, e che adottava una velatura a freccia ma con ala fissa, dotata di angolo ridotto, corda elevata e estremit\u00e0 tagliate: con questo profilo, nonostante la ridotta apertura alare, aveva un'ampia superficie e una minor resistenza indotta. Dotato di una struttura grande e molto aerodinamica, con un caratteristico muso aguzzo e due abitacoli, esso era motorizzato con una turboventola Snecma TF306 con una spinta di nove tonnellate. Sebbene priva della sofisticata e pesante ala a geometria variabile, anche questa configurazione consentiva un apprezzabile miglioramento dell'inviluppo di volo rispetto all'ala a delta, specie come spazio di decollo e carico utile.\nIntanto la Dassault, non convinta dell'orientamento verso macchine troppo pesanti e costose, specialmente considerando le esigenze del mercato estero, aveva progettato in contemporanea un modello pi\u00f9 piccolo e semplice dell'F2, con un'aerodinamica molto simile. Questo era il Mirage IIIF, poi noto come F1, che era monoposto e anch'esso con ali a freccia, ma dotato di un motore Atar 9 da circa 7000\u00a0kg di spinta. Vol\u00f2 per la prima volta nel 1966, e il successo, malgrado le minori caratteristiche nominali, non tard\u00f2 ad arrivare. Venne infatti dimostrato dalle prove in volo, che esso aveva le capacit\u00e0 per compiere quasi tutte le missioni previste per il pesante F2, ma con costi assai minori, cosicch\u00e9 l'Arm\u00e9e de l'air cambi\u00f2 i suoi programmi e ordin\u00f2 l'F1. Nelle forze aeree delle superpotenze, data la disponibilit\u00e0 di fondi, si preferirono aerei di maggiori prestazioni e potenza, ma per una nazione di media grandezza questa opzione, tenendo anche conto delle possibilit\u00e0 di esportazione di un modello pi\u00f9 economico, non era reputata una soluzione ottimale. Cos\u00ec il Mirage F2, che pure non aveva problemi particolari eccetto il fatto, non trascurabile, di avere un motore d'importazione piuttosto che nazionale, venne lasciato decadere, condividendo quindi il destino del G.\nVinta la competizione fratricida, l'F1 venne quindi messo in produzione per l'Arm\u00e9e de l'air, che ne ordin\u00f2 subito un considerevole numero, mentre per il mercato estero venne incominciata una campagna commerciale molto sostenuta, tentando di sfruttare il successo del precedente Mirage III (che aveva molta della logistica compatibile), ma anche di recuperare il tempo perduto con la lunga valutazione operativa. Questa corsa contro il tempo non ebbe esito totalmente positivo ma nondimeno, nonostante la feroce concorrenza statunitense, il nuovo aereo della Dassault era destinato a una lunga e rispettabile carriera in quattro continenti.\nTecnica.\nStruttura.\nIl nuovo aereo della Dassault era ed \u00e8 sommariamente definibile come un caccia multiruolo, bisonico, monomotore, monoplano, metallico, propulso da un turbogetto a flusso assiale. Usualmente \u00e8 monoposto e ha capacit\u00e0 ognitempo, ma questo non \u00e8 valido per tutte le versioni. Il disegno del Mirage F1 ha delle peculiarit\u00e0 rispetto sia ai predecessori sia ai discendenti della dinastia Mirage, infatti le forme arrotondate e curve qui sono sostituite quasi ovunque da una struttura lineare, specialmente nella zona del muso, tanto che non c'\u00e8 praticamente cambio di curvatura tra la fusoliera e il dielettrico del radome.\nLa principale innovazione del Mirage F1 \u00e8 l'ala a freccia, a corda larga, con una freccia pressoch\u00e9 costante, a medio angolo (47,5 gradi) sul bordo d'attacco, mentre si riduce a 15 in quello di uscita. Un \"dente di sega\" (o \"di cane\") poco pronunciato \u00e8 posto sul bordo d'attacco, soluzione all'epoca del progetto presente quasi come standard sui caccia (ad esempio nel Saab 37 Viggen, MiG-23, F-4). Esso ad alti angoli d'attacco serve per creare vortici, che stabilizzano l'aereo con i loro effetti aerodinamici.\nLe estremit\u00e0 dell'ala sono tronche, e grazie a ci\u00f2 c'\u00e8 modo di sistemarvi rotaie di lancio per missili aria-aria Matra R.550 Magic o altri tipi compatibili (in realt\u00e0 era proprio l'R.550 che venne progettato appositamente per essere compatibile con i diffusi AIM-9 Sidewinder).\nL'ala \u00e8 in posizione alta per aumentare lo spazio per i carichi subalari, che in un caccia medio-leggero \u00e8 sempre un problema di non facile soluzione, e consente il trasporto di carichi voluminosi come serbatoi da 1.700 litri e i missili Matra R.530. La sua superficie raggiunge solo i due terzi di quella del Mirage III, escludendo i piani caudali. Questo tipo di ala consente una ben maggiore maneggevolezza a bassa quota e una migliore stabilit\u00e0 a ogni velocit\u00e0 di combattimento pratica. La rigidit\u00e0 della struttura alare, data da una corda molto elevata che permette anche di massimizzare la superficie rispetto all'apertura, riesce a dare alla macchina una buona risposta alle raffiche di vento e al tempo stesso un carico alare ragionevolmente basso per i duelli aerei.\nPer migliorare il comportamento a bassa velocit\u00e0 esistono inoltre validi apparati di ipersostentazione con slat e flap sui bordi alari, i quali riescono anche a far decollare l'F1 in spazi accettabili, al peso massimo di circa 15 tonnellate, che, con un rapporto potenza-peso di circa 0,45 a 1, \u00e8 di gran lunga il pi\u00f9 basso della categoria.\nLa coda \u00e8 dotata di un alto timone che presenta due alette di stabilizzazione ausiliarie quasi all'estremit\u00e0 superiore, mentre usualmente esistono anche sistemi di allarme radar con le antenne a forma conica molto appuntita avanti e indietro, oltre a 2 antenne laterali arrotondate. Sempre nella struttura della coda sono integrate alcune antenne per le comunicazioni radio VHF/UHF. Alla base vi \u00e8 in genere un paracadute per frenare la corsa d'atterraggio.\nI piani orizzontali sono molto pi\u00f9 in basso rispetto alle ali ed escono dalla loro scia aerodinamica, mentre 2 superfici fisse sono presenti nella parte ventrale-posteriore, sempre per migliorare la controllabilit\u00e0 senza un timone verticale troppo grande. Due aerofreni sono posti infine nella parte ventrale, appena dietro il carrello principale.\nLa fusoliera ha nella parte centrale gli alloggiamenti per i carrelli d'atterraggio retrattili e anche il serbatoio del carburante principale. Nella parte posteriore \u00e8 posto il motore, mentre in quella anteriore i cannoni e l'abitacolo. Le linee del velivolo sono caratteristiche anche perch\u00e9, mentre l'abitacolo si inserisce nella linea del dorso con il tettuccio, la scocca dell'aereo, avanti le ali, si affina progressivamente, con un angolo costante fino alla punta del muso, che con la sua grande finezza permette di ridurre la resistenza aerodinamica indotta dell'aereo, specie in regimi transonici, oltre a migliorare la visibilit\u00e0 del pilota.\nIl carrello d'atterraggio, della Messier-Hispano-Bugatti, merita particolare menzione: ha una complessa struttura che porta gli elementi principali a ritrarsi dentro la fusoliera ma, grazie al meccanismo impiegato, le lunghe gambe del carrello, dalla struttura sorprendentemente leggera e semplice, assumono una carreggiata assai larga, cos\u00ec da minimizzare gli effetti dell'impossibilit\u00e0 di porre le gambe principali sotto le ali, in quanto queste sono in posizione alta. Una soluzione simile, ma pi\u00f9 macchinosa, \u00e8 stata adottata dal MiG-23, che per\u00f2 \u00e8 assai pi\u00f9 pesante. Tutti gli elementi del carrello hanno 2 ruote, incluso quello principale.\nL'abitacolo \u00e8 incassato nella parte anteriore della fusoliera, ha un tettuccio di fattura leggera ed elegante (come tutto il disegno dell'aereo), un parabrezza con due montanti sottili, in modo da non ostacolare la visuale che sul davanti, grazie al muso molto sottile, e sui lati, grazie all'altezza del tettuccio, \u00e8 senza dubbio ottima, la migliore della sua epoca tra i caccia bisonici. Nel settore posteriore la presenza delle ali alte e prese d'aria sotto e in avanti ad esse riduce la visibilit\u00e0, ma non in maniera drammatica. Il lungo e appuntito radome del muso e la sonda di Pitot per la velocit\u00e0, piuttosto corta, completano la struttura della macchina, con le baie avioniche sistemate davanti e dietro l'abitacolo. Le forme aguzze (piuttosto che arrotondate) della macchina l'hanno talvolta fatta chiamare scherzosamente \"Mirage a punta\" o \"Mirage-freccia\", parafrasando la definizione di \"Mirage (con ala) a freccia\".\nLa colorazione degli esemplari dipende molto dall'utilizzatore. Oltre al muso nero nel settore del dielettrico del radome e superfici ventrale e alare inferiore chiare, il resto dell'aereo \u00e8 caratterizzato da una mimetizzazione variabile. In genere \u00e8 blu o azzurra per i caccia da superiorit\u00e0 aerea, a 2 colori marrone e verde, o marrone e sabbia, per ricognitori e cacciabombardieri. I velivoli per i Paesi medio-orientali hanno colori pi\u00f9 chiari, adottando la livrea \"tropicalizzata\".\nMotore.\nIl motore \u00e8 un turbogetto monoflusso Snecma Atar 9K-50, con una spinta statica di 7\u00a0200\u00a0kg con pieno postbruciatore. Esso supera il precedente Atar 9C del Mirage III/5 di circa 1\u00a0000\u00a0kg, \u00e8 pi\u00f9 affidabile e consente in generale migliori prestazioni. Tuttavia, tra tutti i motori per caccia supersonici degli ultimi decenni, appare nettamente come quello dalle minori capacit\u00e0 sia come spinta sia per risposta alla manetta, per l'affidabilit\u00e0 e altro ancora. In effetti, \u00e8 assai sorprendente che un caccia bisonico leggero abbia un motore che non permette il raggiungimento del rapporto peso/spinta di 1:1 nemmeno a vuoto, in quanto il Mirage pesa di base 7\u00a0400\u00a0kg.\nIn effetti questo punto debole progettuale era ben chiaro; tanto che alla fine degli anni '70 era stata progettata una versione (Mirage F1 M53) munita del ben pi\u00f9 potente motore Snecma M53, che con un leggero aggravio di peso ha una spinta variabile tra 8.800\u00a0kg/s e 9.700\u00a0kg/s a seconda delle versioni. Era destinata al concorso NATO per sostituire l'F104, poi vinto dal General Dynamics F-16, anche se il Mirage F 1 cos\u00ec rimotorizzato risultava molto scattante e ottimo nelle accelerazioni, arrivando secondo. Non ebbe fortuna anche perch\u00e9 l'aeronautica francese prefer\u00ec aspettare il Mirage 2000 e destin\u00f2 a quell'aereo quel motore.\nL'aeronautica del Sud Africa rimotorizz\u00f2, pensando a una modernizzazione della sua flotta, un Mirage F1 con un motore Kilimov RD-33, il potente (ma non troppo affidabile) propulsore del Mig 29, con una potenza appena superiore a quella del motore francese Snecma M53, pur pesando meno. Anche in questo caso le prestazioni di agilit\u00e0 e accelarazione risultavano molto superiori, ma il Sud Africa prefer\u00ec non modernizzare la flotta ma sostiuirla con aerei moderni (come il SAAB JAS-39 Gripen), malgrado i miglioramenti anche in manegevolezza fossero veramente considerevoli.\nLe prese d'aria sono simili a quelle del predecessore, con parti mobili coniche al loro interno e piastre di separazione dello strato limite a contatto con la fusoliera. Somigliano molto a quelle dell'F-104.\nLa capacit\u00e0 dei serbatoi \u00e8 di circa 4\u00a0000 litri, quasi 1\u00a0000 pi\u00f9 del Mirage III, e per gran parte sistemati dentro la fusoliera. Opzionale la sonda per il rifornimento in volo, fissa e tozza sul muso, che permette operazioni di combattimento su distanze pratiche di oltre 1\u00a0500\u00a0km.\nAvionica.\nL'avionica comprende anzitutto il radar Cyrano IV, derivato anche qui dal precedente Cyrano II, con varie sottoversioni, diversamente specializzate per l'intercettazione come anche l'attacco aria-suolo o antinave. Si tratta di un apparato a impulsi medio-leggero, senza funzionamento con filtro doppler e raffreddato ad aria. Il Cyrano IVD non aveva capacit\u00e0 aria-superficie, ma questo modello iniziale \u00e8 stato seguito dall'IVM che la possiede, mentre l'IV1 ha capacit\u00e0 limitata in modalit\u00e0 LD (discriminazione dei bersagli in volo a bassa quota dal terreno circostante). La portata pratica varia molto a seconda dei sottomodelli e dei bersagli, ma in caso di ingaggi ad alta quota sono riportate, in modalit\u00e0 aria-aria, distanze dell'ordine dei 35\u201350\u00a0km, con punte anche maggiori. Non sono valori eccezionali, ma l'antenna del radar \u00e8 di apertura ridotta per entrare dentro il muso del velivolo. Inoltre il peso \u00e8 di appena 48\u00a0kg.\nAltri apparati comprendono l'RWR BF, che ha quattro antenne sistemate nella coda con 90 gradi di visuale ciascuna, di cui due con caratteristica forma conica. Vi sono anche le radio HF/VHF/UHF, VOR/ILS, il pilota automatico e apparati elettronici esterni come i pod ECM di vari modelli. Per la navigazione esiste anche un pilota automatico, che specialmente nei modelli pi\u00f9 recenti \u00e8 collegato con un sistema inerziale di caratteristiche assai avanzate, un computer di volo, e radar altimetro.\nArmamento.\nLe armi disponibili sono molte, di concezione generalmente francese, e vanno a coprire tutte le esigenze operative di una macchina tattica. L'armamento base \u00e8 di due cannoni Giat DEFA M 553 da 30\u00a0mm installati nella parte ventrale della fusoliera anteriore, dietro e sotto l'abitacolo dentro cui sono totalmente inglobati. Essi sono tipici cannoni-revolver di prima generazione, con nastri per 270 colpi HE o semiperforanti complessivi, sparabili a 1\u00a0300 colpi al minuto per arma e a circa 800\u00a0m/s (per un proiettile da 275 grammi).\nPer quanto riguarda le armi da combattimento aereo, i missili aria-aria a corto raggio \"originali\" sono i Matra R.550, dall'evocativo nome proprio di \"Magic\". Essi, nel modello Mk.1, hanno un raggio massimo di 10\u00a0km, ma soprattutto possono essere lanciati da un aereo in manovra a 6 g e oltre 1.300\u00a0km/h, coprendo praticamente tutte le situazioni pratiche del combattimento aereo manovrato per caccia di vecchia generazione. Con ogni probabilit\u00e0, questa capacit\u00e0 di uso durante le evoluzioni del combattimento manovrato era quanto di meglio fosse disponibile all'epoca dell'apparizione, intorno al 1970. La manovrabilit\u00e0 (nell'Mk.1) raggiunge i 50\u00a0g e la testata ha 12,5\u00a0kg di peso, sei dei quali di esplosivo. La guida \u00e8 all'infrarosso, le spolette di prossimit\u00e0 e di contatto. Oltre 7000 gli esemplari prodotti, equivalenti agli AIM-9 Sidewinder J.\nIl successivo missile Mk.2, disponibile oltre dieci anni dopo, \u00e8 capace di essere usato con un inviluppo di volo addirittura pi\u00f9 ampio di quello, gi\u00e0 eccellente, del predecessore, avendo dimostrato la possibilit\u00e0 di lancio a 8,6\u00a0g e 1.500\u00a0km/h, adattandosi in tal modo alle prestazioni dei velivoli di ultima generazione (che hanno carichi di manovra massimi di 9 g, valore che per\u00f2 \u00e8 praticamente largamente inutilizzabile per imbastire azioni di fuoco, quanto piuttosto manovre evasive di breve durata). Tutte le prestazioni sono migliorate, inclusa la sensibilit\u00e0 del sensore che ora pu\u00f2 essere usato anche per ingaggi frontali, come nel caso del Sidewinder L, di cui \u00e8 equivalente.\nSe il Magic \u00e8 un missile nato come compatibile con gli AIM-9 Sidewinder, l'arma per il medio raggio, il Matra Super R.530, non ha n\u00e9 compatibilit\u00e0 operativa n\u00e9 analogia progettuale con gli AIM-7 Sparrow. Sviluppato dal precedente e alquanto inefficiente R.530 (che per alcuni anni \u00e8 stato comunque utilizzato anche sull'F1), il Super R.530 ha un motore, un'elettronica e un'aerodinamica totalmente rinnovati, il che lo rende simile a un piccolo AIM-54 Phoenix. L'ogiva ha una struttura di ceramica, il resto del missile \u00e8 in acciaio con strutture a nido d'ape, la guida \u00e8 radar semiattiva (a differenza del precedente, presente anche in versione IR), mentre il motore \u00e8 talmente potente che prima lo accelera a Mach 4,6 in 4 secondi, e poi resta accesso per altrettanto tempo, a differenza di tutti gli altri missili della categoria, la cui velocit\u00e0 massima coincide con la fine della spinta propulsiva. Il modello Super R.530D rappresenta il miglioramento del precedente F in termini di prestazioni, elettronica e affidabilit\u00e0, ma \u00e8 usato quasi sempre solo sul Mirage 2000.\nAltri carichi utili sono trasportabili da piloni subalari di cui uno, sull'asse centrale, ha 2\u00a0000\u00a0kg di capacit\u00e0, quelli subalari interni 1\u00a0350\u00a0kg mentre gli esterni sopportano 500\u00a0kg. Infine le rotaie di lancio reggono nominalmente 120\u00a0kg; il totale trasportabile in pratica \u00e8 di circa 4.000\u00a0kg. A seconda delle versioni i sistemi trasportati comprendono razzi da 68\u00a0mm, bombe da 50, 120, 250, 400\u00a0kg, missili Exocet oppure (in missione aria-aria) da uno a tre R.530 o Super R.530, mentre in tutti i casi vi sono due R.550 (o missili compatibili) e i cannoni, assieme a uno o due serbatoi ausiliari.\nI serbatoi ausiliari sono presenti per i tre punti d'aggancio pi\u00f9 capaci, che hanno attacchi \"bagnati\", ovvero con tubature per il carburante. Possono ospitare serbatoi da 800, 1\u00a0100, 1\u00a0300 e 1\u00a0700 litri, questi ultimi dotati di veri e propri piani di coda, forse aggiunti per evitare problemi di stabilit\u00e0 di questi oggetti al momento dello sgancio.\nAlcuni Mirage F1 da esportazione, come ad esempio quelli greci e spagnoli, erano capaci di utilizzare i missili statunitensi Sidewinder AIM-9P invece dei R550 Magic II.\nNel 2006, il Marocco ha incominciato ad aggiornare i propri Mirage F1 per dotarli di nuova avionica, nuovo cockpit, nuovo radar, nuovi strumenti di protezione e la capacit\u00e0 di usare i missili MICA e l'armamento aria-superficie modulare; l'aggiornamento si completer\u00e0 nel 2011.\nIl raggio d'azione tipico con missili aria-aria ammonta a circa 1.200\u00a0km; con 14 bombe da 250\u00a0kg a bassa quota (massimo carico, senza serbatoi e peggiore profilo di volo), si riduce a circa 425\u00a0km, che resta un valore rispettabile data la condizione di massimo carico.\nImpiego operativo.\nEcuador.\nDal 1980 ottenne 16 F1AJ e due soli F1EJ, che potenziarono notevolmente la sua piccola aviazione, l'unica sudamericana a disporre, contrariamente a quanto avvenuto con i Mirage III, di tale nuova generazione di Mirage. Nel 1995 pare che abbatterono due Sukhoi Su-22 peruviani (attribuiti dai peruviani all'antiaerea) durante una breve e cruenta guerra di confine tra i due Stati.\nFrancia.\nIl pi\u00f9 grande acquirente del Mirage F1, ne ha ottenuti per la propria Aeronautica circa 246 esemplari (162 F1C, 64 F1CR e 20 F1B). A cominciare dal 1973, questi aerei sono stati per lungo tempo la principale componente da combattimento dell'Arm\u00e9e de l'Air, con un massimo di 9 gruppi da caccia oltre allo stormo da ricognizione \"Strasbourg\".\nGli ultimi sviluppi sono stati quelli relativi al programma \"F1 CT\", cacciabombardiere tattico con armi guidate, ricavato per conversione dei 'C'. I Mirage sono stati impiegati in pi\u00f9 teatri, dagli anni ottanta in Ciad (contro i libici) fino agli anni 2000 in Afghanistan (guerra in Afghanistan) passando per la guerra del Golfo nel Golfo Persico. Ai primi di marzo del 2007, \"Mirage F1\" con sede a Ndjamena hanno svolto missioni di supporto aereo ravvicinato in Repubblica Centrafricana, a sostegno delle truppe francesi durante la riconquista di Birao. Livrea mimetica tipicamente di colore blu chiaro o, per i ricognitori, grigio-verde scuro. In caso di impiego desertico sono usati colori come il sabbia e marrone chiaro. Il muso e la striscia superiore del muso sono sempre neri.\nUna via che venne per un certo tempo ipotizzata era una versione navale della macchina, che avrebbe potenziato notevolmente la componente imbarcata della marina francese sulle sue portaerei. Considerazioni varie finirono per far ripiegare sul pi\u00f9 economico Dassault Super \u00c9tendard, che fin\u00ec per costare molto di pi\u00f9 del previsto e possedeva un carico e una velocit\u00e0 pari alla met\u00e0 dell'F1, come anche scarsa capacit\u00e0 di ricoprire il ruolo di caccia, tanto che l'obsoleto caccia F-8 \u00e8 rimasto in servizio fino al 1999.\nNel 2011, risultano in servizio con l'Arm\u00e9e de l'air i \"Mirage F1 B / CR / CT\" rispettivamente in 7 / 48 / 10 esemplari e sono inquadrati nei seguenti squadroni:\nLe unit\u00e0 che impiegavano Mirage F1 e che sono state sciolte o li hanno dismessi:\nI Mirage F1, da ricognizione, sono stati impiegati durante le Operazioni Pamir e H\u00e9rakl\u00e8s (in Afghanistan), l'Operazione Harmattan (in Libia nel 2011) e l'Operazione Serval (in Mali nel 2013). I Mirage F1 sono stati ritirati dall'Arm\u00e9e de l'air il 13 giugno 2014\nGrecia.\nTentando di differenziare la propria linea di volo dall'acquisto di macchine solo americane, il governo di Atene ordin\u00f2 40 Mirage F1CG, che giunsero in sostituzione dei vecchi F-102 attorno al 1975. La commissione greca per\u00f2 non acquist\u00f2 anche i missili francesi, relegando i Mirage ai soli missili a corto raggio AIM-9 P, prima due, poi, dal 1984, quattro.\nI Mirage hanno avuto molti problemi iniziali di assistenza tecnica e ricambi, ma in seguito si sono distinti come i migliori e pi\u00f9 manovrieri caccia operanti sull'Egeo, combattendo spesso contro gli F-104S (migliori solo come velocit\u00e0 di salita e accelerazione), F-4E ed altri apparecchi turchi. Infatti, per quanto la cosa faccia notizia raramente, i confronti tra le forze aeree di queste 2 nazioni NATO sono numerosi.\nFino all'avvento degli F-16, gli F1 vennero impiegati in maniera usualmente efficace nelle battaglie aeree non ufficiali sopra l'Egeo. Durante il tentativo di mettersi in coda a un F-16 turco, tuttavia, un F1 greco si schiant\u00f2 in mare, ma i Mirage si confermarono comunque dei temibili avversari, malgrado l'anemico motore, anche per i Fighting Falcon, uno dei quali a sua volta precipit\u00f2 in mare dopo aver finito il carburante. Gli ultimi 28 Mirage, dopo un servizio ventennale nel \"334\u00b0\" e \"344\u00b0 Mira\" (Gruppo) vennero addirittura offerti nel 2000 all'Aeronautica Militare Italiana, come caccia transitorio in attesa dell'EF-2000. Non se ne fece niente, se non altro perch\u00e9 il numero era troppo basso rispetto ai 32-35 richiesti, ma questa offerta dice molto sulla crisi della difesa aerea italiana dell'epoca.\nLa radiazione, dopo 28 anni di servizio, avvenne nel 2003, e a quel punto i 24 aerei superstiti volarono le ultime di 160.000 ore di volo, per una media di 4000 per apparecchio. Molti Mirage erano battezzati con i nomi di isole dell'Egeo e tutti ebbero una livrea dorsale blu scuro, chiamata 'Blue Aegean', tra le pi\u00f9 eleganti e soprattutto efficaci per la mimetizzazione sopra le acque di questo mare.\nGiordania.\nDopo essersi rivolti inutilmente agli Stati Uniti per nuovi apparecchi da caccia (in quanto questi ultimi non volevano irritare il governo di Israele, che pure nel contempo stavano riarmando massicciamente), chiedendo originariamente gli F-16 ma accontentandosi anche degli A-4 Skyhawk, per i loro caccia di nuova generazione i giordani si rivolsero alla Francia. I Mirage F1 ordinati originariamente erano 17 'CJ' da intercettazione, consegnati nel 1981-82, in un'epoca di scontri armati molto violenti nel medio-oriente. Essi erano armati di missili a medio e corto raggio, completando (differentemente da molti altri utenti) le possibilit\u00e0 di armamento del velivolo.\nA essi sono seguiti altri 17 'EJ', multiruolo con sistema di navigazione inerziale e attrezzature specifiche per il compito aria-suolo. Tutte le macchine sono state basate alla base aerea Mowffaq Salty Air Base, intitolata al primo pilota giordano che nel 1966 cadde in combattimento. Notare che non \u00e8 stato ordinato nessun biposto, il che ha obbligato a organizzare corsi di pilotaggio in maniera differente di quanto normalmente accade, probabilmente inviando i piloti direttamente in Francia ad addestrarsi.\nIran.\nA seguito della fuga di aerei iracheni nel 1991, sottoposti a un'offensiva aerea sugli aeroporti senza precedenti (con l'uso di numerose armi guidate contro gli hangar corazzati), oltre 100 velivoli arrivarono in Iran, che poi li trattenne a parziale compenso dei danni subiti nella guerra con lo stato vicino. I Mirage, complessivamente giunti in quantit\u00e0 elevata (24) sono stati reimmessi in servizio dal 1993, con il reparto TBF.14 di base a Mashhad (Iran), e usati come aerei d'attacco contro i trafficanti di droga e talebani. I Mirage erano dello standard pi\u00f9 moderno, lo E-6, e questo fatto spinse a tenere tali apparecchi in servizio. Uno dei quali risulta abbattuto in una di queste azioni.\nIraq.\nSenza dubbio il pi\u00f9 grande cliente estero dei Mirage F1, ha ordinato in totale 32 EQ/EQ/2, 28 EQ-4, 20 F1EQ-5, 18 F1EQ-6, e 6 F1EQ-7, come anche 20 biposto B, per un totale di 124 (alcune fonti hanno parlato di 200 esemplari). I primi vennero usati a partire dal 1981, con il 92\u00ba squadrone. Essi erano necessari per la forza aerea dell'Iraq, dopo i deludenti risultati dei MiG-23, specie nella versione E.\nI Mirage F1 vennero apprezzati per l'autonomia, la manovrabilit\u00e0 e la disponibilit\u00e0 di radar e missili relativamente moderni ed efficaci, specie gli R.550, poi integrati anche con i Super R.530. Tra le loro imprese, attacchi a distanze di oltre 1.300\u00a0km contro petroliere, e un'azione che vide addirittura 3.500\u00a0km percorsi grazie a vari rifornimenti in volo, per attaccare obiettivi iraniani all'entrata dello stretto del golfo Persico (gli aerei dovettero per\u00f2 atterrare in Arabia Saudita a causa del consumo di carburante).\nLa maggior parte dei circa 400 Exocet utilizzati dagli iracheni contro petroliere e altri natanti, come anche piattaforme petrolifere, venne lanciata da Mirage F1, che piazzarono circa 250 colpi a segno; spesso per\u00f2 le contromisure iraniane riuscivano a ingannare i missili e le petroliere erano effettivamente poco vulnerabili alle testate, che riuscivano a incendiarle ma non ad affondarle. Un pontone iraniano, usato come riflettore-radar ad alta capacit\u00e0, attir\u00f2 poi da solo 23 missili durante la guerra. Un Mirage venne usato anche nel 1987 per l'attacco alla fregata , classe Oliver Hazard Perry, in cui vennero uccisi pi\u00f9 di 30 marinai statunitensi, nonostante la mancata esplosione di uno dei due missili che la centr\u00f2. Le \"Perry\" non erano certo navi costruite per incassare colpi pesanti, ma la nave riusc\u00ec a salvarsi nonostante un missile le avesse squarciato la prua, sul fianco sinistro. La cosa \u00e8 anche pi\u00f9 rimarchevole se si considera che a pochi metri vi era il deposito missili RIM-66 Standard SM-1, che se colpito avrebbe certamente distrutto la nave.\nSembra che i Mirage F1, malgrado le rilevanti perdite subite dai Grumman F-14 Tomcat iraniani, siano riusciti ad abbatterne 2 o 3, con cui uno dei reparti iracheni, equipaggiato con i Mirage pi\u00f9 moderni, si scontr\u00f2 per diversi mesi (praticamente era una battaglia tra lo squadrone iracheno e uno iraniano antistante). Queste vittorie furono ottenute dai Mirage equipaggiati con i nuovi Super R.530D.\nNel 1991, scoppi\u00f2 Desert Storm e i Mirage poterono ben poco contro la pi\u00f9 grande potenza militare mai scatenatasi contro un unico Stato. Dopo che vari F1 vennero abbattuti o distrutti al suolo, tra cui due in fase di attacco ad unit\u00e0 navali colpiti da un F-15 saudita, e che altri 24 scapparono in Iran per evitare la distruzione, i Mirage iracheni cessarono praticamente di essere una forza aerea, lasciando il compito della caccia ai MiG-23 e MiG-25 (i MiG-29 erano troppo sofisticati per essere mantenuti efficienti, e i MiG-21 troppo vecchi).\nKuwait.\nQuesto paese compr\u00f2 29 Mirage F1CK/BK. Almeno 8 vennero persi durante gli incidenti degli anni ottanta, altri due andarono distrutti dall'artiglieria irachena nel momento dell'invasione del 2 agosto 1990, e i rimanenti, forse 15, riuscirono a reagire solo per breve tempo, abbattendo diversi elicotteri durante una drammatica caccia fatta a questi ultimi che stavano sbarcando truppe su Kuwait City. I grossi Mi-8/24 erano dei facili bersagli, senza appigli tattici che non fossero modeste dune e soprattutto i palazzi della capitale. Successivamente i caccia kuwaitiani scapparono in Arabia Saudita.\nLibia.\nGi\u00e0 nel 1974 i libici piazzarono ordini per 38 F1, 16 AD d'attacco, privi di radar di scoperta, ma dotati di sonda per il rifornimento in volo. Essi andarono al \"1011th Squadron\" a partire dal 1978, mentre vennero ordinati 16 ED da caccia, consegnati gi\u00e0 dal 1978 al \"1012th Squadron\", basato, come l'altro reparto, a Okhba. Usati in azione contro il Ciad e l'US Navy, una ventina di questi apparecchi erano ancora operativi , grazie anche all'ammontare delle scorte delle parti di ricambio a suo tempo acquisite. I radar Cyrano IV della versione E hanno avuto i maggiori problemi; in ogni caso i missili acquistati erano solo i vecchi R.530, non i successivi Super R.530. I libici hanno avuto comunque cura di queste macchine, considerate una forza aerea assai efficiente.\nMarocco.\nUn altro acquirente \u00e8 stato questo stato nordafricano, che ha comprato 30CH, 14 EH, e 6 EH-200 con sonda per il rifornimento in volo. Anch'essi vennero consegnati alla fine degli anni settanta. Usati contro i ribelli del Sud Sahara, in una delle tante \"guerre dimenticate\" africane. Nel 2008 vennero aggiornati 27 Dassault Mirage F1 (un mix di Mirage F1CH, F1EH e F1EH-200) e portati al livello del Mirage 2000-5 a un costo stimato di $ 420 milioni. Attualmente la Royal Moroccan Air Force ha 40 Dassault Mirage F1 in servizio, di cui 27 MF2000 e 13 Mirage F1.\nQatar.\n12 F1EDA e 2 F1DDA, messi a disposizione dal Qatar come parte del dispositivo alleato durante Desert Storm, ma senza essere impiegati in prima linea.\nSpagna.\n73 Mirage F1, sia del modello C sia del tipo E, hanno prestato servizio sia come caccia da superiorit\u00e0 aerea che come interdittori (E); oltre a questo gli spagnoli hanno anche acquistato gli aerei dal Kuwait durante gli anni novanta.\nSudafrica.\n32 FG.AZ e 16 F1CZ sono stati comprati durante gli anni settanta, nonostante l'embargo internazionale a causa dell'apartheid, rivitalizzando la capacit\u00e0 operativa della SAAF e costituendo la forza di cacciabombardieri pi\u00f9 potente del Sudafrica. Sono stati utilizzati in maniera estensiva e accreditati di almeno due MiG-21 agli inizi degli anni ottanta.\nUno dei Mirage F1 venne abbattuto nel 1987 da un missile, forse un SA-13, durante le centinaia di missioni d'attacco che la SAAF effettu\u00f2 durante la guerra del 1986-87 contro cubani e angolani.\nMa un altro apparecchio ebbe maggiore notoriet\u00e0, allorch\u00e9 due CZ attaccarono con un'azione di sorpresa un paio di MiG-23ML Flogger G cubani. Questi ultimi, invece di usare l'accelerazione per distanziare i Mirage, come in genere facevano, restarono e ingaggiarono una battaglia: un MiG lanci\u00f2 contro uno dei sudafricani 3 missili, dei quali uno esplose vicino alla coda, danneggiando l'aereo e costringendo il pilota a un atterraggio su di un campo d'aviazione secondario, dove arriv\u00f2 \"lungo\" e fin\u00ec contro una pietra.\nLa macchina non ebbe danni gravissimi, ma il pilota, Arthur Piercey, venne lanciato dal seggiolino a razzo e ricadendo si frattur\u00f2 la schiena. Il Mirage venne parzialmente usato per ricostruire un altro aereo rimasto incidentato, mentre il pilota, divenuto famoso per il suo incidente, ha scritto una memoria della sua azione diventata assai famosa, specie a Cuba.\nUn esperimento che poi venne tentato dai Sudafricani, durante la met\u00e0 degli anni novanta, fu la rimotorizzazione dei loro F1 con l'RD-33 dei MiG-29, naturalmente in un unico esemplare.\nQuesta operazione, che diede adito a molti commenti in quanto ci si aspettava semmai il ricorso a qualche fornitore occidentale (il Sud Africa era appena uscito dall'Apartheid), diede risultati che indicano bene la differenza tra il modesto Atar e un moderno turbofan di media potenza, con circa 1\u00a0t di spinta in pi\u00f9 e caratteristiche generalmente molto pi\u00f9 brillanti: raggio d'azione aumentato di 185\u00a0km, accelerazione e manovrabilit\u00e0 molto superiori, una tonnellata di peso al decollo in pi\u00f9 e miglioramenti significativi in ogni aspetto operativo, come il tempo di passaggio dalla potenza minima a quella massima in circa 7 secondi. In sostanza, si trattava di capacit\u00e0 simili a quelle dell'F1 proposto per il concorso NATO e forse anche superiori.\nConfronto con il MiG-23.\nConfrontare queste due macchine \u00e8 possibile e interessante, sia in termini tecnici sia operativi, essendo grossomodo coeve, monomotore, intercettori bisonici di seconda generazione. Inoltre hanno sia collaborato tra di loro sia rivaleggiato nelle tante aviazioni in cui hanno prestato servizio.\nTecnica e analogie.\nIn termini di caratteristiche tecniche, il MiG-23 pesa a vuoto circa 10 tonnellate e al decollo 16, ovvero 3 e 1 pi\u00f9 dell'F1, ma ha un motore con una spinta di oltre 12 tonnellate, circa 5-6 in pi\u00f9. Pertanto ha un rapporto potenza peso molto superiore, con i vari benefici che ne seguono (accelerazione, salita, capacit\u00e0 di sostenere virate strette, ecc.). I sistemi d'arma comprendono in entrambi i casi cannoni, con un set in un caso bicanna e nell'altro biarma, un carico di missili AAM di 4-6 unit\u00e0, in alternativa 2-4 tonnellate di bombe o altre armi. Le specifiche parlano per entrambi di esigenze di intercettazione contro bersagli supersonici e ognitempo, con radar di media portata associato ad analoghi missili. Il raggio d'azione \u00e8 rilevante, come anche la corsa di decollo assai breve.\nLa soluzione sovietica si \u00e8 rivelata molto pi\u00f9 simile al Mirage G o anche all'F2, con un motore di grande potenza e ali a geometria variabile in volo, il che ha dato luogo a una maggiore complessit\u00e0 del disegno e a un maggior peso. Anche i piani ventrali di coda mostrano una differenza notevole, perch\u00e9 mentre nel Mirage vi sono 2 superfici piccole e fisse, nel MiG, caso unico tra i caccia, vi \u00e8 un solo timone ventrale, ma a terra \u00e8 ripiegato a lato automaticamente, con un ulteriore sistema idraulico. Il risultato non cambia molto rispetto alla soluzione del Mirage, ma \u00e8 ovviamente raggiunto in modo pi\u00f9 complesso. Il carrello d'atterraggio, assai pi\u00f9 massiccio, \u00e8 dotato di una simile geometria di estrazione, ma si tiene conto sia della maggiore massa, che della capacit\u00e0 di operare in campi d'aviazione di fortuna, tanto che tutte le ruote hanno dei parafanghi come dotazione standard. La postura a terra \u00e8 invece assai diversa, con il Mirage che appare con il muso vagamente abbassato, mentre il MiG sembra \"seduto\" sulla coda.\nUn ipotetico e pi\u00f9 diretto equivalente del Mirage F1 sarebbe stato, se i sovietici avessero scelto la stessa via dei francesi, ovvero continuare con i caccia relativamente leggeri, una sorta di evoluzione del MiG-21, dotata di una struttura della fusoliera ingrandita per aumentare a circa 4.000 litri la dotazione di carburante, con il motore R-25 e un radar intermedio tra il \"Jay Bird\" e l\"High Lark\", ala in posizione alta e con rotaie alle estremit\u00e0 alari per missili a corto raggio.\nDetto in altri termini, la tecnologia per ottenere un caccia leggero migliore del MiG-21, con un motore potente com'era il nuovo R-25 che avrebbe egregiamente fatto le veci dell'Atar 9K-50, coniugato a una fusoliera pi\u00f9 voluminosa e a un'ala in posizione alta, avrebbe consentito di disporre di un velivolo simile all'F1, pi\u00f9 capace del MiG-21 e meno costoso del MiG-23.\nEsigenze eccessivamente severe hanno invece portato a una macchina assai pi\u00f9 pesante e complessa, che pur prodotta in oltre 5.000 esemplari, non ha mai pienamente convinto del suo rapporto costo-efficacia (al di l\u00e0 di essere un velivolo assai potente in termini assoluti, tanto che esistono fonti che affermano che possa superare un F-16 in accelerazione), mentre d'altro canto proseguiva la produzione del limitato MiG-21, che nel modello Bis aveva un motore da 7,5 tonnellate di spinta statica chiaramente sprecato per tale cellula, con pochissimo spazio per avionica (radar \"Jay Bird\") e serbatoi di carburante (3.000 litri).\nAlcuni prototipi derivati dal MiG-21, andavano proprio nella direzione di dare vita a una macchina con migliore carico utile, radar migliorato e muso modificato, ma sono rimasti senza seguito.\nIn volo.\nI Mirage F1 nominalmente erano e sono macchine pi\u00f9 agili e facili da pilotare, ma i MiG, se riescono a tenere alta la velocit\u00e0 di combattimento, possono competere efficacemente grazie alla loro potenza bruta a qualunque velocit\u00e0, specialmente in regimi transonici. Questo perch\u00e9 le manovre possono essere eseguite in maniera brusca, ma con grande consumo di potenza a causa dell'attrito generato dalla traiettoria non lineare a velocit\u00e0 elevate; pertanto un caccia con un elevato rapporto potenza-peso risulta avvantaggiato, posta una non drammatica differenza di resistenza aerodinamica.\nIl MiG-23M \"Flogger-B\", con un peso a vuoto-massimo di 10\u00a0000-18\u00a0000\u00a0kg e un motore da 12\u00a0500\u00a0kg di spinta statica, nonch\u00e9 l'ala a geometria variabile, \u00e8 certamente assai capace di mantenere l'energia di manovra necessaria, ma i MiG-23ML \"G\" erano 1\u00a0300\u00a0kg pi\u00f9 leggeri e con 500\u00a0kg di potenza in pi\u00f9, con la possibilit\u00e0 se necessario di accelerare persino durante una salita verticale (a carburante ridotto), cosa che li poneva in grado di uscire con rapidit\u00e0 dall'attacco di armi nemiche.\nIn termini di operativit\u00e0 generale, i Mirage F1, nonostante un motore molto meno potente, riescono a essere delle macchine migliori dei MiG-23 anche per via dell'avionica multiruolo. Esse sono dotate di un motore di appena 7 tonnellate di spinta, hanno una semplice ala a freccia moderata senza parti mobili complesse come quelle dell'ala a geometria variabile, e nonostante ci\u00f2 hanno un raggio d'azione, una velocit\u00e0 e un armamento almeno pari, sono pi\u00f9 agili ed economici, mentre sono un poco inferiori come intercettori per salita, accelerazione e tangenza. La manutenzione, data la sostanziale semplicit\u00e0 del velivolo, non comporta particolari problemi e procedure eccessivamente lunghe.\nIl MiG ha, d'altra parte, un'impostazione maggiormente difensiva (anche perch\u00e9 per gli attacchi vi \u00e8 il MiG-27) e vanta tra l'altro un grosso radar (con la possibilit\u00e0 di maggiori prestazioni a parit\u00e0 di tecnologia) con modalit\u00e0 limitatamente LD/SD, (non \u00e8 chiaro se abbia un vero filtro doppler, anche perch\u00e9 i radar imbarcati sono stati migliorati di continuo), un sistema IRST di visione infrarossa e un sofisticato \"data-link\" per la guida verso il bersaglio da parte della rete di terra.\nEsperienze belliche.\nCon i colori iracheni e libici hanno combattuto fianco a fianco e, grazie al fatto che i primi modelli di MiG \"export\" erano molto semplificati, i Mirage sono stati preferiti, anche per i loro missili R.550 Magic. La differenza nel ruolo del combattimento aria-aria \u00e8 stata peraltro praticamente annullata con l'arrivo degli AA-8 Aphid, oltre che dei missili R-24 AA-7 Apex.\nIn Africa australe hanno invece combattuto l'uno contro l'altro. Il confronto, data la differenza di impiego, \u00e8 assai difficile da interpretare, in quanto i Mirage attaccavano a bassa quota, in \"guerriglia aerea\" con lanci di bombe a frammentazione contro truppe allo scoperto, mentre i MiG, al contrario, non dovendo temere alcuna difesa aerea sudafricana ad alte quote, operavano come caccia e quando usati per attacchi al suolo, operavano da oltre 1\u00a0800 metri di quota.\nI missili FIM-92 Stinger, a ulteriore prova del valore \"politico\" di tali armi, erano diventati infatti anche in Angola una minaccia tale da sconsigliare di entrare nel loro raggio d'azione, ed esistevano anche altre armi, specie mitragliere antiaeree, che potevano costituire un pericolo concreto. Cos\u00ec i MiG cubani attaccavano da media quota, ma dato che la vegetazione copriva praticamente tutti i bersagli, solitamente erano resi incapaci di trovare i loro bersagli. La stessa politica di attacco a medie quote \u00e8 d'altra parte sempre stata cara anche agli occidentali, come in Vietnam, in Iraq o in Serbia, per limitare le perdite di aerei durante gli attacchi, posta la superiorit\u00e0 aerea acquisita e la limitata minaccia dei sistemi antiaerei pesanti.\nI risultati, anche con le tecnologie pi\u00f9 moderne, sono stati soddisfacenti solo su terreni privi di copertura, come testimoniano i 79 giorni di campagna aerea sul Kosovo durante la guerra del 1999, con un totale, secondo alcune fonti, di appena 16 carri serbi distrutti.\nNegli scontri aerei realmente verificatisi, i MiG-23 erano capaci di usare la superiore accelerazione del loro potente motore per evitare il combattimento o permanervi a piacere, e questo nonostante caricassero missili pesanti come gli AA-7 Apex, quando i Mirage sudafricani non avevano altro che due Kukri o Magic. I Mirage invece non riuscivano, con i loro missili a corto raggio, ad attaccare i MiG in disimpegno, ma d'altro canto con quelli a medio raggio sarebbe stato anche pi\u00f9 difficile serrare le distanze e aprire il fuoco, e certamente non sarebbe stato possibile farlo di sorpresa. Gli R.530 disponibili erano comunque troppo vecchi (e penalizzanti dal punto di vista del raggio d'azione) per essere usati con successo. Altra cosa sarebbe stato l'uso dei Super R.530, che erano peraltro indisponibili oltre che a porre dei limiti di raggio d'azione alle macchine sudafricane, che anche con carichi leggeri erano in difficolt\u00e0 combattendo al di sopra dell'Angola.\nL'occasione perduta NATO.\nDurante gli anni settanta, il concorso indetto dalla NATO per un nuovo caccia, l'ultimo del genere, avrebbe portato al sostituto dell'F-104, e data la quantit\u00e0 di macchine in gioco, il contratto venne definito \"del secolo\". Vinse l'F-16 Block 10, ma il secondo classificato, a poca distanza, fu proprio il \"Mirage F1E\". La vittoria del caccia della General Dynamics era ineccepibile in termini assoluti, data la sua rivoluzionaria tecnologia in ogni ambito progettuale, relativamente a cellula, radar, abitacolo, motore.\nL'aereo fu inizialmente designato \"\"Mirage F1E\", fino a quando tale denominazione \u00e8 stata usata per la variante multiruolo da esportazione, e poi \"Mirage F1M-53\"\".\nTutto questo per\u00f2 comportava un costo pi\u00f9 elevato, e il robusto e semplice Mirage F1, proposto in quanto il Mirage 2000 non era ancora disponibile, era pure un ottimo apparecchio in termini di costo-efficacia. Era rimotorizzato con il nuovo M-53 da circa 9.000\u00a0kg di spinta, il quale contribuiva a ridurre molto la differenza tra i due e rimediava, sia pure senza raggiungere i livelli americani, alla principale manchevolezza dell'F1, la mancanza di sufficiente potenza. Valutazioni politiche e industriali ebbero infine l'ultima parola, e l'F-16 \u00e8 divenuto, senza rimpianti, il caccia NATO di nuova generazione.\nSorprendentemente, l\"F1E\" con motore M-53 non ha avuto seguito nemmeno all'estero, dove pure la sua potenza sarebbe stata certamente apprezzata. Verosimilmente, la concorrenza diretta con il Mirage 2000 qui ha determinato l'abbandono della commercializzazione del modello pi\u00f9 vecchio, che come spesso accade nella storia dell'aviazione, avrebbe potuto ostacolare il successo della macchina di nuova generazione in fase di lancio.\nIn volo con l'F1.\nCalato nello stretto abitacolo del caccia francese, il pilota ha una buona visione dell'esterno, grazie al muso appuntito e al tettuccio con montanti di piccolo spessore. Questo permette di vedere assai bene frontalmente, grazie anche alla struttura del parabrezza, con due montanti paralleli e sottili, che non intralciano la visuale direttamente in avanti. Buona anche la visuale sui lati e al di sopra, ma bisogna prestare attenzione nel settore posteriore, a causa delle pur piccole prese d'aria e delle ali in posizione alta. Peraltro la distanza dell'abitacolo da tali strutture rende questo problema meno grave di quanto si potrebbe immaginare, ed esiste almeno uno specchietto retrovisore. Sul davanti invece non vi sono problemi, anche se il muso, oltre che sottile, \u00e8 assai lungo.\nIn rullaggio ci si avvia verso un decollo semplice ma con la dovuta attenzione riguardo alla ridotta potenza disponibile quando si \u00e8 a pieno carico. Una volta in volo a sufficiente velocit\u00e0 \u00e8 possibile usare l'aereo in strette manovre acrobatiche, cercando di guadagnare energia di manovra prima di eseguire manovre molto \"tirate\", perch\u00e9 il motore non pu\u00f2 sostenere le manovre pi\u00f9 pesanti compensando l'aumento della resistenza. Inoltre la potenza non \u00e8 regolabile con la dovuta disinvoltura, tipica dei duelli aerei, pertanto le manovre devono essere affrontate con una certa preparazione, tenendo conto della dovuta compensazione nel comportamento dell'aereo, che tende ad abbassarsi di muso. La struttura robusta e semplice da gestire dell'aereo e l'ala di buona superficie, nonch\u00e9 un'aerodinamica senza vizi particolari, consentono sicurezza delle manovre. La velocit\u00e0 di salita e l'accelerazione sono buone, ma non eccezionali. La quota di tangenza \u00e8 elevata, ma raggiungerla richiede qualche minuto in pi\u00f9 di molti altri caccia, anche di vecchia generazione.\nIl Mirage rende al meglio in termini di velocit\u00e0 di virata attorno agli 850\u00a0km/h, oppure, con gli slat estesi, attorno ai 550. Per le virate strette bisogna anche tenere d'occhio l'indicatore dell'angolo d'attacco, che a 12 gradi gi\u00e0 segnala una condizione di sensibile difficolt\u00e0, con l'indurimento della cloche, mentre raggiungendo i 17 gradi la macchina, in configurazione aria-aria, non ce la fa a tenere la quota e anche a tutto motore tende a stallare. Si consideri che il Saab 37 Viggen o l'F-16 riescono a tenere i 25-30 gradi, mentre anche il MiG-23MLD pu\u00f2 superare i 20.\nIn termini di consumo, l'Atar 9K-50 raggiunge valori dell'ordine dei 260 litri al minuto, che corrispondono a circa 15 minuti a pieno postbruciatore, assai confortevole rapportato ad altri apparecchi da caccia dal momento che il carburante ha un rapporto, rispetto alla spinta, di 1:2,5 (kg di carburante verso chili di spinta). Un Viggen ha un rapporto di 1:3 e, a causa della potenza esuberante, la sua autonomia a piena potenza scende a circa 7 minuti, complice anche la turboventola ad alto rapporto di diluizione derivata da un modello civile (ideale per il volo in crociera, l'opposto per la piena potenza).\nIn termini di attacco al suolo vi sono carichi di bombe dell'ordine di 1-2 tonnellate, mentre come carico aria-aria vi sono 2 missili a corto raggio e 2 a medio, abbinati a 1 serbatoio da 1300 L. Se vi sono esigenze di maggiore autonomia vengono portati 2 serbatoi subalari e un solo missile a medio raggio. Dovendo giocarsela con 3 soli dei punti d'aggancio, non vi \u00e8 modo di portare sia 2 missili a medio raggio sia 2 serbatoi, e lo stesso vale per i missili Exocet antinave, per cui risulta difficile raccordare un raggio d'azione elevato assieme a un armamento pesante.\nInfatti il Mirage F1 \u00e8 dotato di due attacchi per missili aria-aria a ricerca IR alle estremit\u00e0 alari, un attacco \"bagnato\" ventrale e quattro attacchi subalari (due sotto ogni ala) di cui solo i due pi\u00f9 interni sono \"bagnati\" (adatti quindi ad agganciarvi serbatoi supplementari) e dotati della componentistica necessaria al trasporto e al lancio di missili quali R530 ed Exocet. Solo nella versione F1E si \u00e8 predisposto all'uso di missili di questo tipo anche i piloni subalari esterni, consentendo in via teorica configurazioni comprendenti tre serbatoi supplementari (uno ventrale e due subalari ai piloni interni), due missili aria-aria a homing semi-attivo R530 o antinave Exocet ai piloni subalari esterni e due missili aria-aria a guida IR R550 Magic alle estremit\u00e0 alari: tale configurazione era comunque adatta solamente a missioni a lungo raggio, durante le quali non si dovesse prevedere un contrasto aereo da parte di caccia avversari, per cui non \u00e8 una configurazione che sia poi effettivamente stata usata.\nIn missione di ricognizione, il Mirage F1CR pu\u00f2 ricorrere a sensori di vario genere, con una capacit\u00e0 di ricognizione tattica ognitempo abbinata a sistemi di navigazione inerziale e GPS, ma per la navigazione a vista vi sono anche le carte aeronautiche in scala 1:50.000.\nIn azioni di attacco, i CR e i CT, come anche molti sottotipi E, hanno un HUD interfacciato con un telemetro radar o laser, con un computer balistico che calcola il punto d'impatto delle armi aria-terra, con attacchi in picchiate leggere a circa 900\u00a0km/h. Per le azioni contro obiettivi difesi, la tecnica \u00e8 il lancio in cabrata con inizio da 10\u00a0km, salita a 30 gradi e rilascio da circa 5\u00a0km dalla posizione del bersaglio, cos\u00ec da disimpegnarsi subito dopo in picchiata. Il calcolatore ha una funzione che consente di eseguire il lancio automatico delle armi appena viene raggiunta la geometria adatta alla parabola balistica delle armi impiegate. Le caratteristiche di precisione del velivolo nel tiro sono state molto migliorate dal computer di tiro, ma solo l'ultima generazione di F1 ne \u00e8 stata dotata.\nAl rientro sulla pista d'atterraggio dell'aeroporto, il Mirage deve abbassare la velocit\u00e0 il pi\u00f9 possibile, e tenere conto dei pesi ancora a bordo, poich\u00e9 la corsa di atterraggio tende a essere assai lunga, e i freni non sono straordinariamente efficienti.\nEpilogo.\nIl Mirage F1 si \u00e8 dimostrato, nel suo insieme, un'ottima macchina bellica, nonostante il motore sia decisamente inferiore a quanto desiderabile, con una struttura base semplice, leggera, economica, robustissima, capace di elevata agilit\u00e0 e velocit\u00e0, con un armamento straordinariamente vario e superato in versatilit\u00e0 solo dall'F-18 Hornet, molto pi\u00f9 costoso e lento, oltrech\u00e9 di ridotto raggio d'azione.\nIl Mirage a un certo punto \u00e8 stato anche valutato per l'impiego sulle portaerei francesi, ma prevalse il Dassault Super \u00c9tendard, con il risultato di tenere gli ormai obsoleti Vought F-8 Crusader (per via delle loro prestazioni supersoniche) in servizio fino all'avvento dei Dassault Rafale M.\nPersino il successivo Mirage 2000 ha qualche pecca se comparato all'F1, in particolare in termini di autonomia, dato il maggior consumo del suo potente motore a parit\u00e0 di carburante. In questo senso, il principale punto debole dell'F1, il motore di ridotta potenza (e caratteristiche complessive), sembra costituire in un certo senso un punto di forza. Naturalmente, le doti di agilit\u00e0 del Mirage 2000 sono migliori (ma non di molto), mentre l'avionica era inizialmente solo comparabile con i pi\u00f9 avanzati F1 (Super R.530F e radar RDM). Il carico utile non beneficiava certo dell'ala bassa, limitando il volume dei carichi.\nIl costo del Mirage 2000 era invece molto superiore, oltrepassando i 20 milioni di dollari, e questo spiega bene perch\u00e9 la maggior parte degli utenti dell'F1 abbia preferito tenere questi validi aerei il pi\u00f9 a lungo possibile, senza sostituirli con i nuovi Mirage. Di fatto, quasi tutti gli utenti li tengono in servizio, e quelli che se ne sono privati lo hanno fatto solo dopo averli sfruttati al massimo. Spesso per\u00f2 non sono stati nemmeno sottoposti a profondi aggiornamenti, prevalentemente per cause economiche.\nEppure, il successo dei Mirage III e la modernit\u00e0 dei Mirage 2000, unitamente al ritardo considerevole (lo sviluppo ebbe inizio nel 1964 e l'entrata in servizio avvenne solo nel 1973) ha relegato il \"Mirage en fl\u00e8che\" a un certo oblio, anche a causa della tempistica nella produzione, che lo ha visto contrapporsi in contemporanea prima alle versioni avanzate del famoso predecessore e poi al suo moderno discendente, lasciando il pur interessante F1 in un \"binario morto\" dell'evoluzione aeronautica.\nVersioni.\nQuelle che seguono sono le versioni principali del velivolo, ma sottoversioni allestite a seconda delle esigenze dei clienti sono nominate nel paragrafo relativo agli utilizzatori.\nMirage F1A.\nModello da attacco al suolo e caccia diurna. \u00c8 una versione \"degradata\" dell'F1C standard in quanto equipaggiato solo di un radar telemetrico (modelli degradati simili apparvero anche per i Phantom e i MiG-23). Esportato in piccole quantit\u00e0 in paesi come Sudafrica (\"Mirage F1AZ\") e Libia (\"Mirage F1AD\") .\nMirage F1B/D.\nVersioni biposto da addestramento del modello basico C. Generalmente usata per compiti di seconda linea, non ha i cannoni, ma possiede quasi tutte le capacit\u00e0 del tipo monoposto. La B \u00e8 la versione per l'Arm\u00e9e de l'air, la D quella per l'esportazione.\nMirage F1C.\nModello basico da caccia, prodotto prevalentemente per le esigenze francesi. Radar standard Cyrano IV, 1-3 missili R.530 o Super R.530; generalmente sono assenti i carichi aria-superficie teoricamente utilizzabili, in quanto l'F1C \u00e8 una macchina utilizzata prevalentemente come caccia intercettore. La versione con la sonda fissa per il rifornimento in volo, vantaggiosa nonostante una certa perdita di prestazioni (non nota nella sua entit\u00e0), \u00e8 chiamato \"F1C-200\".\nMirage F1E.\nModello multiruolo, con vari standard di equipaggiamento (almeno 7, da E1 a E7); esportato prevalentemente in Iraq e capace, nelle varie sottoversioni, di trasportare Exocet antinave o missili Super R.530D.\nMirage F1CR/R.\nCaccia ricognitore da esportazione (R) e in servizio con l'Arm\u00e9e de l'air (CR).\nSofisticate apparecchiature di navigazione e attacco, con un computer balistico e un vero HUD, per la prima volta nelle macchine francesi. Il Mirage F1CR \u00e8 stato tra gli ultimi apparecchi di questo tipo a essere prodotto, con entrata in servizio nel 1984 e cessazione della produzione attorno al 1987. Esistono pod esterni di vario tipo e macchine fotografiche interne diurne e a infrarosso.\nI cannoni sono assenti, sempre presente invece la possibilit\u00e0 di trasportare bombe e missili R.550, che lo rendono praticamente un cacciabombardiere-ricognitore (usato come tale nel Golfo, con attrezzature per la ricognizione assieme ai missili e 2-4 bombe da 250\u00a0kg). Sempre presente anche la sonda per il rifornimento in volo (con la denominazione di CR.1-200).\nMirage F1CT.\nAggiornamento della versione C con capacit\u00e0 di attacco al suolo, per le esigenze dell'aeronautica francese. 55 le macchine interessate, con ECM e radar Cyrano IVMR con modalit\u00e0 aria-superficie avanzate. Inizio consegne delle macchine cos\u00ec modificate dal 1994.\nMirage MF2000.\nLa MF2000 \u00e8 un aggiornamento completo da ASTRAC per il Marocco, con un motore migliore e un nuovo pacchetto avionico basato su quello del Mirage 2000.\nAggiornamento ASTRAC per il Marocco: Prima e Dopo\nLa MF2000 rappresenta il pi\u00f9 moderno programma di ammodernamento mai innestato a questo aereo da combattimento.\nCon questa macchina, l'evoluzione del Mirage F1 \u00e8 terminata. Ecco le principali differenze tra le versioni del velivolo, in termini di equipaggiamento, ruoli, armi.\nUtilizzatori.\nLa Dassault ha descritto il suo nuovo caccia come un grande miglioramento rispetto al Mirage III, con un tempo di volo supersonico ben 3 volte superiore, una manovrabilit\u00e0 aumentata dell'80% e una corsa di decollo ridotta. Molti clienti si sono fatti convincere e sono stati prodotti complessivamente pi\u00f9 di 720 aerei (di cui 473 per l'esportazione), in genere una quarantina per un paio di squadroni.\nDassault Mirage F1 \u00e8 stato utilizzato da 14 forze aeree, attualmente \u00e8 in uso da 4 forze aeree."}
{"id": "509918", "revid": "486946", "url": "https://it.wikipedia.org/wiki?curid=509918", "title": "Razza beagle", "text": ""}
{"id": "509925", "revid": "599013", "url": "https://it.wikipedia.org/wiki?curid=509925", "title": "Vitamine B1", "text": "Con la denominazione di \"vitamina B1\" si possono intendere le seguenti molecole:"}
{"id": "509927", "revid": "1123126", "url": "https://it.wikipedia.org/wiki?curid=509927", "title": "Eparchia di San Gregorio di Narek in Buenos Aires", "text": "Leparchia di San Gregorio di Narek in Buenos Aires (in latino: \"Eparchia Sancti Gregorii Narekiani Bona\u00ebrensis Armenorum\") \u00e8 una sede della Chiesa armeno-cattolica in Argentina, immediatamente soggetta alla Santa Sede. Nel 2017 contava 16.000 battezzati. \u00c8 retta dall'eparca Pablo Hakimian.\nTerritorio.\nL'eparchia comprende tutti i fedeli della Chiesa armeno-cattolica residenti in Argentina.\nSede eparchiale \u00e8 la citt\u00e0 di Buenos Aires, dove si trova la cattedrale di Nostra Signora di Narek.\nIl territorio \u00e8 amministrato da una sola parrocchia.\nStoria.\nIl 3 luglio 1981 fu eretto l'esarcato apostolico di America Latina e Messico, con sede a Buenos Aires.\nIl 18 febbraio 1989 fu eretta l'eparchia di San Gregorio di Narek in Buenos Aires con la bolla \"Cum Christifideles ritus Armeni in Republica Argentina\" di papa Giovanni Paolo II, ricavandone il territorio dall'esarcato di America Latina e Messico; la sede di quest'ultimo fu, quindi, spostata a San Paolo, in Brasile.\nCronotassi dei vescovi.\nSi omettono i periodi di sede vacante non superiori ai 2 anni o non storicamente accertati.\nStatistiche.\nL'eparchia nel 2017 contava 16.000 battezzati."}
{"id": "509930", "revid": "1543377", "url": "https://it.wikipedia.org/wiki?curid=509930", "title": "Eparchia di San Charbel di Buenos Aires", "text": "Leparchia di San Charbel di Buenos Aires (in latino: \"Eparchia Sancti Sarbelii Bona\u00ebrensis Maronitarum\") \u00e8 una sede della Chiesa maronita in Argentina, suffraganea dell'arcidiocesi di Buenos Aires. Nel 2017 contava 750.000 battezzati. \u00c8 retta dall'eparca Juan Habib Chamieh.\nTerritorio.\nL'eparchia ha giurisdizione su tutti i fedeli maroniti residenti in Argentina.\nSede eparchiale \u00e8 la citt\u00e0 di Buenos Aires, dove si trova la cattedrale di San Marone.\nIl territorio \u00e8 suddiviso in 4 parrocchie.\nStoria.\nL'eparchia \u00e8 stata eretta il 5 ottobre 1990.\nCronotassi dei vescovi.\nSi omettono i periodi di sede vacante non superiori ai 2 anni o non storicamente accertati.\nStatistiche.\nL'eparchia nel 2017 contava 750.000 battezzati."}
{"id": "509931", "revid": "2161204", "url": "https://it.wikipedia.org/wiki?curid=509931", "title": "Stanley Marsh", "text": "Stanley \"Stan\" Marsh \u00e8 uno dei personaggi principali della serie animata \"South Park\". \u00c8 apparentemente il pi\u00f9 normale dei quattro e viene presentato come onesto, sensibile e bene intenzionato. Soffre inoltre di asma ed \u00e8 ambidestro. Il suo compleanno \u00e8 il 19 ottobre \nBiografia.\nStan \u00e8 spesso descritto come un normale bambino di 10 anni: ama i videogiochi, fare scherzi e dimostra spesso le classiche caratteristiche dei bambini della sua et\u00e0, ma altre volte mostra un lato maturo forse anche pi\u00f9 degli adulti. Stan \u00e8 spesso critico, soprattutto contro le mode popolari. Ci\u00f2 si evince, per esempio, nell'episodio 04x07, \"Fatti curare da un indiano\", quando si scaglia contro la signorina informazioni ed il suo negozio di medicina alternativa; nell'episodio 05x04 \"Super migliori amici\", quando combatte David Blaine che sta organizzando un suicidio di massa; nell'episodio 06x15, \"Il pi\u00f9 grande buffone dell'Universo\", quando cerca di screditare pubblicamente il medium John Edward; nell'episodio 14x03, \"Hai zero amici\", si dimostra molto contrario al social network Facebook. A volte, per\u00f2, si comporta esattamente nel modo opposto ed il suo posto viene preso da Kyle, come capita nell'episodio 07x08, \"South Park \u00e8 gay!\", quando viene coinvolto dalla moda metrosessuale; nell'episodio 03x10, \"Una moda pericolosa\", quando \u00e8 uno dei tanti appassionati dei \"Chinpokomon\" (una chiara parodia dei Pok\u00e9mon) e nell'episodio 07x14, \"Raisins\", quando abbraccia il movimento gotico, mostrando in alcune occasioni una certa ipocrisia perbenista.\n\u00c8 un animalista convinto: rifiuta di cacciare assieme allo zio Jimbo nella puntata 01x03, \"Spara alla lava\"; diventa un membro della PETA nella puntata 08x08, \"Perettone &amp; Stronzo\"; cerca di salvare un gruppo di vitelli dal macello nella puntata 06x05, \"Che belli i vitelli\", si imbarca clandestinamente in un aereo militare diretto in Afghanistan pur di riportare una capra ai legittimi proprietari nell'episodio 05x09, \"Osama Bin Laden se l'\u00e8 fatta addosso\", e diventa un feroce attivista contro i balenieri giapponesi nell'episodio 13x11, \"Vaffanculo, balene!\". Molto spesso queste sue azioni, seppure partano con le migliori intenzioni, conducono lui e i suoi amici nei guai. Stan \u00e8 cattolico, ma nel corso degli episodi si \u00e8 convertito diverse volte: diventando un mormone (nell'episodio 07x12, \"Tutto sui mormoni\"), un membro di Scientology (09x12, \"Intrappolato nello stanzino\"), un membro del Blainesimo (una religione fondata su David Blaine).\nStan dimostra inoltre ottime capacit\u00e0 di leader, come nell'episodio 13x11 \"Fanculo Balene\", in cui prende il comando di una nave pseudo-pirata di un reality Show che combatte contro l'uccisione delle balene e dei delfini da parte dei Giapponesi e nell'episodio 15x10 \"Wikileaks vs South Park\" si mette a capo del gruppo di ragazzi che vuole fermare il Social Network Evesdropper.\nIl rapporto con Wendy.\nPer le prime sette stagioni della serie ha una ragazza di nome Wendy Testaburger. Una gag ricorrente nelle primissime serie era che Stan fosse preda di crisi di vomito ogni qual volta Wendy si rivolgesse a lui (di solito lei replicava dicendo \"Schifo!\"). Nell'episodio 01x11, \"Tom il bello\", Stan dimostra di non essere molto fedele a Wendy, ed infatti, come i suoi compagni, ci prova con la nuova supplente. Alla fine dell'episodio, per\u00f2, Wendy, dopo numerosi sforzi, riesce a liberarsi della donna, incastrandola in un missile e lanciandolo verso il centro del Sole. Invece nell'episodio 04x08, \"Chef va fuori di testa\", quando Wendy bacia Cartman, lui rimane scandalizzato, ma non si mostra geloso; alla fine della puntata Wendy torna da lui. Col passare degli episodi la storia tra Stan e Wendy diventa sempre meno presente fino alla penultima puntata della settima serie (episodio 07x14, \"Raisins\") in cui Wendy demanda alla sua amica Bebe il compito di dire a Stan che la storia \u00e8 finita.\nIn effetti non viene mai fornita una spiegazione circa questo gesto. Si pu\u00f2 solo dedurre dal plot che Wendy lasci Stan per poter stare con Token. Nell'episodio 09x10, \"Segui quell'uovo!\", appare chiaro come Stan sia, invece, ancora innamorato della sua ex ragazza Wendy, in quanto \u00e8 continua preda di crisi di gelosia nei confronti del suo amico Kyle che deve svolgere un compito a casa proprio con lei Decide, comunque, di renderglielo noto pi\u00f9 tardi rimproverandola alla fine dell'episodio; pi\u00f9 volte sia Stan che Wendy, infatti, dimostreranno di essere abbastanza gelosi l'un l'altro.\nNella puntata 11x14 \"La lista\" le ragazze della classe fanno una classifica dei ragazzi secondo la loro bellezza. Kyle finisce all'ultimo posto e cade in depressione. Stan si fa cos\u00ec aiutare da Wendy per convincere le ragazze a cambiare la lista. Alla fine si scopre che la lista \u00e8 stata manomessa da Bebe per far apparire Clyde il pi\u00f9 bello, in modo da poter uscire con lui e farsi regalare le scarpe al negozio di calzature del padre del ragazzo. Wendy dice a Stan che passare del tempo con lui \u00e8 stato davvero piacevole, e quando si stanno baciare Stan vomita come nelle prime puntate. Nella puntata 12x07 \"Ore Super Felici\", Stan e Wendy tornano ufficialmente assieme: durante la gita Stan parla a uno dei figuranti di Wendy come la sua ragazza e lei lo conferma.\nLa coppia romper\u00e0 nuovamente nella ventesima stagione dove Wendy, seppur riluttante, sar\u00e0 spinta dalle altre ragazze a lasciare Stan; lo stesso faranno tutte loro, che lasceranno i rispettivi fidanzati. Nella serie non viene fatto vedere n\u00e9 come n\u00e9 quando la coppia si ricongiunga, ma nel videogioco di South Park: Scontri di-retti \u00e8 possibile vedere come i due ragazzi siano di fatto nuovamente fidanzati.\nFamiglia.\n\u00c8 il figlio di Randy Marsh, un geologo dell'USGS, che fa parte, come il proprio padre, di una \"setta\" degli uomini di Pasqua dediti a nascondere il collegamento tra la Pasqua cristiana e le uova di pasqua. La madre di Stan \u00e8 Sharon Marsh, una receptionist della clinica di rinoplastica \"Tom's Rhinoplastic\". Stan \u00e8 spesso imbarazzato dai suoi genitori e pensa che suo padre sia stupido. Ha una sorella maggiore di nome Shelley che lo maltratta continuamente e si approfitta di lui, ma che in fondo gli vuole bene, come appare nell'episodio 01x05, \"Un elefante fa l'amore con una maiala\", in cui, dopo ripetuti maltrattamenti, decide infine di aiutarlo quando si trova nei guai.\nSuo nonno Marvin \u00e8 un centoduenne costretto su una sedia a rotelle elettrica. Vive in casa con il resto della famiglia e chiama il nipote Billy. Nell'episodio 01x06, \"Una questione di morte o di morte\", si vede che anche il proprio nonno chiamava Marvin Billy. Sempre nello stesso episodio si vede che Marvin \u00e8 stanco di vivere e vuole che il nipote lo uccida, come fece lui stesso con suo nonno. \u00c8 nipote di Jimbo Kern, il fratellastro del padre.\nI nomi dei genitori di Stan sono gli stessi dei veri genitori di Trey Parker e cio\u00e8 Sharon Parker e Randolph \"Randy\" Parker. Inoltre Trey ha una sorella di nome Shelley che si comporta similmente alla sorella di Stan. Tra gli animaletti domestici di Stan ci sono stati un cane omosessuale di nome Sparky, che appare per la prima volta come protagonista nella puntata 01x04, \"Gay \u00e8 bello\", e un pesciolino rosso malvagio, di cui Stan prende la colpa dei suoi omicidi nella puntata 02x15, \"Spookyfish - Lo speciale di Halloween\".\nAspetto.\nStan \u00e8 facilmente identificabile dal suo abbigliamento quotidiano che, per quasi l'intera durata della serie, \u00e8 sempre lo stesso. Indossa un berretto blu con una rifinitura rossa in basso e un pon-pon rosso, un giubbotto marrone con colletto rosso e guanti rossi. I suoi pantaloni sono blu e le scarpe nere. Lo si pu\u00f2 vedere indossare anche un pigiama di Trombino e Pompadour. Raramente si toglie il cappello e ci\u00f2 avviene per la prima volta nell'episodio 05x10, \"Come mangiare col culo\", in occasione di una foto scolastica. I suoi capelli sono neri e lisci. Inoltre sembra che abbia gli occhi azzurri, come viene detto durante l'episodio 04x17, \"Un Natale davvero di merda\", quando Butters lo ritrae per un cartone animato. Un ritratto iperrealistico di Stan \u00e8 visibile nell'episodio 09x13, \"Free Willzyx\".\nAbitudini e frasi tipiche.\nFin dall'inizio della serie era ricorrente una gag in cui, quando Kenny viene ucciso, Stan pronuncia la frase \"\"Oh mio dio! Hanno ucciso Kenny!\", subito risposto da Kyle con \"Brutti bastardi!\". In molti episodi Stan \u00e8 solito concludere la puntata con un breve monologo che inizia sempre con la frase \"Sapete, ho imparato una lezione oggi\". Alcune volte viene sostituito da Kyle e, in occasioni estremamente rare, da Cartman. Ha, inoltre, l'abitudine di prendere il proprio naso e stringere gli occhi quando \u00e8 frustrato o esasperato.\nNella sesta serie, per convincere Butters o Tweek a fare qualcosa contro la loro volont\u00e0, Stan \u00e8 solito dire \"Kenny lo avrebbe fatto\"\". Una delle azioni che Stan fa pi\u00f9 frequentemente \u00e8 vomitare. Accade abitualmente nelle prime serie quando Wendy si rivolge a lui, oppure nell'episodio 02x18, \"L'uomo di ghiaccio\", quando rotea velocemente appeso ad una corda, quando vede un film porno-fetish della madre di Cartman nel e quando assiste ad un'operazione chirurgica nell'episodio 02x02, \"La mamma di Cartman continua a farsela con tutti\".\nSport.\nStan \u00e8 abbastanza atletico ed \u00e8 il capitano o la star delle varie squadre sportive della sua scuola, tranne quella di basket, di cui \u00e8 Kyle il giocatore migliore. \u00c8 il quarterback della squadra di football della scuola nell'episodio 01x04, \"Gay \u00e8 bello\", il lanciatore della squadra di baseball della scuola nell'episodio 09x05, \"Lo sfigato\", ed \u00e8 uno dei titolari della squadra di dodgeball che vince il campionato mondiale nell'episodio 02x05, \"La donna con il feto incorporato\". La sua squadra preferita sono i Denver Broncos.\nNell'episodio 10x14, \"Vincere o perdere\", Stan diventa allenatore della squadra giovanile di hockey, formata da bambini della scuola materna di South Park. Nell'episodio 06x03, \"Asspen\", da principiante riesce a diventare un semi-professionista nello sci in appena due giorni, cos\u00ec da poter affrontare una sfida personale contro uno sciatore professionista.\nMusica.\nCome Kenny, Kyle ed Eric, suona il violino ed aiuta Elton John a scrivere la canzone \"Wake up Wendy\". Lo si vede strimpellare una chitarra nell'episodio 09x02, \"Muori hippie, muori\" e nell'episodio 10x02, \"Allerta Smug\", e suonare assieme alla banda scolastica nell'episodio 02x08, \"Un'estate da schifo\", e suonare il flauto nell'episodio 03x17, \"Il dilemma di Garrison\". \u00c8 uno dei componenti del gruppo \"Moop\" nell'episodio 07x09, \"I Cristiani pestano duro\", ed \u00e8 il cantante di un gruppo death metal nell'episodio 02x23 \"una band in Cina\".\nGrazie alle lezioni del padre diventa un ottimo ballerino nell'episodio 08x04, \"Te lo sei preso nel culo\". Nella puntata 13x04, \"Eat, Pray, Queef\", incide una canzone in favore delle parit\u00e0 dei diritti delle donne nei confronti degli uomini.\nAlter ego.\nStan viene visto interpretare vari personaggi in saghe differenti della serie, tra cui il Ranger Stan Marshwalker nella saga del Bastone della Verit\u00e0 e Brico Boy nella saga del Procione."}
{"id": "509933", "revid": "1543377", "url": "https://it.wikipedia.org/wiki?curid=509933", "title": "M93 (astronomia)", "text": "M 93 (conosciuto anche come Messier 93 o NGC 2447) \u00e8 un ammasso aperto visibile nella costellazione della Poppa. \u00c8 uno degli oggetti pi\u00f9 meridionali catalogati dal Messier ed \u00e8 di facile osservazione.\nOsservazione.\nM93 \u00e8 facile da individuare, trovandosi circa 1\u00b0 a nordovest della stella , nella parte centro-settentrionale della costellazione; \u00e8 uno degli ammassi pi\u00f9 piccoli, ma allo stesso tempo uno dei pi\u00f9 brillanti della Poppa. \u00c8 al limite estremo della visibilit\u00e0 ad occhio nudo: si pu\u00f2 provare ad individuarlo se si osserva in una notte particolarmente nitida e buia, a patto di conoscerne esattamente la posizione; con un binocolo 10x50 appare di forma leggermente allungata e gi\u00e0 si risolvono alcune delle componenti, che diventano una trentina con un 20x80. Un piccolo telescopio amatoriale come un 140mm consente di risolverlo completamente in decine dei minute stelline, mentre un telescopio potente, come un 300mm, rivela circa un centinaio di componenti fino alla tredicesima magnitudine.\nM93 si trova nell'emisfero australe, a una declinazione di quasi -24\u00b0; i luoghi pi\u00f9 adatti dunque per la sua osservazione sono quelli dell'emisfero sud della Terra o al limite la fascia tropicale, sebbene sia comunque visibile senza difficolt\u00e0 anche dalla fascia temperata boreale. In prossimit\u00e0 del circolo polare artico diventa invisibile.\nStoria delle osservazioni.\nL'ammasso fu scoperto da Charles Messier nel 1781, che lo descrive cos\u00ec:\"Un ammasso di piccole stelle senza nebulosit\u00e0, fra il Cane Maggiore e la prua della Nave.\"; lo inser\u00ec nel suo catalogo con il numero 93, ed \u00e8 oggi uno degli oggetti pi\u00f9 meridionali da lui catalogati. Fu in seguito riosservato da William Herschel, che nel 1783 lo risolse completamente in stelle fino alla tredicesima magnitudine; anche l'ammiraglio Smith dedica del tempo a quest'oggetto, indicandolo come un ammasso a forma di pesce e con la parte sudoccidentale pi\u00f9 luminosa.\nCaratteristiche.\nM93 \u00e8 a una distanza di circa 3.600 anni luce dalla Terra, dunque sul bordo esterno del nostro braccio di spirale, il Braccio di Orione, mentre il suo raggio \u00e8 stimato essere compreso tra 10 e 12 anni luce (dunque un diametro di circa 22 anni luce); la sua et\u00e0 \u00e8 stimata in circa 100 milioni di anni. Le stelle pi\u00f9 brillanti di M93 sono giganti blu del tipo B9, di magnitudine apparente 8,20. L'indice di colore B-V dell'ammasso \u00e8 di 0,37, con un assorbimento di quasi 0,2 magnitudini, dovuto principalmente all'assorbimento da parte della polvere interstellare."}
{"id": "509938", "revid": "1123126", "url": "https://it.wikipedia.org/wiki?curid=509938", "title": "Eparchia di Santa Maria del Patrocinio in Buenos Aires", "text": "Leparchia di Santa Mar\u00eda del Patrocinio in Buenos Aires (in latino: \"Eparchia Sanctae Mariae a Patrocinio Bona\u00ebrensis Ucrainorum\") \u00e8 una sede della Chiesa greco-cattolica ucraina suffraganea dell'arcidiocesi di Buenos Aires. Nel 2017 contava 120.000 battezzati. \u00c8 retta dall'eparca Daniel Kozlinski Netto.\nTerritorio.\nL'eparchia ha giurisdizione su tutti i fedeli della Chiesa greco-cattolica ucraina residenti in Argentina.\nSede eparchiale \u00e8 la citt\u00e0 di Buenos Aires, dove si trova la cattedrale di Santa Maria del Patrocinio.\nIl territorio \u00e8 suddiviso in 17 parrocchie.\nStoria.\nL'esarcato apostolico per i fedeli greco-cattolici ucraini residenti in Argentina fu eretto il 9 aprile 1968 con la bolla \"Ucrainorum fidelium\" di papa Paolo VI.\nIl 24 aprile 1978 l'esarcato apostolico \u00e8 stato elevato ad eparchia con la bolla \"Cum praeterito\" di papa Paolo VI.\nCronotassi dei vescovi.\nSi omettono i periodi di sede vacante non superiori ai 2 anni o non storicamente accertati.\nStatistiche.\nL'eparchia nel 2017 contava 120.000 battezzati."}
{"id": "509939", "revid": "62748", "url": "https://it.wikipedia.org/wiki?curid=509939", "title": "Santuario kumano", "text": "Un santuario kumano (Japanese: \u718a\u91ce\u795e\u793e) \u00e8 un tipo di santuario shintoista (jinja). In Giappone esistono oltre 3000 santuari kumano collegati tra loro dai kumano Kod\u014d; i pi\u00f9 famosi si trovano sulla penisola di Kii e sono:"}
{"id": "509941", "revid": "767487", "url": "https://it.wikipedia.org/wiki?curid=509941", "title": "Dario Passoni", "text": "Caratteristiche tecniche.\nImpostato in giovent\u00f9 come difensore centrale, nel corso della carriera ha giocato prevalentemente come regista. Nelle ultime stagioni Emiliano Mondonico lo ha riportato al centro della difesa, nel ruolo di libero, nonostante una certa lentezza nel ruolo.\nCarriera.\nCresce calcisticamente nella Primavera dell', con cui esordisce disputando una partita di Coppa Italia contro la . Nel 1993 passa al Casarano, prima in prestito e poi ceduto a titolo definitivo. Vi rimane due stagioni, disputando 54 partite e segnando 5 gol. Il d.s. Pantaleo Corvino lo vende nell'annata 1995-1996 alla Fidelis Andria in serie B, dove disputa 33 partite segnando 3 gol.\nL'anno successivo passa al , con cui disputa solo la prima parte della stagione, per poi passare al Chievo Verona. Vi rimane per cinque anni, tutti in Serie B con 106 presenze e 5 gol realizzati, conquistando la prima promozione in Serie A nel campionato 2000-2001. Nel settembre del 2001 passa in prestito al , di nuovo in Serie B (32 gare e 2 reti), prima di tornare al Chievo, col quale esordisce in Serie A il 29 settembre 2002 contro l'.\nIn prossimit\u00e0 della scadenza di contratto con il Chievo decide di provare l'avventura estera nell'Uralan Elista, squadra militante nella Premjer Liga russa allenata dall'ex interista Igor Shalimov, dove disputa 28 partite segnando 3 gol, diventando, assieme al connazionale Alessandro Dal Canto, il primo calciatore italiano a giocare nel campionato russo. Nel gennaio 2004 torna in Italia, al Livorno, con cui \u00e8 uno dei protagonisti della promozione in Serie A degli \"amaranto\".\nTra la stagione 2003-2004 e la stagione 2006-2007 gioca 77 partite e segna il suo primo gol in Serie A. Nel 2007 scende in Serie B, firmando un contratto triennale che lo lega al ; vi rimane per due stagioni e mezzo, prima di passare in prestito al nel gennaio 2009. Con gli emiliani conquista la salvezza, contribuendo in modo significativo alla positiva seconda parte di campionato nel ruolo di regista.\nIl 31 agosto 2009 l'AlbinoLeffe rileva per intero il suo cartellino e Passoni firma un contratto biennale. Durante la stagione 2009-2010 gioca con continuit\u00e0 e totalizza 34 presenze in maglia bluceleste.\nNel mese di luglio 2011 si trasferisce al Folzano, squadra bresciana di Promozione con la quale ottiene la promozione in Eccellenza.\nCalcioscommesse.\nCoinvolto nel calcioscommesse dell'inchiesta di Cremona, il 31 maggio 2012 patteggiando viene squalificato per 1 anno e 2 mesi.\nIl 26 luglio viene deferito dal procuratore federale Stefano Palazzi per illecito sportivo, divieto scommesse e violazione art.1 di lealt\u00e0 sportiva in merito a Albinoleffe-Siena del 2011 (secondo filone di indagini della procura di Cremona)\nIl 1\u00ba agosto dopo essersi visto rifiutare la richiesta di 4 mesi di squalifica con patteggiamento, ripatteggia e ottiene una squalifica pari a 6 mesi e 15 giorni da sommare ai 14 mesi del precedente processo.\nIl 10 dicembre per il patteggia 9 mesi di squalifica che, sommati alle condanne precedenti, fanno un totale di 2 anni, 5 mesi e 15 giorni di squalifica. Il 30 maggio era gi\u00e0 stato archiviato in relazione al procedimento ordinario penale.\nIl 9 febbraio 2015 la procura di Cremona termina le indagini e formula per lui e altri indagati le accuse di associazione a delinquere e frode sportiva."}
{"id": "509942", "revid": "1350389", "url": "https://it.wikipedia.org/wiki?curid=509942", "title": "Kyle Broflovski", "text": "Kyle Broflovski \u00e8 uno dei personaggi principali della serie animata \"South Park\".\nInsieme con Stanley Marsh \u00e8 il \"leader\" del gruppo dei quattro protagonisti (gli altri due sono Eric Cartman e Kenny McCormick). Matt Stone, uno dei due creatori della serie, ha affermato che il personaggio di Kyle \u00e8 liberamente ispirato a se stesso ed alla sua esperienza derivata dall'esser cresciuto in Colorado. Il cognome Broflovski deriva da Brosloski, il cognome originale della madre di Stone. \u00c8 il pi\u00f9 intelligente dei quattro protagonisti: in pi\u00f9 occasioni viene fatto presente come ottenga degli ottimi risultati a scuola. Il compleanno di Kyle \u00e8 il 26 maggio (come quello di Stone).\nBiografia.\nKyle \u00e8 il migliore amico di Stan. Sebbene i suoi genitori siano ebrei convinti, Kyle segue i precetti della propria religione in modo piuttosto contorto, in quanto trova difficile conciliare la forte identit\u00e0 religiosa con la sua mentalit\u00e0 scientifica (non a caso ha appeso in camera un poster di Albert Einstein, il pi\u00f9 famoso scienziato ebreo del mondo); infatti pi\u00f9 volte viene fatto notare come sia uno dei ragazzi pi\u00f9 bravi della classe. \u00c8 tuttavia fiero della sua appartenenza al credo ebraico; per questo motivo nutre un odio (peraltro ricambiato) verso Eric, che lo prende in giro insultandolo con vari stereotipi antisemiti, sebbene quest'ultimo ne abbia una conoscenza piuttosto superficiale e si basi solo ed esclusivamente sul film La Passione di Cristo di Mel Gibson.\nInoltre, Kyle \u00e8 alquanto critico e razionale, e spesso cerca di porre un freno alla follia dei suoi amici, soprattutto di Cartman. Talvolta il suo alto senso morale lo rende acido e scorbutico. Nell'episodio 01x10, \"Uno stronzo per amico\", Kyle \u00e8 il primo individuo ad appurare l'esistenza di Mister Hankey, che in un primo momento viene visto dal resto dei ragazzi come il suo amico immaginario.\n\u00c8 in genere il pi\u00f9 compassionevole dei ragazzi, ma pu\u00f2 essere particolarmente violento nei confronti di Cartman, con cui si picchia molto spesso. Emblematico \u00e8 in tal senso l'episodio 05x13, \"Kenny muore\", quando Cartman finge di lottare per la ricerca sulle cellule staminali per salvare Kenny, quando invece si rivela un subdolo piano per clonare il locale Shakey's Pizza; scoperta che manda su tutte le furie Kyle. Nell'episodio 03x01 \"I cori spaccamaroni\", si scopre che Kyle, in quanto ebreo, non ha il senso del ritmo.\nFamiglia.\nKyle \u00e8 iperprotetto dalla madre Sheila Broflovski, ebrea ortodossa, puritana e moralista, che \u00e8 oggetto del disprezzo degli amici di Kyle. Nella pellicola \"\" convince il governo degli Stati Uniti a dichiarare guerra al Canada per le volgarit\u00e0 dei canadesi \"Trombino &amp; Pompadour \" nel loro film vietato ai minori. Suo padre, Gerald Broflovski, \u00e8 un avvocato, anche se Kyle ripete sempre che nonostante questa professione la sua famiglia non \u00e8 ricca come quella di Token, il cui padre fa anch'egli l'avvocato (forse perch\u00e9 Gerald non \u00e8 un buon avvocato o forse per i suoi problemi col gioco d'azzardo). Anche Gerald, come i figli, \u00e8 una vittima del controllo eccessivo di Sheila.\nKyle ha anche un fratellino adottato di origini canadesi, Ike Broflovski, che in un paio di puntate viene \"calciato\" dallo stesso Kyle come un pallone da \"football\" (\"kick the baby!\"). Ha anche un cugino che appare nelle puntate 05x11 \"L'entit\u00e0\", 06x17 \"Slitta rossa abbattuta\" e 09x05 \"Il vantaggio sprecato\", di nome Kyle Schwartz, con il quale non va tanto d'accordo. Nell'episodio 01x05 \"Un elefante fa l'amore con una maiala\", possiede un elefante che cerca di far accoppiare con la maialina di Cartman Frou Frou, ma solo per un esperimento genetico, in modo da creare un ibrido.\nAspetto.\nKyle \u00e8 facilmente identificabile dal suo abbigliamento quotidiano che, per quasi l'intera durata della serie, \u00e8 sempre lo stesso. Indossa un cappotto arancione, dei pantaloni azzurro-verde ed un colbacco verde, dal quale non si separa quasi mai, che nasconde una folta capigliatura rossa, riccia e voluminosa, ammirabile ad esempio nell'episodio 05x10 \"Come mangiare col culo\" e nella puntata 10x08 \"Fate l'amore non Warcraft\", dove gli si vedono alcune ciocche di capelli spuntargli dal colbacco, oppure in 07x06, \"I piccoli ferma-crimine\" mentre i ragazzi si fanno la doccia o ancora in 12x13, \"High South Park Musical\".\nAbitudini e frasi tipiche.\nFin dall'inizio della serie era ricorrente una gag in cui, quando Kenny veniva ucciso, Stan pronunciava la frase \u00ab\"Oh mio dio! Hanno ammazzato Kenny!\"\u00bb, subito risposto da Kyle con \u00ab\"Brutti bastardi!\"\u00bb. In alcuni episodi Kyle \u00e8 solito concludere la puntata con un breve monologo che inizia sempre con la frase \u00ab\"Sapete, ho imparato una lezione oggi\"\u00bb, anche se la maggior parte delle volte l'insegnamento morale viene impartito da Stan.\nQuando \u00e8 irritato o frustrato, Kyle stringe e agita i pugni e urla adirato. Nella puntata 09x08, \"Due giorni prima di dopodomani\", si scopre che Kyle porta sempre al collo due sacchetti: uno contenente oro \"ebreo\" (come lo definisce Cartman), l'altro contenente oro fasullo da dare in caso di rapina o di ricatto.\nHobby.\n\u00c8 il miglior giocatore della squadra di basket. Come Kenny, Stan ed Eric, suona il violino ed aiuta Elton John a scrivere la canzone \"Wake up Wendy\". Inoltre lo si vede suonare assieme alla banda scolastica nell'episodio 02x08, \"Un'estate da schifo\", e suonare il flauto nell'episodio 03x17 \"Il dilemma di Garrison\".\nNell'episodio 04x02 \"Il reato di odio di Cartman\", Kyle mette in mostra la sua abilit\u00e0 nel parlare il pig latin. Nella pellicola \"\" si scopre inoltre che Kyle \u00e8 un abile informatico.\nAlter Ego.\nKyle, durante i vari giochi e le saghe della serie, ha interpretato vari personaggi tra cui l'Alto Elfo Ebreo, ovvero il Re degli Elfi, e Aquilon Man, un aquilone alieno."}
{"id": "509943", "revid": "585241", "url": "https://it.wikipedia.org/wiki?curid=509943", "title": "Banco di Sardegna Sassari", "text": ""}
{"id": "509944", "revid": "125383145", "url": "https://it.wikipedia.org/wiki?curid=509944", "title": "Lucius Fox", "text": "Lucius Fox \u00e8 un personaggio dell'universo fumettistico DC Comics, comprimario di Batman, creato da Len Wein e John Calnan e apparso per la prima volta su \"Batman\" n. 307 (gennaio 1979).\nIl suo ruolo \u00e8 di \"chief executive officer\" per la \"Wayne Enterprises\" (multinazionale di propriet\u00e0 di Bruce Wayne), in pi\u00f9 scienziato e inventore, che aiuta la causa di Batman, aiutandolo nel progettare nuove tecnologie. Genio illuminato e abile uomo d'affari, aiuta spesso Bruce a mettere in atto i piani pi\u00f9 delicati per scovare i nemici.\nStoria.\nNoto per il suo \"tocco di Re Mida\" (una capacit\u00e0 di trasformare aziende fallite in conglomerati di successo), Fox \u00e8 chiamato in causa nelle fallimentari Wayne Enterprises e porta un equilibrio tra le finanze private e aziendali di Bruce Wayne.\nIn \"Batman Confidential\", viene mostrato alla guida del progetto che ha prodotto il prototipo che sarebbe diventato il Batplano. Gestisce anche i dettagli della Wayne Foundation mentre Bruce detta le politiche generali dell'organizzazione. Da allora, Fox \u00e8 stato avvicinato di volta in volta da altre aziende che cercano la sua esperienza. Dopo aver superato la sfida originaria di riportare Wayne Enterprises al suo antico splendore, Fox ha scelto di rimanere, avendo ricevuto una libert\u00e0 senza precedenti nella compagnia.\nIn \"\", viene spiegato che un giovane Bruce Wayne ha salvato Lucius Fox da alcuni rapinatori a Parigi. Pi\u00f9 tardi, Fox gli ha chiesto se voleva iniziare una fondazione per beneficenza, alla quale Bruce \u00e8 d'accordo molti anni dopo, decidendo che non tutti i suoi soldi devono andare alla lotta al crimine.\nBruce Wayne, come Batman, forma originariamente gli Outsiders per salvare Fox dal Dottor Bedlam. Quando Fox in seguito subisce un ictus, Bruce si assicura che Fox abbia la migliore cura possibile e sostenga lui e la sua famiglia.\nPoteri e abilit\u00e0.\nCome la maggior parte dei personaggi del mondo di Batman, Lucius Fox non ha superpoteri, per\u00f2 ha la capacit\u00e0 di trasformare aziende fallite in conglomerati di successo, ed \u00e8 quindi un uomo d'affari molto richiesto in tutto il mondo aziendale. \u00c8 un uomo dalla mente geniale e dotato di ampie conoscenze nei campi della scienza e dell'invenzione.\nAltri media.\nCinema.\nFox appare nella trilogia del cavaliere oscuro, interpretato da Morgan Freeman; nei primi due film (\"Batman Begins\" e \"Il cavaliere oscuro\") \u00e8 doppiato in italiano da Renato Mori, mentre nell'ultimo (\"Il cavaliere oscuro - Il ritorno\") da Ugo Maria Morosi.\nFilm d'animazione.\nAppare anche nel lungometraggio d'animazione \"\", in cui ha un figlio adulto, di nome Luke Fox, che diventa parte della batfamiglia indossando un costume tecnologico ed assumendo il nome di Batwing.\nTelevisione.\nAppare anche nella serie televisiva \"Gotham\" interpretato da Chris Chalk.\nIn Batwoman \u00e8 deceduto, e ad aiutare l'eroina c'\u00e8 il figlio.\nSerie animate.\nCompare in alcuni episodi delle serie animate \"Batman\" (doppiato in originale da Brock Peters, nell'edizione italiana da Riccardo Rovatti), ed in \"Batman - Cavaliere della notte\" (Mel Winkler in inglese)."}
{"id": "509946", "revid": "767487", "url": "https://it.wikipedia.org/wiki?curid=509946", "title": "Santuario kumano di Yamagata", "text": "Il santuario kumano di Yamagata (\u718a\u91ce\u5927\u793e, \"Kumanotaisha\") \u00e8 un antico santuario shintoista (jinja) a Miyauchi, Nanyo, Yamagata, Giappone.\nFu edificato nel IX secolo, ed \u00e8 uno dei tre pi\u00f9 grandi santuari kumano in Giappone."}
{"id": "509948", "revid": "120147381", "url": "https://it.wikipedia.org/wiki?curid=509948", "title": "Grado giorno", "text": "Il grado giorno di una localit\u00e0 \u00e8 la somma estesa a tutti i giorni, in un periodo annuale convenzionale di riscaldamento, delle sole differenze positive giornaliere tra la temperatura, fissata convenzionalmente per ogni Paese, e la temperatura media esterna giornaliera. L'unit\u00e0 di misura utilizzata \u00e8 il grado giorno (GG).\nDefinizione.\nLa norma UNI EN ISO 15927-6:2008 \u00e8 la versione ufficiale in lingua italiana della norma europea EN ISO 15927-6 (edizione settembre 2007). La norma specifica la definizione, il metodo di calcolo e il metodo di presentazione dei dati relativi alle differenze di temperatura cumulate (gradi giorno), utilizzate per stimare l'energia utilizzata per il riscaldamento degli edifici. Tali dati sono generalmente espressi in gradi ora o gradi giorno e sono spesso indicati semplicemente come \"gradi ora di riscaldamento\" o \"gradi giorno di riscaldamento\".\nIn termini matematici i gradi giorno si esprimono come:\nformula_1\ndove\nNormativa italiana.\nGi\u00e0 dal 31 dicembre 1987 in Italia \u00e8 in vigore una norma, la UNI 9019:1987, che riguarda i sistemi di ripartizione delle spese di riscaldamento basati sulla contabilizzazione di unit\u00e0 di gradi giorno. Lo scopo della norma \u00e8 anche quello di definire le modalit\u00e0 di prova degli apparecchi contabilizzatori, applicate a impianti di utilizzazione muniti di regolazione automatica centralizzata della temperatura del fluido termovettore che deve essere in ogni istante proporzionale alla temperatura esterna. Il Decreto del Presidente della Repubblica del 26 agosto 1993, n. 412, accenna a un periodo annuale convenzionale di riscaldamento e fissa convenzionalmente la temperatura ambiente a ; quindi:\nformula_7\ncon formula_4 &lt; a indicare la temperatura media esterna giornaliera del periodo convenzionale di riscaldamento di formula_2 giorni \"che inizia con i primi tre giorni consecutivi caratterizzati da una temperatura media giornaliera inferiore a (comunque non dopo il 1\u00ba dicembre) e termina con i primi tre giorni consecutivi caratterizzati da una temperatura media giornaliera uguale o superiore a (comunque non prima del 28 febbraio).\"\nCon questa unit\u00e0 di misura, dunque, relativa alle vigenti normative sul riscaldamento delle abitazioni si esprime il fabbisogno termico di una determinata area geografica. Un valore di gradi giorno basso indica un breve periodo di riscaldamento e temperature medie giornaliere prossime alla temperatura fissata per l'ambiente. Al contrario, valori di gradi giorno elevati, indicano periodi di riscaldamento prolungati e temperature medie giornaliere nettamente inferiori rispetto alla temperatura convenzionale di riferimento.\nZone climatiche.\nIn funzione dei GG sono state definite le zone climatiche del territorio italiano e i limiti massimi relativi al periodo annuale di esercizio dell'impianto termico nonch\u00e9 alla durata giornaliera di attivazione:\nFra i comuni italiani, Sestriere, nel torinese, ha il valore di GG pi\u00f9 alto con , mentre il comune insulare di Lampedusa e Linosa, nell'agrigentino, ha il valore di GG pi\u00f9 basso con (solo un altro comune appartiene alla zona A ed \u00e8 Porto Empedocle, anch'esso in Sicilia, nell'agrigentino).\nNormativa in altri Stati.\nNei paesi anglosassoni i gradi giorno sono chiamati \"heating degree days\" e le temperature di base sono fissate per gli Stati Uniti a () oppure (), mentre in Gran Bretagna a , e .\nIn Svizzera viene considerato ogni singolo giorno di riscaldamento (GR) in cui la temperatura media giornaliera registrata all'esterno non supera i , fissando, come in Italia, la temperatura interna a . Per le case di riposo e gli ospedali si considerano temperature diverse; in particolare, i valori delle temperature medie esterne da valutare sono quelli inferiori a , mentre internamente la temperatura convenzionale \u00e8 fissata a . Con la stessa logica, ma in diminuzione, sono stabiliti valori pi\u00f9 bassi delle temperature di riferimento, interna ed esterna, nelle aree di stoccaggio, pari rispettivamente a 18 e ."}
{"id": "509952", "revid": "1543377", "url": "https://it.wikipedia.org/wiki?curid=509952", "title": "Pomacchi", "text": "I pomacchi (lingua bulgara: \"\u043f\u043e\u043c\u0430\u0446\u0438, pomaci\") o musulmani bulgari (\"\u0431\u044a\u043b\u0433\u0430\u0440\u0438 \u043c\u044e\u0441\u044e\u043b\u043c\u0430\u043d\u0438, b\u0103lgari mjusjulmani\"), localmente detti anche \"ahrjani\", sono bulgari di lingua praticanti l'Islam. \nSecondo alcuni studiosi, tra cui Fred de Jong, la loro origine sarebbe oscura; con tutta probabilit\u00e0, tuttavia, si tratterebbe di bulgari cristiani convertitisi alla religione musulmana nei secoli del dominio ottomano nei Balcani. \nI pomacchi vivono per lo pi\u00f9 in Bulgaria, sebbene se ne trovino delle consistenti minoranze in Grecia, Turchia, Albania, Macedonia del Nord, Kosovo. \nIn alcuni casi, il termine \"pomacchi\" \u00e8 usato per indicare un'altra popolazione, quella dei torbesci.\nEtimologia.\nL'origine del nome \"pomacchi\" \u00e8 incerta. Secondo molti studiosi bulgari, il termine deriverebbe dal bulgaro \"pomaga\u010d\", cio\u00e8 \"aiutante\", ovvero truppe ausiliarie dell'esercito ottomano, oppure da \"pomohamedan\u010deni\" (\u043f\u043e\u043c\u043e\u0445\u0430\u043c\u0435\u0434\u0430\u043d\u0447\u0435\u043d\u0438), vale a dire \"islamizzati\". Quanto al termine \"ahjani\", che i pomacchi un tempo utilizzavano per designare se stessi, deriverebbe dall'antico slavonico religioso \"agarjani\", ossia \"infedeli\", oppure, come ipotizzato dallo studioso bulgaro A. Ishirkov, dalla confraternita para-religiosa islamica dell\"'Ahi\", molto diffusa nei Rodopi durante l'epoca ottomana. \nAltre interpretazioni fanno derivare il termine da \"po m\u0103ka\" (\u043f\u043e \u043c\u044a\u043a\u0430), cio\u00e8 \"attraverso il dolore\", in riferimento a una conversione forzata all'Islam, oppure da \"poturnjak\", vale a dire \"persona resa turca\": tuttavia, queste ultime interpretazioni appaiono meno valide.\nDel tutto superate le interpretazioni fornite da alcuni autori greci, secondo i quali \"pomacco\" deriverebbe dal greco antico \"pomax\" (\"bevitore\") mentre \"ahrjani\" verrebbe da Agrianoi, nome di un'antica popolazione della Tracia.\nConversione.\nPoco si conosce della conversione dei pomacchi all'Islam. Si ritiene sia stato un processo graduale, protrattosi in epoche diverse. Una prima ondata di conversione dovette occorrere nella seconda met\u00e0 del XIII secolo, quando i turchi conquistarono la Bulgaria: si ha infatti notizia di numerosi proprietari terrieri passati all'Islam al fine di mantenere il possesso delle loro terre. Altre conversioni si ebbero sotto il sultano Selim II nel 1512. L'ondata maggiore si ebbe per\u00f2 nel XVII secolo, quando gli abitanti dei monti Rodopi passarono in massa dal Cristianesimo all'Islam. La comunit\u00e0 pomacca aument\u00f2 nel corso del XVIII secolo mentre, con tutta probabilit\u00e0, le ultime conversioni si verificarono all'inizio del XIX secolo.\nFino all'inizio del XX secolo, tutti gli storici erano concordi nell'affermare che i pomacchi furono convertiti con la forza. Attualmente, gli studiosi sono maggiormente divisi: considerando infatti che raramente gli ottomani presero delle misure drastiche per convertire i popoli conquistati, si ipotizza che i pomacchi siano diventati musulmani spontaneamente, per ragioni di opportunit\u00e0 politica ed economica. Ufficialmente, gli storiografi bulgari sostengono che la conversione fu forzata e le resistenze del popolo bulgaro furono decise: sarebbe questo un modo per mantenere intatta l'idea secondo cui l'intero popolo bulgaro fu unito nel combattere l'oppressore turco. In tal modo, la \"bulgarit\u00e0\" (\"b\u0103lgar\u0161tina\") dei pomacchi sarebbe rimasta intatta, per cui sarebbe meglio parlare di \"bulgari musulmani\". Un esempio di questo tipo ci \u00e8 fornito dallo storico Andrej Pechilkov che nel 1989 il quale afferm\u00f2 che, dopo aver adottato l'Islam perch\u00e9 costretti, i pomacchi riuscirono a confermare la loro identit\u00e0 etnica e la loro lingua.\nFino alle guerre balcaniche.\nAl termine del processo di conversione i Pomacchi (e i torbesci) si trovano concentrati nei Rodopi, ma con importanti insediamenti nella Macedonia orientale e nel distretto del Danubio, dove si concentrano attorno a Love\u010d, Pleven e Orjahovo. I pomacchi dei Rodopi sembrano aver beneficiato di una larga autonomia, con un agha, un capo ereditario, che governava dal villaggio montano di T\u0103mr\u0103\u0161. L'agha nel 1890 aveva un ambasciatore permanente a Filippopoli che provvedeva ai visitatori un visto d'ingresso speciale per i territori controllati sui Rodopi pomacchi. Lo storico ceco Konstantin Jire\u010dek stimava che Torbesci e Pomacchi, intorno al XIX secolo, non fossero meno di mezzo milione, anche se fonti turche riducevano il numero a 200.000\nLa situazione cambia velocemente al crescere del malcontento tra la popolazione bulgara cristiana riguardo al potere ottomano, tale malcontento esplose nella rivolta dell'aprile 1876. I pomacchi si trovarono in una difficile situazione, nell'essere bulgari, quindi vicini ai ribelli, ma nello stesso tempo mussulmani, e quindi vicini ai turchi. Alla fine, la mancanza di una chiara distinzione tra fede ed etnia e la percezione che ne avevano i cristiani come turchi, li port\u00f2 a fianco con i Bashi-bazouk nell'implacabile repressione della rivolta. Gli ausiliari pomacchi giocarono un ruolo importante nei massacri di Batak e Peru\u0161tica, massacri tra i peggiori effettuati durante il soffocamento della rivolta\nLa soppressione della rivolta provoc\u00f2 una reazione in Europa contro i Bashi-bazouk e le \u00ablibere iniziative dei pomacchi\u00bb; la reazione fu particolarmente forte in Russia, causando la guerra russo-turca del 1877-1878, che port\u00f2 alla formazione del regno indipendente di Bulgaria. I massacri del 1876 causarono delle severe rappresaglie durante la guerra da parte della popolazione cristiana e dell'esercito russo, molti musulmani furono uccisi e una parte consistente dei pomacchi emigr\u00f2 ai confini dell'Impero Ottomano, in parte forzati, in parte rifiutando di vivere sotto il potere dei \"giaurs\" (infedeli). Il pi\u00f9 colpito fu il distretto del Danubio, quando dall'assedio di Pleven fugg\u00ec praticamente la totalit\u00e0 dei pomacchi. Molti ritornarono nel 1880, ma i pi\u00f9, trovando impossibile riprendere ci\u00f2 che avevano perso durante la guerra, iniziarono ad emigrare in Anatolia. Tali migrazioni ridussero il numero di pomacchi in Bulgaria ad un terzo.\nQuando il trattato di Santo Stefano nel 1878 termin\u00f2 la guerra, molti pomacchi presero parte all'\"ammutinamento dei Rodopi\", un contrattacco organizzato dalle forze armate ottomane e dalla popolazione dei Rodopi, l'operazione fu condotta dall'ex-console britannico a Varna e Burgas e da ufficiali volontari dell'esercito ottomano con il supporto attivo della ambasciata britannica a Istanbul. La maggior parte della regione dei Rodopi fu inclusa nella provincia autonoma ottomana della Rumelia orientale, governata da un governatore-generale cristiano; a questa prospettiva venti villaggi pomacchi si ribellarono, formando la cosiddetta \"Repubblica pomacca\". La repubblica cess\u00f2 di esistere nel 1886, un anno dopo la riunificazione della Rumelia orientale con il Regno di Bulgaria. Con la nuova definizione dei confini i paesi della \"repubblica\" furono inclusi in territorio ottomano.\nL'unificazione della Bulgaria nel 1885 gener\u00f2 una nuova ondata di migrazione dei pomacchi. Come per i precedenti comportamenti del governo bulgaro, in generale si pu\u00f2 dire che non vi furono tentativi per assimilare i pomacchi, che furono trattati allo stesso modo del pi\u00f9 grande gruppo musulmano. Ci\u00f2 \u00e8 dimostrato nei censimenti del 1880, 1885 e 1888, in cui i pomacchi venivano contati come turchi. Solamente nel censimento del 1905 si cre\u00f2 una voce per i musulmani bulgari, usando il termine \"Pomacchi\".\nUno dei momenti peggiori per i pomacchi, fu l'inizio delle guerre balcaniche, quando Bulgaria, Grecia, Montenegro e Serbia, si unirono contro l'Impero Ottomano nel 1912. In ottobre, simultaneamente con l'inizio della guerra, il governo bulgaro sottomise i pomacchi dei Rodopi a conversioni forzate. L'azione, conosciuta come \"Pokr\u0103stvane\" (\u043f\u043e\u043a\u0440\u044a\u0441\u0442\u0432\u0430\u043d\u0435 in bulgaro significa sia \"conversione\" sia \"battesimo\") coinvolse 150.000 pomacchi in un'operazione diretta da uno speciale comitato di stato; in teoria i battesimi volontari avrebbero dovuto essere amministrati dalla Chiesa ortodossa bulgara, in realt\u00e0 l'amministrazione locale gioc\u00f2 un ruolo chiave in questo supportata dall'esercito e da bande di insorti, questo port\u00f2 a pogrom sanguinosi contro i pomacchi in molti villaggi.\nLa forza bruta e le intimidazioni furono applicate per convertire la gente. Presero parte attiva nelle violenze i membri di formazioni politiche estremiste, come l'Organizzazione rivoluzionaria della Macedonia interna, i cui reggimenti furono inviati nella regione greca di Drama per le cristianizzazioni forzate. I musulmani furono intimiditi e indotti alla conversione attraverso le promesse di rilascio dei parenti. Ma ancor peggio fu che la popolazione fu abbandonata alla merc\u00e9 dell'esercito. Insieme all'esercito anche semplici cittadini presero parte alla campagna di \"Pokr\u0103stvane\". Se le autorit\u00e0 erano interessate alla bulgarizzazione, ignoravano le pi\u00f9 semplici necessit\u00e0 e come conseguenza dei saccheggi e degli incendi, le vittime della \"Pokr\u0103stvane\" venivano lasciate in stato di totale indigenza, senza cibo, senza vestiti e senza alloggi.\nIn seguito alla sconfitta della Bulgaria nella guerra, per ragioni sia esterne (negoziazioni con l'Impero Ottomano sullo status della Tracia occidentale) che interne (le imminenti elezioni parlamentari) nell'autunno del 1913 il governo decise di invertire la politica di conversione forzata e permettere ai pomacchi di riacquistare i loro propri nomi, cosa che fecero prontamente. L'insuccesso della politica di conversione forzata era gi\u00e0 stato previsto alcuni mesi prima, quando fu creata la repubblica di Gumuldjina (di breve vita) nella Tracia occidentale con la ritirata sia delle forze bulgare che di quelle ottomane; i pomacchi dell'area approfittarono della situazione per ritornare all'Islam.\nGrecia.\nNella prima guerra mondiale la Bulgaria si alle\u00f2 con le Potenze centrali, mentre la Grecia si schier\u00f2 con la Triplice intesa. La vittoria di quest'ultima port\u00f2 nel 1919 alla firma del trattato di Neuilly, col quale la Bulgaria cedette la Tracia occidentale alla Grecia.\nLa comunit\u00e0 slavofona musulmana fu assimilata dalle autorit\u00e0 greche alla locale comunit\u00e0 di lingua turca, che non fu soggetta allo scambio di popolazioni previsto dal Trattato di Losanna del 1923. Musulmani di etnia turca, musulmani bulgarofoni e rom musulmani furono fatti confluire nella cosiddetta minoranza musulmana di Grecia (greco: \u03bc\u03bf\u03c5\u03c3\u03bf\u03c5\u03bb\u03bc\u03b1\u03bd\u03b9\u03ba\u03ae \u03bc\u03b5\u03b9\u03bf\u03bd\u03cc\u03c4\u03b7\u03c4\u03b1 \u0395\u03bb\u03bb\u03ac\u03b4\u03bf\u03c2 \"musulmanik\u00ec mion\u00f2tita Ellados\"; turco: Yunanistan m\u00fcsl\u00fcman az\u0131nl\u0131\u011f\u0131; bulgaro: \u043c\u044e\u0441\u044e\u043b\u043c\u0430\u043d\u0441\u043a\u043e \u043c\u0430\u043b\u0446\u0438\u043d\u0441\u0442\u0432\u043e \u043d\u0430 \u0413\u044a\u0440\u0446\u0438\u044f \"mjusjulmansko malcinstvo na G\u01cercija\"). In base al censimento del 1991, la minoranza musulmana di Grecia conta persone, pari allo 0,95% della popolazione totale della Grecia, e al 28,88% della popolazione nella regione della Tracia.\nIn passato, l'istruzione impartita nelle scuole di minoranza era in greco e in turco (quest'ultima in particolare per l'educazione religiosa): per questo motivo, la comunit\u00e0 musulmana bulgarofona ha subito nel tempo un processo di assimilazione linguistica e culturale alla comunit\u00e0 di lingua turca.\nTurchia.\nOggi i pomacchi sono presenti in Turchia sia nella Tracia orientale, dove da tempo sono stati presenti, sia in Anatolia, dove iniziarono a migrare dalla indipendenza della Bulgaria nel 1878, ma non vi erano presenti prima. Le ondate principali di pomacchi arrivarono dai Rodopi nel 1912, 1950-1951 e nel 1989 Dall'insediamento in Anatolia hanno praticamente perso la loro lingua e, insieme ai pomacchi che risiedono nella Tracia orientale, sono stati assimilati ai turchi.\nCi\u00f2 non significa che i pomacchi siano divenuti completamente indistinguibili dal resto della popolazione turca; politicamente sono bene organizzati. Questo \u00e8 in parte dovuto alle associazioni di emigranti, come l'Associazione Cultura e Solidariet\u00e0 dei Turchi dei Rodopi, un'organizzazione relativamente ben conosciuta, anche se piccola, fondata da pomacchi prima degli anni '80; in seguito unitasi con un'associazione simile dei turchi danubiani a formare la \"Associazione di Cultura e Solidariet\u00e0 dei Turchi di Rodopi e Danubio\". Si sostiene che gli immigrati curdi che si sono insediati nella Tracia orientale hanno portato alla coscienza di una propria identit\u00e0 i pomacchi e i turchi bulgari.\nSono ancora importanti i collegamenti che connettono i villaggi pomacchi dei Rodopi con i loro villaggi gemelli in Anatolia; i pomacchi che hanno lasciato la Bulgaria si sono diretti generalmente verso i villaggi dove erano parenti e amici. Questi villaggi gemelli sono spesso uniti da linee dirette di autobus di compagnie private.\nDiversamente dalla Bulgaria, dove i pomacchi sono riluttanti a lasciare i propri villaggi di montagna, in Turchia si sono insediati nelle grandi aree urbane, anche se le autorit\u00e0 nel passato hanno cercato di favorire gli insediamenti nei villaggi. Nell'interpretazione di Julian Konstantinov questo comportamento deve essere letto alla luce della percezione di sicurezza ed insicurezza: mentre la Bulgaria \u00e8 percepita come \"insicura\", la Turchia \u00e8 percepita come \"sicura\" dai pomacchi.\nIl numero di musulmani di lingua bulgara in Turchia \u00e8 ritenuto intorno ai 300.000. L'ultimo censimento linguistico tenuto in Turchia nel 1965 contava 27.226 persone di madre lingua bulgara, ma questo numero \u00e8 sicuramente una sottostima.\nAl riguardo dei pomacchi, della loro storia e identit\u00e0, anche in Turchia vi \u00e8 stata una reinterpretazione ed appropriazione. Secondo cui i pomacchi sarebbero \"Turchi di montagna\" discendenti da popolazioni turche che entrarono nei Balcani nel medio evo, come gli avari, i bulgari e specialmente i cumani. Il linguaggio invece sarebbe un dialetto turco, molto vicino al vernacoli dell'Anatolia, in cui il 65% delle parole sono turche ed il 25% slave. Sulla conversione si ritiene che i cumani dei Rodopi venendo in contatto con missionari musulmani dal Nord Africa e dal Medio Oriente si siano convertiti prima dell'arrivo degli Ottomani. I lavori che sostengono queste posizioni, non riconosciute in ambito internazionale, sono spesso usati come propaganda politica."}
{"id": "509955", "revid": "2220313", "url": "https://it.wikipedia.org/wiki?curid=509955", "title": "Sturmtruppen (film)", "text": "Sturmtruppen \u00e8 un film del 1976 diretto da Salvatore Samperi, tratto dalla serie a fumetti omonima di Bonvi. E' il terzo film interpretato da Cochi e Renato.\nTrama.\nComandati da un generale cocainomane che vive in compagnia di un pupazzo a grandezza naturale raffigurante Karl Marx, un capitano omosessuale e un sergente stupido e violento, un improbabile reparto della Wehrmacht si prepara ad affrontare un'assurda e inutile guerra.\nIndisciplinata, drogata e sessualmente frustrata, la truppa arriva al fronte uccidendo per errore il cappellano che verr\u00e0 sostituito nella notte di Natale dal generale in persona.\nNel bel mezzo della guerra giunge dal Paradiso un biancovestito Milite Ignoto, inviato per diffondere il messaggio di porre fine al conflitto. Il Papa lo uccide dandogli un'ostia avvelenata e in seguito afferma che la guerra deve continuare, fra lo scoramento della truppa e le grida di giubilo degli ufficiali.\nProduzione.\nIl film \u00e8 stato scritto da Renato Pozzetto e Cochi Ponzoni, che appaiono nel film nel ruolo di attori assieme ad altri comici parte del Gruppo Motore, come Felice Andreasi e Lino Toffolo, o comunque gravitanti nell'orbita del cabaret milanese Derby Club e delle iniziative di Enzo Jannacci, quali il Gruppo Repellente, come Massimo Boldi, Teo Teocoli ed Enrico Abate. Coprotagonista della pellicola \u00e8 l'attrice francese Corinne Cl\u00e9ry, di recente notoriet\u00e0, poich\u00e9 l'anno prima era divenuta celebre grazie alla pellicola erotica \"Histoire d'O\". Nel film appare inoltre in un breve cameo lo stesso Bonvi, nella parte di un condannato alla fucilazione che deve tentare di scansarsi per evitare le pallottole. Il film \u00e8 prodotto da Achille Manzotti, gi\u00e0 produttore discografico per Cochi e Renato fin dal loro passaggio all'etichetta discografica Derby, avvenuto nel 1973.\nColonna sonora.\nLa colonna sonora \u00e8 stata scritta da Enzo Jannacci e cantata da questi assieme a Cochi e Renato. Della colonna sonora solamente due brani sono stati pubblicati: \"Sturmtruppen\", che possiamo sentire nei titoli di testa e varie volte nel corso del film, e \"Generale Pizza\", anch'essa ripetuta pi\u00f9 volte nel film. I due brani sono entrambi contenuti nell'album \"Ritornare alle 17\", mentre solamente la prima \u00e8 stata pubblicata anche nel singolo \"Sturmtruppen/L'inquilino\". Ambedue i dischi sono stati pubblicati dall'etichetta discografica Derby nel 1976.\nAccoglienza.\nIncassi.\nIl film ha incassato ben 6 Miliardi di lire.\nCritica.\nIl film \u00e8 stato stroncato dalla critica e nel corso degli anni non \u00e8 stato rivalutato. Paolo Mereghetti cos\u00ec liquida il film nel suo \"Il Mereghetti. Dizionario dei film\": \u00abPoche sono le battute che vanno a segno, e il film pi\u00f9 che goliardico, risulta puerile.\u00bb Anche \"FilmTv.it\" ne rimarca la debolezza delle battute comiche: \u00abIl film, tratto dalle caustiche strisce di Bonvi, nelle mani di Samperi si riduce ad una sequela di gag che raramente centrano il bersaglio.\u00bb"}
{"id": "509956", "revid": "242434", "url": "https://it.wikipedia.org/wiki?curid=509956", "title": "Dassault Mirage F 1", "text": ""}
{"id": "509964", "revid": "1543377", "url": "https://it.wikipedia.org/wiki?curid=509964", "title": "M75 (astronomia)", "text": "M 75 (conosciuto anche come NGC 6864) \u00e8 un ammasso globulare visibile nella costellazione del Sagittario.\nOsservazione.\nM75 si trova in una regione povera di stelle luminose, sebbene il campo stellare in cui si trova sia ricco di stelle deboli di fondo: per raggiungerlo si pu\u00f2 far riferimento alla stella , dalla quale occorre muoversi circa 3\u00b0 verso sud-ovest. M75 \u00e8 uno degli ammassi globulari pi\u00f9 compatti e concentrati; per individuarlo occorrono strumenti non piccoli, come un binocolo 11x80, mentre la sua risoluzione pu\u00f2 essere tentata soltanto con telescopi abbastanza grandi.\nM75 pu\u00f2 essere osservato con discreta facilit\u00e0 da gran parte delle aree popolate della Terra, grazie al fatto che \u00e8 situato a una declinazione non eccessivamente australe: in alcune aree del Nord Europa e del Canada, nei pressi del circolo polare artico, la sua visibilit\u00e0 \u00e8 comunque impossibile, mentre nell'Europa centrale appare molto basso; dall'emisfero sud M75 \u00e8 ben visibile alto nelle notti dell'inverno australe. Il periodo migliore per la sua osservazione nel cielo serale \u00e8 quello compreso fra giugno e ottobre.\nStoria delle osservazioni.\nFu scoperto da Pierre M\u00e9chain nel 1780 e incluso nel catalogo di nebulose e ammassi stellari di Charles Messier lo stesso anno; quest'ultimo la descrisse come una \"nebulosa senza stelle tra Sagittarius e la testa del Capricorno\". Il primo a risolverlo in stelle fu William Herschel, assieme a numerosi altri ammassi globulari.\nCaratteristiche.\nM75 si trova a una distanza di circa 67.500 anni luce dalla Terra e le sue dimensioni nella volta celeste si traducono in un raggio reale di 65 anni luce; \u00e8 classificato nella classe \"I\", il che significa che \u00e8 uno degli ammassi globulari aventi la concentrazione pi\u00f9 densa conosciuta di stelle. La magnitudine assoluta di M75 \u00e8 di -8.5 ed \u00e8 pari a circa 180.000 volte pi\u00f9 luminoso del Sole."}
{"id": "509965", "revid": "1543377", "url": "https://it.wikipedia.org/wiki?curid=509965", "title": "FNB Stadium", "text": "Il First National Bank Stadium, meglio conosciuto come FNB Stadium o Soccer City, \u00e8 uno stadio situato a Soweto, un'area urbana della citt\u00e0 di Johannesburg, in Sudafrica. Costruito nel 1987 ed inaugurato nel 1989, \u00e8 stato ristrutturato ed ampliato nel 2009 in vista del campionato mondiale di calcio 2010 (di cui ha ospitato sia la partita inaugurale tra e sia la finale tra e ), cos\u00ec da aumentarne la capienza dagli originari 80 000 posti a sedere a 94 700 (ci\u00f2 nonostante, durante la manifestazione iridata la capacit\u00e0 massima \u00e8 stata di 84 490 per via delle postazioni riservate alla stampa ed ai VIP); ci\u00f2 lo ha reso lo stadio pi\u00f9 grande del continente africano in termini di capienza.\nL'impianto sportivo, che ospita le partite casalinghe del Kaizer Chiefs Football Club, della Nazionale di calcio del Sudafrica e della Nazionale di rugby a 15 del Sudafrica, \u00e8 soprannominato \"The Calabash\", poich\u00e9 possiede la forma di una tipica pentola africana.\nIn questo stadio Nelson Mandela tenne il suo primo discorso dopo la liberazione dalla prigionia nel 1990 e fece la sua ultima apparizione pubblica durante la cerimonia di chiusura dei Mondiali di calcio del 2010; il 10 dicembre 2013, inoltre, vi fu celebrata la commemorazione della sua morte. Gi\u00e0 vent'anni prima, nel 1993, fu la sede del funerale di Chris Hani.\nNome.\nLo stadio, sin dalla sua fondazione, porta il nome di FNB Stadium, in virt\u00f9 del contratto di sponsorizzazione con la First National Bank. Durante il campionato mondiale di calcio 2010 assunse il nome di Soccer City, poich\u00e9 la FIFA non consente la sponsorizzazione nei nomi degli stadi all'interno dei suoi tornei.\nCostruzione.\nLo stadio fu sottoposto ad una profonda ristrutturazione per poter ospitare i Mondiali di calcio. I lavori furono eseguiti da Grinaker-LTA, facente parte di Aveng Group, assieme ad Interbeton bv, appartenente all'olandese Royal BAM Group, e furono ultimati il 21 ottobre 2009. Il progetto fu realizzato da HOK Sport (rinominato Populous nel gennaio 2009) e da Boogertman &amp; Partners. Tra le modifiche apportate vi sono l'estensione dell'anello superiore per aumentarne la capienza, la creazione di novantanove nuove stanze, un tetto avvolgente e nuovi spogliatoi e riflettori. Lo stadio ammodernato mantiene in parte la struttura originaria della gradinata ovest superiore, anche se di fatto \u00e8 stata ricostruita per migliorare la visibilit\u00e0. L'intera struttura \u00e8 sostenuta da 1350 pilastri di fondazione ed il tetto poggia su dodici pilastri rettangolari e sedici colonne circolari.\nDesign.\nLa facciata esterna dello stadio \u00e8 stata progettata appositamente per apparire come una pentola africana: i pannelli di rivestimento sulla parte esterna compongono un mosaico di colori caldi, con un anello di luci che percorrono il fondo della struttura, simulando nell'insieme un fuoco che riscalda la \"pentola\". La distanza massima tra gli spettatori ed il terreno di gioco \u00e8 di 100 metri e non ci sono barriere visive.\nAlcuni posti a sedere all'interno dello stadio, inoltre, formano dieci strisce verticali nere, di cui nove sono allineate in direzione degli altri nove stadi in cui si \u00e8 disputato il Mondiale sudafricano, mentre la decima \u00e8 rivolta verso l'Olympiastadion di Berlino, dove si \u00e8 giocata la finale dell'edizione precedente.\nPrincipali tornei ospitati.\nCoppa delle Nazioni Africane 1996.\nIl FNB Stadium venne impiegato come stadio principale di questo torneo, dato che ospit\u00f2 la gara inaugurale, altre cinque partite della fase a gironi, un quarto di finale, una semifinale, la finale per il terzo posto e la finale per il primo posto.\nCoppa del mondo FIFA 2010.\nIn questo stadio si sono disputati la gara inaugurale, altre quattro partite della fase a gironi, un ottavo di finale, un quarto di finale e la finale.\nCoppa delle Nazioni Africane 2013.\nNel 2013 lo stadio ha ospitato alcune partite della Coppa d'Africa assegnata al Sudafrica: la gara inaugurale, una partita della fase a gironi e la finale.\nAltri eventi.\nCalcio.\nIl FNB Stadium \u00e8 stato utilizzato dalla Nazionale di calcio del Sudafrica sia per amichevoli sia per partite di qualificazione. Ha inoltre ospitato alcuni incontri internazionali tra club calcistici, tra cui la finale d'andata della Coppa dei Campioni d'Africa 1995 tra Orlando Pirates e ASEC Abidjan, la Supercoppa CAF per 2 volte (nel 1994 tra Zamalek ed Al-Ahly e nel 1996 tra Orlando Pirates e JS Kabylie) e la finale di Vodacom Challenge del 2004 tra AS Vita Club e Kaizer Chiefs.\nA livello locale, lo stadio \u00e8 la sede degli incontri casalinghi del Kaizer Chiefs Football Club ed \u00e8 stato l'impianto principale del Telkom Charity Cup dal 1990 al 2006 e nel 2010. Nell'impianto sportivo si \u00e8 disputata, inoltre, la finale della Nedbank Cup del 2010 tra Bidvest Wits ed AmaZulu.\nRugby.\nNel FNB Stadium si tengono anche incontri di rugby a 15: la prima partita di questo sport nell'impianto \u00e8 stata la sfida del Tri Nations 2010 tra e , che ha registrato una presenza di 94.713 spettatori."}
{"id": "509968", "revid": "287204", "url": "https://it.wikipedia.org/wiki?curid=509968", "title": "Berengario II", "text": "Berengario II"}
{"id": "509970", "revid": "287204", "url": "https://it.wikipedia.org/wiki?curid=509970", "title": "Heinrich Otto Wieland", "text": "Nel 1927 vinse il premio Nobel per la Chimica per le sue ricerche sugli acidi biliari. Fu successore nel 1917 di Adolf von Baeyer come professore di Chimica all'Universit\u00e0 di Monaco. \u00c8 membro della Royal Society.\nIn suo onore, nel 1964 venne istituito il Premio Heinrich Wieland, conferito annualmente a scienziati distintisi in chimica, biochimica, fisiologia e medicina.\nBiografia.\nNel 1901 Wieland ricevette il dottorato all'Universit\u00e0 di Monaco mentre studiava sotto Johannes Thiele. Nel 1904 complet\u00f2 la sua abilitazione, poi continu\u00f2 a insegnare all'universit\u00e0 e dal 1907 fu consulente per Boehringer Ingelheim. Nel 1914 divenne professore associato in Chimica organica e direttore della Divisione Organica del Laboratorio Statale di Monaco. Dal 1917 al 1918 Wieland lavor\u00f2 al servizio del (KWI) Kaiser Wilhelm Institute for Physical Chemistry and Elektrochemistry a Dahlem, allora guidato da Fritz Haber, in alternativa al normale servizio militare. L\u00ec \u00e8 stato coinvolto nella ricerca sulle armi, ad esempio trovando nuove vie sintetiche per l'iprite. Gli viene anche attribuita la prima sintesi di adamsite.\nDal 1913 al 1921, fu professore all'Universit\u00e0 Tecnica di Monaco. Si trasfer\u00ec quindi all'Universit\u00e0 di Friburgo come successore di Ludwig Gattermann. A Friburgo inizi\u00f2 a lavorare su veleni di rospo e sugli acidi biliari. In associazione con Boehringer Ingelheim lavor\u00f2 su alcaloidi sintetici come morfina e stricnina.\nNel 1925 Wieland succedette a Richard Willst\u00e4tter come professore di chimica all'Universit\u00e0 di Monaco.\nNel 1941, Wieland isol\u00f2 la tossina alfa-amanitina, il pi\u00f9 importante principio attivo di uno dei funghi pi\u00f9 velenosi al mondo, l\"'Amanita phalloides\".\nQuando era professore a Monaco si adoper\u00f2 per aiutare gli studenti ebrei perseguitati dalle leggi razziste note come leggi di Norimberga. Studenti espulsi dall'Universit\u00e0 perch\u00e9 di razza \"impura\" trovarono il sostegno di Wieland, che continu\u00f2 a mantenere aperto il suo laboratorio a tutti gli studenti ebrei. Hans Conrad Leipelt, uno studente di Wieland, \u00e8 stato condannato a morte dopo aver raccolto denaro per la vedova di Kurt Huber, Clara Huber.\nFamiglia.\nIl padre di Heinrich, Theodor Wieland (1846-1928) era un farmacista con un dottorato in chimica. Possedeva una raffineria d'oro e d'argento a Pforzheim. Heinrich Wieland era cugino di Helene Boehringer, moglie di Albert Boehringer, fondatore di Boehringer Ingelheim. Dal 1915 alla fine del 1920, \u00e8 stato consigliere presso Boehringer Ingelheim e durante questo periodo ha istituito il primo dipartimento scientifico dell'azienda.\nEva Wieland, figlia di Heinrich Wieland, spos\u00f2 Feodor Lynen il 14 maggio 1937."}
{"id": "509971", "revid": "767487", "url": "https://it.wikipedia.org/wiki?curid=509971", "title": "Potere disciplinare", "text": "Il potere disciplinare, nel diritto del lavoro italiano costituisce uno degli aspetti del potere direttivo del datore di lavoro.\nDisciplina normativa.\nPrevisto dal codice civile italiano, in particolare dall'art. 2106 c.c., e si sostanzia nella facolt\u00e0 di adottare specifiche sanzioni nei confronti del dipendente che violi gli obblighi di diligenza, obbedienza e fedelt\u00e0 previsti dalla legge.\nL'esercizio di tale potere \u00e8 stato fortemente proceduralizzato e limitato con l'entrata in vigore dello statuto dei lavoratori che ha introdotto regole molto precise sia sotto l'aspetto sostanziale che sotto quello procedurale.\nI limiti sostanziali.\nI requisiti sostanziali per il corretto esercizio del potere disciplinare sono essenzialmente due:\nI limiti procedurali.\nL'art. 7 dello Statuto dei lavoratori ha introdotto alcuni requisiti di procedura per il corretto esercizio del potere disciplinare.\nIl datore di lavoro \u00e8 anzitutto tenuto a predisporre un codice disciplinare che stabilisca le procedure di contestazione, ed individui le infrazioni e le relative sanzioni.\nLe sanzioni comminabili sono esclusivamente quelle previste dalla legge: richiamo verbale, ammonizione scritta, multa, sospensione e licenziamento \u201cdisciplinare\u201d. In nessun caso sono utilizzabili in prospettiva sanzionatoria gli istituti attinenti alla normale gestione del rapporto di lavoro (trasferimento, mutamento di mansioni, ecc.).\nIl datore di lavoro deve, in secondo luogo, rendere pubblico il codice disciplinare, mediante affissione dello stesso in luogo accessibile a tutti i dipendenti. Si ritiene che l'affissione sia forma di pubblicit\u00e0 indefettibile.\nAnche in assenza di un codice disciplinare, o in mancanza di sua previa affissione, sono tuttavia sanzionabili i comportamenti comunemente avvertiti come antisociali e/o previsti dalla legge come reato.\nIn terzo luogo, il datore \u00e8 tenuto a contestare per iscritto l'addebito al prestatore. La contestazione deve rispettare alcuni principi:\nIl datore di lavoro deve inoltre consentire l'esercizio del diritto di difesa da parte del prestatore, che deve essere sentito qualora ne faccia richiesta. In ogni caso, le sanzioni pi\u00f9 gravi del rimprovero verbale non possono essere irrogate prima che siano trascorsi 5 giorni dalla contestazione. La legge non prevede un termine massimo entro cui il datore pu\u00f2 procedere ad irrogare la sanzione, termine che \u00e8 per\u00f2 previsto da alcuni contratti collettivi (ad es. quello dei metalmeccanici).\nImpugnazione delle sanzioni.\nLa sanzione eventualmente comminata dal datore pu\u00f2 essere impugnata, a scelta del lavoratore, in tre distinti modi:\nL'impugnazione avanti ai collegi arbitrali comporta la sospensione della sanzione fino alla definizione della procedura. Se il datore di lavoro non intende partecipare alla procedura arbitrale nominando un suo rappresentante in seno al collegio, pu\u00f2 adire il giudice del lavoro entro dieci giorni, pena la perdita di efficacia della misura sanzionatoria. La sanzione resta anche in questo caso sospesa fino alla definizione del giudizio (art. 7 l. 300/70).\n\u00c8 pacifico in giurisprudenza la competenza del giudice per un giudizio di merito all'esistenza dell'infrazione e alla proporzionalit\u00e0 della sanzione irrorata. Dal proporzionalismo fra infrazione e sanzione, essendo il licenziamento la massima sanzione disciplinare che il datore pu\u00f2 infliggere, discende direttamente che il licenziamento non pu\u00f2 che essere l\"'extrema ratio\", riservata in via esclusiva alle infrazioni pi\u00f9 gravi.\nNella valutazione di questa proporzionalit\u00e0 fra infrazione e sanzione, prima di un giudizio di merito e della giurisprudenza esistente, il giudice deve applicare la legge: in modo indipendente dall'infrazione e dal venire meno del rapporto fiduciario, \u00e8 pertanto illegittimo il licenziamento per giusta causa che costituisca una sanzione pi\u00f9 grave di quella (conservativa) prevista dal contratto collettivo applicabile in relazione all'infrazione contestata.\nUna consolidata giurisprudenza individua nella giusta causa di licenziamento quei comportamenti tali da compromettere l'elemento fiduciario alla base del contratto e del rapporto di lavoro, e tali da non consentire la prosecuzione nemmeno per un periodo limitato, della prestazione lavorativa."}
{"id": "509973", "revid": "1305772", "url": "https://it.wikipedia.org/wiki?curid=509973", "title": "Sunsplash", "text": ""}
{"id": "509982", "revid": "106908", "url": "https://it.wikipedia.org/wiki?curid=509982", "title": "M36 (astronomia)", "text": "M 36 (conosciuto anche come Messier 36 o NGC 1960) \u00e8 un ammasso aperto visibile nella costellazione dell'Auriga. La sua scoperta \u00e8 stata, fino al 1984, attribuita a Guillaume Le Gentil (1749); oggi invece si attribuisce la scoperta di M36 a Giovan Battista Odierna, avvenuta prima del 1654.\nDi facile osservazione, anche con un semplice binocolo, appare alto nel cielo nelle notti invernali dell'emisfero boreale.\nOsservazione.\nM36 si individua con facilit\u00e0 circa 6\u00b0 a sudovest della stella , in un'area ricca di altri ammassi aperti; la sua posizione fa s\u00ec che sia ben osservabile soprattutto dall'emisfero boreale, dove raggiunge lo zenit al 34\u00b0N, mentre dall'emisfero australe risulta mediamente non molto alto sull'orizzonte, sebbene si possa individuare da tutte le aree abitate del pianeta.\nL'ammasso \u00e8 visibile anche con il pi\u00f9 piccolo dei binocoli, e se il cielo \u00e8 particolarmente nitido \u00e8 pure al limite della visibilit\u00e0 ad occhio nudo. Un 10x50 gi\u00e0 lo risolve in stelle, mentre con un 20x80 si osservano decine di stelle, tutte di colore azzurro. Strumenti pi\u00f9 piccoli, come un 7x30, consentono invece una risoluzione parziale, lasciando nelle aree centrali una parte non risolta, di aspetto nebuloso.\nUn telescopio da 120mm arriva a risolvere fino a 50 stelle, mentre con un 150mm gi\u00e0 si pu\u00f2 scindere con facilit\u00e0 la stella doppia Struve 737, visibile verso il centro dell'ammasso; molte delle altre componenti sembrano disposte in coppia. In un 200mm l'ammasso conta fino a 80 componenti, apparendo cos\u00ec completamente osservabile.\nStoria delle osservazioni.\nCharles Messier osserv\u00f2 quest'ammasso la notte fra il 2 e il 3 aprile del 1764, determinandone la posizione tramite la vicina stella e riconoscendone la sua natura esclusivamente stellare, senza traccia di nebulosit\u00e0; tuttavia il primo a osservare quest'ammasso fu Giovan Battista Hodierna: viene infatti descritto come macchia nebulosa in un suo scritto del 1654, assieme ai vicini M37 e M38, sebbene le sue annotazioni siano state divulgate solo nel 1984. In seguito fu riscoperto indipendentemente da Le Gentil assieme agli altri due ammassi. John Herschel scopre in esso una stella doppia, Struve 737, affermando che pu\u00f2 essere utilizzata per scoprire se esistono moti interni a questo genere di ammassi stellari; in seguito, l'ammiraglio Smyth descrive M36 paragonandolo a \"una stella i cui raggi sono composti da tante stelline\".\nCaratteristiche.\nM36 si trova ad una distanza di circa 4100 anni luce dalla Terra, nel Braccio di Perseo, quello subito pi\u00f9 esterno al nostro; con un diametro apparente di 12', corrisponde ad un diametro reale di circa 14 anni luce.\nM36 \u00e8 anche uno degli ammassi pi\u00f9 giovani, con un'et\u00e0 stimata di 20-25 milioni di anni: non contiene infatti alcuna gigante rossa, al contrario dei due ammassi vicini M37 ed M38. Le componenti pi\u00f9 brillanti sono di ottava magnitudine, fra cui spicca una gigante blu di magnitudine 8,3, di classe spettrale B3; di fatto M36 costituisce il centro del sottogruppo pi\u00f9 vicino dell'associazione stellare Auriga OB1. Il numero delle componenti reali dell'ammasso sarebbe circa 60 e secondo i risultati di un'analisi spettrografica avrebbero una rapida velocit\u00e0 di rotazione; come altri ammassi aperti, anche questo mostra evidenti segni di segregazione di massa. L'ammasso tende ad avvicinarsi a noi alla velocit\u00e0 di 5 km/s.\nM36 \u00e8 molto simile all'ammasso delle Pleiadi (M45), e se questi fossero alla stessa distanza dalla Terra avrebbero una magnitudine simile. La sua luminosit\u00e0 totale \u00e8 paragonabile a quella di circa 5.000 Soli.\nSi \u00e8 ipotizzato che una delle stelle OB pi\u00f9 massicce di M36 sia esplosa come supernova circa 40.000 anni fa, dopo essere stata espulsa dall'ammasso, generando l'esteso resto di supernova noto come Simeis 147, visibile pi\u00f9 a sud, fra Toro e Auriga; sebbene la distanza di quest'oggetto sia stata tradizionalmente indicata come pari a 800\u00a0parsec, gli studi pi\u00f9 recenti tendono a riportare una distanza di 1470\u00a0parsec, compatibile con M36, suggerendo quindi una certa affinit\u00e0."}
{"id": "509983", "revid": "486946", "url": "https://it.wikipedia.org/wiki?curid=509983", "title": "Sanzione disciplinare (diritto del lavoro)", "text": ""}
{"id": "509991", "revid": "831312", "url": "https://it.wikipedia.org/wiki?curid=509991", "title": "Nazionale di pallanuoto femminile dell'Italia", "text": "La nazionale di pallanuoto femminile dell'Italia \u00e8 la squadra di pallanuoto che rappresenta l'Italia nelle competizioni internazionali; \u00e8 posta sotto la giurisdizione della Federazione Italiana Nuoto. \u00c8 conosciuta anche col soprannome di \"Setterosa\", mutuato dalla nazionale di pallanuoto maschile dell'Italia.\nStoria.\nLe competizioni tra squadre nazionali nella pallanuoto femminile hanno una storia relativamente recente, la prima manifestazione mondiale ufficiale ha visto la luce infatti nel 1979, con la disputa della Coppa del Mondo, nel 1985 si \u00e8 svolta la prima edizione dei campionati mondiali ed infine, nel 2000, la disciplina ha esordito ai giochi olimpici.\nIl \"setterosa\" \u00e8 balzato per la prima volta agli onori della cronaca a livello internazionale nel 1991, sotto la guida di Roberto Fiori, raggiungendo la terza piazza del podio ai campionati europei di Atene. Nel 1993 ha disputato la sua prima finale in un torneo internazionale, arrivando seconda nella Coppa del Mondo disputata a Catania.\nDal 1994, con l'arrivo di Pierluigi Formiconi sulla panchina azzurra, ha inizio l'epoca dei successi del setterosa, che conquista quattro volte il titolo europeo negli anni 1995, 1997, 1999 e 2003, e giunge seconda nel 2001, due edizioni dei campionati mondiali nel 1998 e nel 2001, oltre alla piazza d'onore ottenuta nel 2003 ed il terzo posto in quelli casalinghi del 1994, ed infine l'oro nella competizione a cinque cerchi dei Giochi olimpici del 2004. Con Formiconi alla guida del setterosa sono inoltre giunte le medaglie di bronzo nella Coppa del Mondo del 1999 e nella World League del 2004.\nDopo la vittoria olimpica Formiconi lascia la guida della nazionale femminile per quella maschile ed il suo posto viene preso da Ferdinando Pesci.\nAlla fine del 2005 sulla panchina azzurra viene posto Mauro Maugeri, dove era gi\u00e0 stato dal 2001 al 2004 come vice del C.T. Formiconi, e con la quale, nell'anno 2006, ha conquistato la medaglia d'argento agli europei, nella Coppa del Mondo e nella World League.\nDopo le Olimpiadi di Pechino 2008 viene assunto alla guida della compagine azzurra nuovamente Roberto Fiori, che per\u00f2 non riesce a bissare i risultati del suo primo mandato e di conseguenza viene sostituito, nel novembre del 2010, da Fabio Conti, che alla prima competizione importante riesce a centrare subito la medaglia d'argento, arrivando secondo nella World League del 2011. Nello stesso anno giunge ai piedi del podio nei campionati mondiali di Shanghai, perdendo la finale per il bronzo contro la Russia. Nel 2012 agli Europei di Eindhoven porta la nazionale azzurra alla conquista del Campionato Europeo, e a qualificarsi per le Olimpiadi di Londra 2012.\nTra le giocatrici pi\u00f9 rappresentative si ricordano: Giusi Malato, Maddalena Musumeci, Cristiana Conti, Silvia Bosurgi, Manuela Zanchi, Tania Di Mario, Carmela Allucci, Cinzia Ragusa, Martina Miceli, Melania Grego, Elena Gigli.\nPartecipazioni.\nOlimpiadi\nMondiali\nEuropei\nCoppa del Mondo\nWorld League\nRosa attuale.\nConvocate per la partita di World League contro la Spagna del 22 febbraio."}
{"id": "509995", "revid": "6923", "url": "https://it.wikipedia.org/wiki?curid=509995", "title": "CIWL", "text": ""}
{"id": "509996", "revid": "1005847", "url": "https://it.wikipedia.org/wiki?curid=509996", "title": "Titolo esecutivo", "text": "Un titolo esecutivo, in diritto, indica un documento che consente di promuovere esecuzione forzata nei confronti di un soggetto, persona fisica o giuridica, unitamente all'elemento che d\u00e0 tale caratteristica al titolo.\nIn Italia.\nIl titolo esecutivo si forma di norma come conseguenza dell'esercizio di un'attivit\u00e0 giurisdizionale (cosiddetto \"titolo giudiziale\"') ad esempio nell'ambito di un processo, o comunque di un procedimento d'ingiunzione, oppure stragiudiziale (ad. es. rilascio di cambiale o protesto).\nIl Regolamento UE n. 805/2004 del Parlamento europeo e del Consiglio del 21 aprile 2004 istituisce il titolo esecutivo europeo per i crediti non contestati. Si esclude l'efficacia esecutiva a titoli che non provengano da una pubblica autorit\u00e0. Pertanto, la scrittura privata autenticata pu\u00f2 essere fatta valere come titolo esecutivo solamente nel territorio italiano.\nLa normativa italiana prevede l'identificazione delle parti firmatarie tramite un pubblico ufficiale, e lo strumento di un atto pubblico quando la legge richiede:\nTitoli esecutivi giudiziali.\nIl titolo esecutivo per eccellenza \u00e8 la sentenza giudiziale di condanna. Dopo la riforma operata dalla legge 26 novembre 1990 n. 353, il codice di procedura civile italiano riconosce efficacia di titolo esecutivo anche alla sentenza di primo grado, la cui esecutivit\u00e0 pu\u00f2 tuttavia essere sospesa dal giudice dell'appello (ordinamento civile italiano) su richiesta dell'appellante in presenza di \"gravi e fondati motivi\" (art. 283 e 351 c.p.c.).\nOltre alla sentenza, sono titoli esecutivi tutti i provvedimenti giurisdizionali a cui la legge espressamente attribuisce tale efficacia, quali:\nTitoli esecutivi stragiudiziali.\nIl titolo esecutivo pu\u00f2 formarsi anche fuori dal processo. In questo caso si parla di \"titolo stragiudiziale\". Sono titoli esecutivi stragiudiziali (art 474 c.p.c.), la cambiale e gli altri titoli di credito, (ad esempio l'assegno bancario o circolare), le scritture private autenticate limitatamente alla sola obbligazione di denaro in essa contenuta (dopo la modifiche della legge n.80 del 2005), l'atto ricevuto da notaio o da altro pubblico ufficiale autorizzato dalla legge a riceverli (art. 474 c.p.c.).\nLa formula esecutiva.\nTutti i titoli sopra considerati, con la sola eccezione della cambiale, delle scritture private autenticate e degli altri titoli di credito, consentono di promuovere l'azione esecutiva solo quando siano muniti della formula esecutiva (art. 475 c.p.c.). L'apposizione della formula deve essere richiesta al cancelliere competente (per i titoli giudiziali) o al notaio (per i titoli stragiudiziali). La formula, riportata sull'originale o sulla copia conforme richiesta, \u00e8 la seguente:\nLa pu\u00f2 farsi solo in favore della parte a favore della quale fu pronunciato il provvedimento o stipulata l'obbligazione, o ai suoi successori, con l'indicazione in calce della persona alla quale \u00e8 spedita. La legge (art. 476 cpc) non consente di ottenere pi\u00f9 di una copia in forma esecutiva, salva la sussistenza di giusti e comprovati motivi (come, ad esempio, smarrimento, sottrazione o distruzione del titolo).\nTeoria del titolo esecutivo.\nLa dottrina si \u00e8 a lungo interrogata sulla possibilit\u00e0 di ricondurre ad un modello unitario il concetto di \"titolo esecutivo\". Stando alla semplice espressione letterale la nozione di \"titolo\" \u00e8 troppo generica e, nell'esperienza giuridica, di solito indica una sorta di \"entit\u00e0\" che legittima la pretesa di un soggetto. Dall'altro lato l'aggettivazione \"esecutivo\" \u00e8 ispirata solo alla funzione che tale titolo svolge. La legge sembra quindi fare riferimento ad \"atti che sono titoli esecutivi\" senza un concetto \"unitario\", lasciando il compito di classificarli ad interpretazioni empiristiche basate sull'osservazione di singole fattispecie.\nGli sforzi dottrinari cercano da sempre di autonomizzare il processo esecutivo da quello di processo civile di cognizione, e dallo stesso diritto sostanziale di cui \u00e8 realizzazione sistematica, attraverso l'elevazione del concetto di \"titolo esecutivo\"' a presupposto \"necessario e sufficiente\"' dell'azione esecutiva. Come elemento che impedirebbe alla situazione sostanziale l'ingresso nell'esecuzione forzata.\nCos\u00ec le diverse teorie dottrinarie hanno elaborato ricostruzioni teoriche considerando esecutivo quel titolo che presentasse caratteristiche di:\nRestano poi da ricordare teorie pi\u00f9 processualistiche per cui il \"proprium\" dell'esecutivit\u00e0 sta nell'essere il titolo:\nA livello di rielaborazione generale \u00e8 d'obbligo ricordare per\u00f2 che l'azione esecutiva, come tutte le azioni previste dall'ordinamento giuridico, \u00e8 solo un modo di apprestare soddisfazione ad un diritto. A tale modo pu\u00f2 affiancarsi infatti l'azione di accertamento, se il diritto leso \u00e8 un diritto che va prima (o solo) accertato (come ad esempio nel caso della parentela). La peculiarit\u00e0 dell'azione esecutiva \u00e8 per\u00f2 sicuramente quella di prestare una soddisfazione concreta ad un diritto che non si \u00e8 realizzato a causa della mancata collaborazione del soggetto obbligato.\nIl diritto di procedere all'esecuzione forzata si configura quindi come (art. 474 c.p.c.):\nIl tipo di atto-documento al quale la legge attribuisce esecutivit\u00e0 \u00e8 risulta selezionato solo secondo ragioni pregiuridiche, di politica legislativa. Talvolta l'esecutivit\u00e0 \u00e8 attribuita dall'alto grado di probabilit\u00e0 che il documento offre sulla esistenza attuale della situazione affermata, altre volte sono ragioni socio-economiche a fondare l'opportunit\u00e0 di tutela pressoch\u00e9 incondizionata rispetto ad un determinato documento, indipendentemente dall'incertezza - coessenziale di tutta l'esperienza giuridica, propria in fondo anche delle sentenze - della persistenza del rapporto sostanziale descritto dal titolo. Il titolo sarebbe quindi \"prova della probabilit\u00e0 che la realt\u00e0 corrisponde all'affermazione di chi pretende la tutela\" (Francesco Carnelutti).\nQuindi il titolo esecutivo risulta necessario alla tutela esecutiva ma non sufficiente. La situazione sostanziale sottesa, infatti, pu\u00f2 (e spesso deve) essere sempre riaffermata in sede di autonoma cognizione, attraverso l'opposizione all'esecuzione. In ultima analisi, la pretesa autonomia che la tutela esecutiva ha nei confronti del resto dell'ordinamento, sicuramente presente, non deriverebbe da una sua intrinseca certezza, ma per sua peculiare funzione: apprestare immediata soddisfazione di un credito \"certo\", \"liquido\" ed \"esigibile\", secondo un documento che lo descrive e che, ragionevolmente, ne offre una fondatezza (non incontrovertible) sul piano sostanziale.\nCollegamenti esterni.\nTitolo esecutivo - WikiPrestiti, enciclopedia del credito."}
{"id": "510003", "revid": "287204", "url": "https://it.wikipedia.org/wiki?curid=510003", "title": "Anfiteatro romano di Catania", "text": "Lanfiteatro romano di Catania, di cui \u00e8 visibile solo una piccola sezione nella parte occidentale della piazza Stesicoro, \u00e8 una imponente struttura costruita in epoca imperiale romana, probabilmente nel II secolo, ai margini settentrionali della citt\u00e0 antica, a ridosso della collina Montevergine che ospitava il nucleo principale dell'abitato. La zona dove sorge, ora parte del centro storico della citt\u00e0, in passato era adibita a necropoli.\nEsso fa parte del Parco archeologico greco-romano di Catania.\nStoria.\nIl monumento fu probabilmente costruito nel II secolo; la data precisa \u00e8 incerta, ma il tipo di architettura fa propendere per l'epoca tra gli imperatori Adriano e Antonino Pio. \nAppare evidente un ampliamento datato intorno al III secolo che ne triplic\u00f2 di fatto le dimensioni.\nUna leggenda popolare infondata vuole che l'eruzione dell'Etna del 252 lo abbia raggiunto senza per\u00f2 distruggerlo. Tale tradizione si basa sulla vita di Sant'Agata riportata negli \"Acta Sanctorum\" del Bollando, dove \u00e8 riportato che ad un anno esatto dalla morte della santa (251) un fiume di fuoco si diresse alle porte della citt\u00e0, e i villani - preoccupati per le loro campagne - giunsero alla tomba di Sant'Agata per prelevarne il velo mortuario, usandolo per arrestare l'avanzata della lava. Tale fonte, del tutto agiografica, indusse persino autorevoli vulcanologi come il Gemmellaro ad interpretare erroneamente l'anfiteatro (il quale si trovava alle porte della citt\u00e0) quale punto in cui si arrest\u00f2 la lava. Recenti studi stratigrafici e di datazione hanno dimostrato chiaramente che la cosiddetta \"colata lavica di Sant'Agata\" del 252 ebbe origine dal cono del Monpeloso, e, riversandosi quasi per intero nel territorio di Nicolosi, si ferm\u00f2 nel territorio di Mascalucia, a 450 m s.l.m., in direzione di Catania, ma senza mai raggiungerla. L'unica traccia di una colata presso l'anfiteatro \u00e8 una sporgenza lavica che si affaccia da uno dei fornici murati dell'edificio; quando per\u00f2 nel '900 fu compiuto un carotaggio sulle pareti dell'ambulacro interno per cercare di capire cosa vi fosse al di l\u00e0, da esso fluirono liquami \"a vagonate\", segno evidente che il corridoio \u00e8 vuoto: il frammento di roccia vulcanica sporgente \u00e8 con tutta probabilit\u00e0 materiale di riempimento per la gittata delle fondazioni della facciata della sovrastante chiesa di San Biagio.\nSecondo quanto riferisce Cassiodoro, nel V secolo Teodorico, re degli Ostrogoti, concesse agli abitanti della citt\u00e0 di utilizzarlo quale cava di materiale da costruzione per l'edificazione di edifici in muratura a motivo dell'abbandono del monumento \"per lunga vetust\u00e0\". Secondo alcuni autori, nell'XI secolo anche Ruggero II di Sicilia ne trasse ulteriori strutture e materiali per la costruzione della cattedrale di Sant'Agata, tra cui le colonne in granito grigio che decorano il prospetto e le absidi, su cui si riconoscerebbero ancora le pietre perfettamente tagliate usate, forse, anche nel Castello Ursino in et\u00e0 federiciana. \nNel XIII secolo, secondo la tradizione, furono adoperati i suoi \"vomitoria\" (gli ingressi) da parte degli Angioini per accedere alla citt\u00e0 durante la cosiddetta guerra dei Vespri. Nel secolo successivo gli ingressi furono murati e il rudere venne inglobato nella rete di fortificazioni Aragonese (1302). Nel 1505 il senato cittadino fece concessione a Giovanni Gioeni di usare le pietre del monumento per la costruzione di abitazioni e per usarne l'arena quale giardino. Una messa in sicurezza del rudere si ebbe con il piano di costruzione delle mura della citt\u00e0 nel 1550; vennero abbattuti il primo e il secondo piano e con le stesse macerie avvenne il riempimento delle gallerie. Dopo il terremoto del 1693 fu definitivamente sepolto, per poi essere trasformato in piazza d'armi. In seguito vennero sfruttati gli estradossi delle gallerie superstiti come fondamenta per le nuove abitazioni, nonch\u00e9 per la facciata neoclassica della chiesa di San Biagio, nota anche come \" 'A Carcaredda\", cio\u00e8 \"la fornace\".\nDalla seconda met\u00e0 del XVIII secolo l'anfiteatro fu oggetto di scavi archeologici, che tuttavia non ne preservarono gli ambienti ormai ipogei: i fornici vennero murati e sfruttati come pozzi neri per i palazzi della ricostruenda citt\u00e0. Tale uso sembra essere la causa dell'indebolimento della struttura di cui nel 2014 \u00e8 stato denunciato il pericolo di collasso in un'interrogazione parlamentare del 1\u00ba aprile di quell'anno, in cui venne ripreso ci\u00f2 che gi\u00e0 era stato portato all'attenzione dell'opinione pubblica a seguito di una videoinchiesta della testata giornalistica CTzen. Il 24 aprile dello stesso anno si \u00e8 costituito un primo tavolo tecnico per stabilire un programma di recupero del monumento, mettendo contemporaneamente in sicurezza il quartiere sorto nei secoli sopra le sue strutture. In precedenza, solo nei primissimi anni del XX secolo si era operato un lavoro di ricostruzione atto all'apertura per le visite, con la realizzazione dello scavo di piazza Stesicoro e la creazione di un percorso poi sfruttato solo occasionalmente.\nNel 1943, durante il bombardamento degli Alleati che ridusse parte della citt\u00e0 in cumuli di macerie, la struttura (tanto l'ambulacro interno quanto gli stessi pozzi neri) venne adoperata a mo' di rifugio. Successivamente si sono susseguiti periodi di interesse e di abbandono; per molti anni, i suoi cunicoli sotterranei sono rimasti chiusi per generici \"problemi di sicurezza\" a seguito di presunti episodi tragici legati alla curiosit\u00e0 di visitatori che provavano ad esplorarli. Ristrutturato nel 1997, fu aperto solo durante la stagione estiva e poi richiuso per infiltrazioni di reflui delle fognature delle case limitrofe all'interno dell'anfiteatro. Parzialmente risanato, nel luglio 1999 \u00e8 stato riaperto al pubblico, per poi essere chiuso nuovamente poco tempo dopo a causa di peggioramenti delle sue condizioni. I suoi resti, rappresentanti quasi un decimo dell'intero anfiteatro, sono visitabili dall'ingresso di piazza Stesicoro e dal vico Anfiteatro, dove se ne vede l'altezza fino a parte del terzo piano. Fino al 2007 era possibile vederne una porzione del secondo piano da Via del Colosseo; oggi \u00e8 interamente coperto dal nuovo terrazzo di villa Cerami. In quest'ultimo edificio, sede oggi della Facolt\u00e0 di Giurisprudenza dell'Universit\u00e0 degli Studi di Catania, \u00e8 ancora possibile vedere parte del sistema d'archi che collegava l'Anfiteatro alla collina Montevergine (probabilmente l'antica acropoli della citt\u00e0). La restante parte dell'anfiteatro \u00e8 ancora interrata sotto le zone di via Neve, via Manzoni e via Penninello.\nStudi.\nIl primo a parlare della presenza di un anfiteatro romano a Catania \u00e8 il Fazello, primo anche a stabilirne le dimensioni inferiori al solo Colosseo di Roma. In seguito, autori come Ottavio D'Arcangelo o Giovanni Battista de Grossis ne proposero fantasiose ricostruzioni che hanno comunque il valore di essere i primi rilievi dell'edificio.\nNel XVIII secolo il principe di Biscari, per fugare ogni possibile dubbio sulla sua reale esistenza a Catania nel passato, che alcuni visitatori stranieri avevano decisamente negato, impieg\u00f2 consistenti somme del suo denaro per eseguire degli scavi e, in due anni, ne port\u00f2 a giorno un intero corridoio e quattro grandi archi della galleria esterna. Nel XIX secolo gli scavi erano ancora visitabili dall'ingresso su via del Colosseo (che il popolino chiamava - e chiama tuttora - \"Catania Vecchia\"), e su di essi si ricamava ogni tipo di leggenda. Tra tutte, quella di una scolaresca che, insinuatasi nelle strutture per una visita, non ne era pi\u00f9 uscita.\nNel 1904, durante l'amministrazione De Felice, si iniziarono i lavori per riportarlo alla luce, ad opera dell'architetto Filadelfo Fichera; questi vennero conclusi due anni pi\u00f9 tardi. In questa occasione fu messa in luce una profonda e misteriosa precinzione, probabilmente ampliamento tardo dell'edificio, che impediva ai posti pi\u00f9 prossimi all'arena di vedere bene lo spettacolo, riduceva le dimensioni dell'arena, ma permetteva una migliore prospettiva per un piano supplementare, verosimilmente quello aggiunto nel corso del III secolo. Nel 1907 si svolse la cerimonia di apertura, a cui fu presente anche il re Vittorio Emanuele III. In seguito, gi\u00e0 nel primo dopoguerra, l'Anfiteatro venne lasciato decadere nuovamente, al punto che molti edifici soprastanti ne usarono i cunicoli come fognatura.\nNel corso degli ultimi anni ha sub\u00ecto ancora chiusure e riaperture; tra la fine del 2007 e l'inizio del 2008 sono stati effettuati rilievi tecnici per appurare lo stato di conservazione delle strutture dei pilastri esterni. In questa occasione si \u00e8 potuta verificare la presenza di un rifacimento e di un ampliamento della struttura in seconda fase e si \u00e8 eseguito un nuovo rilievo che ha potuto condurre ad una ricostruzione virtuale dell'edificio maggiormente aderente alla realt\u00e0 rispetto alle ardite elaborazioni del D'Arcangelo.\nStruttura.\nL'edificio presentava la pianta di forma ellittica, l'arena misurava un diametro maggiore di 70 m ed uno minore di circa 50 m. I diametri esterni erano di 125 x 105 m, mentre la circonferenza esterna era di 309 metri e la circonferenza dell'Arena di 192 metri, e si \u00e8 calcolato che poteva contenere 15.000 spettatori seduti e quasi il doppio di quella cifra con l'aggiunta di impalcature lignee per gli spettatori in piedi. Addossato alla vicina collina ne era separato da un corridoio con grandi archi e volte che facevano da sostegno per le gradinate. Era probabilmente prevista anche una copertura con grandi teli per il riparo dal forte sole o nel caso di pioggia. La cavea presentava 14 gradoni. Venne costruito con la pietra lavica dell'Etna ricoperta da marmi ed aveva trentadue ordini di posti. Secondo una tradizione incerta e priva di riscontri si vuole vi si svolgessero anche le \"naumachie\", vere battaglie navali con navi e combattenti dopo averlo riempito di acqua mediante l'antico acquedotto.\nL'anfiteatro di Catania, strutturalmente il pi\u00f9 complesso degli anfiteatri siciliani e il pi\u00f9 grande in Sicilia, appartiene al gruppo delle grandi fabbriche quali il Colosseo, l'anfiteatro di Capua, l'Arena di Verona. Presenta una struttura realizzata con muri radiali e volte non addossata al terreno, dove la facciata non si appoggia direttamente ai muri radiali, bens\u00ec a una galleria di distribuzione periferica. La tecnica edilizia prevede l'uso dell'opera vittata per le parti interne e quadrata per l'esterno. Le testate dei pilastri sono in opera quadrata con piccoli blocchi di pietra lavica.\nI paramenti denotano una certa trascuratezza: i blocchetti dell'opera quadrata sono a taglio irregolare e appaiono in buona parte di riporto. Gli archi sono realizzati esternamente con grossi mattoni rettangolari dal taglio regolare e uniti da malta di buona qualit\u00e0, mentre internamente sono fatti in opera cementizia a grosse scaglie radiali.\nSingolare, nonostante la complessiva sobriet\u00e0 dell'edificio, doveva apparire il contrasto cromatico tra la scurissima pietra lavica dei paramenti e il rosso dei mattoni delle ghiere degli archi. Una nota di prestigio era rappresentata dall'utilizzo del marmo, non solo per il rivestimento del podio, ma anche per alcune decorazioni come le erme ai lati dell'ingresso principale dell'arena. Molto probabilmente le gradinate dovevano essere in pietra calcarea realizzando un forte gioco cromatico tra il bianco dei sedili e il nero delle scalette, cos\u00ec come supponibile dalle costruzioni coeve.\nIngresso.\nAllo scavo dell'Anfiteatro si accede mediante una porta di ferro decorata ad archetti traforati nel registro superiore e totalmente liscio nel registro inferiore. A decorazione del portone metallico vennero recuperati nel 1906 alcuni frammenti di colonne marmoree che in origine dovevano costituire parte del loggiato superiore, due capitelli ionici frammentari e parte di un architrave su cui fu incisa la scritta . L'ingresso \u00e8 cos\u00ec formato: al centro il portone metallico i cui stipiti sono le colonne con capitello, coronato dall'architrave; le restanti due colonne sono situate nelle due estremit\u00e0 laterali e inserite tra queste e quelle centrali vi sono due pareti in pietra recanti gli epitaffi simbolici di due illustri personaggi di epoca greca legati a questa zona - Caronda a sinistra, ricordato anche dall'omonima via; Stesicoro a destra, che diede nome in antico alla via Etnea - composti dal poeta Mario Rapisardi. La tradizione vuole che il sepolcro di costoro fosse propriamente nella zona prossima all'anfiteatro."}
{"id": "510007", "revid": "642594", "url": "https://it.wikipedia.org/wiki?curid=510007", "title": "Rivoluzione romena", "text": ""}
{"id": "510008", "revid": "1543377", "url": "https://it.wikipedia.org/wiki?curid=510008", "title": "Cherokee", "text": "I Cherokee (pron. o, meno consigliata, ; \u13e3\u13b3\u13a9, \"Tsa-la-gi\" o \u13a0\u13c2\u13f4\u13eb\u13ef, \"A-ni-yv-wi-ya\", in lingua cherokee), sono un popolo nativo americano del Nord America che al tempo del primo contatto con gli europei nel XVI secolo abitava nelle terre orientali e sud-orientali degli attuali Stati Uniti finch\u00e9 non fu costretto a spostarsi forzatamente nell'altopiano d'Ozark negli anni 1838-39, nonostante le proteste del generale Wool, poi dimessosi, nonch\u00e9 da parte di intellettuali come Ralph Waldo Emerson che scrisse personalmente una lettera al presidente Van Buren. I Cherokee erano una delle cosiddette Cinque trib\u00f9 civilizzate.\nCollocazione e denominazione.\nNegli Stati Uniti ci sono tre nazioni distinte, riconosciute dal governo statunitense, che sono di retaggio Cherokee. Due delle bande dei nativi Cherokee riconosciuti dal governo degli Stati Uniti (per un totale pi\u00f9 di 250.000 persone) hanno la sede a Tahlequah, in Oklahoma (la \"Nazione Cherokee\" ed anche la \"United Keetoowah Band\") e un'altra ha la sede a Cherokee in Carolina del Nord (la \"Eastern Band\"). Altre trib\u00f9 riconosciute solo dai loro propri Stati si trovano in Georgia, Missouri (la 'Northern Cherokee of the Old Louisiana Territory') e Alabama. Altre organizzazioni cherokee non riconosciute si trovano in Arkansas, Missouri e Tennessee.\nUn documentario di KJRH-TV del 1984, \"Spirit of the Fire\" (it: \"Spirito del Fuoco\") indagava sulla storia dei Cherokee e sulle loro cerimonie e rituali tradizionali praticati e preservati anche dopo il loro arrivo in Oklahoma. Redbird Smith fu un eminente membro del popolo Cherokee e contribu\u00ec a rivitalizzarne la cultura a partire dai primi anni del XX secolo. Le principali danze cerimoniali dei Cherokee sono sette.\nIl termine \"Cherokee\" pu\u00f2 essere dovuto al nome della lingua cherokee, \"Tsalagi\" (\u13e3\u13b3\u13a9), passato foneticamente al portoghese (o pi\u00f9 probabilmente ad un dialetto \"barranquenho\", visto che Hernando de Soto era dell'Estremadura) come \"chalaque\", al francese come \"cheraqui\" e all'inglese come \"cherokee\".\nPrima del \"Trail of Tears\" vi erano tre dialetti di Cherokee, fra essi due non avevano il suono della \"r\". Oggi i due dialetti di cherokee non contengono nessun suono simile alla \"r\" e cos\u00ec la parola \"cherokee\", quando viene pronunciata dai parlanti nativi \u00e8 espressa come Tsa-la-gi (pronunciata Gi\u00e0-la-ghi o Cia-la-ghi), dato che questi suoni assomigliano molto a quelli del termine \"cherokee\" nella loro lingua materna. Un gruppo di Cherokee del Sud parlava un dialetto locale in cui era presente anche un suono \"r\" molto pronunciato, derivante probabilmente dai contatti con gli europei (sia francesi che spagnoli) in Georgia ed Alabama durante i primi anni del XVIII secolo. L'antico dialetto \"A-ni-ku-ta-ni\" ed altri dialetti dell'Oklahoma non contengono infatti nessun suono di tipo \"r\".\nIl termine \"Cherokee\" \u00e8 una parola mutuata dalla lingua commerciale dei Choctaw e deriva precisamente dalla parola \"Cia-la-ki\" che significa \"coloro che vivono sulle montagne\" o \"coloro che vivono nelle caverne\". Il nome con cui inizialmente i Cherokee definivano s\u00e9 stessi era \"A-ni-yv-wi-ya\" (ovvero \"le persone\"). Comunque i moderni Cherokee definiscono loro stessi Cherokee o Tsalagi.\nLinguaggio e sistema di scrittura.\nI Cherokee parlano una lingua irochese che \u00e8 polisintetica e viene scritta tramite un sillabario inventato da Sequoyah nel XIX secolo. Oggi si ritiene che sia esistito un sillabario pi\u00f9 antico precedente a quello di Sequoyah che pu\u00f2 aver ispirato il suo lavoro. Essa possiede una morfologia verbale estremamente complessa, poich\u00e9 i verbi cherokee, tenendo conto di tutte le combinazioni possibili degli affissi, possono avere ben 21.262 forme flesse ciascuno.\nDurante gli ultimi anni molte persone hanno cercato di trascrivere la lingua Cherokee con il computer, usando spesso font incompleti. Da quando invece le sillabe cherokee sono state aggiunte al sistema Unicode questa lingua ha potuto diffondersi anche su Internet.\nMiti e leggende.\nMalinowski defin\u00ec il mito come una realt\u00e0 vissuta, accaduta in tempi primordiali e che perdura tanto da influenzare il mondo e i destini umani.\nTra i Cherokee, cos\u00ec come in tutte le etnie indiane, non esistono fratture tra i vari aspetti del comportamento umano, anzi vi \u00e8 una correlazione fra religione, arte, scienza, politica. Il mito \u00e8 necessario proprio come collante culturale, quando descrive le origini del mondo, dei riti sacri, delle arti, e delle attivit\u00e0 quotidiane.\nQuindi i miti fondamentali riguardano il tema della creazione, la nascita della conoscenza, i fenomeni del cielo e gli eventi naturali (stagioni, notti, giorni, piogge, ecc.), la morte e l'aldil\u00e0.\nI temi cari ai Cherokee sono evidenziati nel racconto \"La figlia del Sole\" in cui emergono argomenti presenti in tutta la mitologia astrale indiana, come il conflitto tra Sole-donna e Luna-uomo, rispettivamente sorella e fratello, il ruolo ambiguo del Sole donatore di luce ma anche di buio, di vita e di morte.\nSono presenti insegnamenti sull'origine delle abitudini e dei comportamenti come per esempio la trasformazione del serpente a sonagli da essere impetuoso a rettile calmo, o il valore propedeutico-spirituale della danza, tale da incantare e rasserenare persino una divinit\u00e0.\nIn altri racconti mitologici, come \"L'uomo del ghiaccio\", i Cherokee antropomorfizzano i fenomeni naturali assegnando loro sembianze di uomini anziani e saggi, in grado di intervenire per risolvere i problemi impellenti. Anche fenomeni angosciosi come i decessi improvvisi per malattie rare, sconosciute agli sciamani, trovano spiegazione in figure mitologiche come il demone dal dito di ferro.\nTra le credenze in uso presso i Cherokee, vi \u00e8 quella di utilizzare il cordone ombelicale del neonato, a fini propiziatori; nel caso di un figlio maschio, il cordone viene appeso su un albero, affinch\u00e9 il nascituro diventi, da grande, un cacciatore; se la madre partorisce una femmina, il cordone viene seppellito sotto un mortaio, augurandosi che da grande impari a preparare bene il pane.\nInfine, alcune leggende Cherokee riconducono l'origine della cultura e del popolo Cherokee all'ammasso stellare delle Pleiadi.\nArte.\nL'arte si pu\u00f2 suddividere in alcuni periodi:"}
{"id": "510012", "revid": "1974457", "url": "https://it.wikipedia.org/wiki?curid=510012", "title": "Fascio di Catania", "text": "Il Fascio di Catania fu il primo dei fasci siciliani a essere creato. Fu fondato il 1\u00ba maggio del 1891 da Giuseppe de Felice Giuffrida. Il movimento fu un tentativo di riscatto delle classi meno abbienti, inizialmente formato dal proletariato urbano ed a cui si aggiunsero braccianti agricoli, \"zolfatai\" (minatori), lavoratori della marineria ed operai. Essi protestavano sia nei confronti della propriet\u00e0 terriera siciliana, spesso collusa con ambienti mafiosi, sia dello stato, che appoggiava apertamente la classe benestante.\nStoria.\nIl fascio nacque dopo il dissolvimento, agli inizi del 1891, dell'Associazione Democratica di Catania utilizzando gli stessi locali per iniziativa di De Felice che, riuniti circa 50 soci, costitu\u00ec un \"Fascio dei lavoratori\" basato finanziariamente sul regolare contributo degli stessi. Venne costituito il mutuo soccorso per fornire medici e medicine agli ammalati e un \"Magazzino cooperativo\" per i generi di prima necessit\u00e0 che, acquistati all'ingrosso, veniva venduti a prezzi moderati gravati solo di un piccolo contributo di amministrazione consentendo risparmio alle famiglie indigenti. Istitu\u00ec anche l'assicurazione collettiva, alimentata dai soci allo scopo di erogare un sussidio alle famiglie dei soci defunti.\nCaratteristica del \"Fascio\" era quella di essere aperto a chiunque e non solo ai \"socialisti\" con il risultato di ottenere in breve tempo una grandissima quantit\u00e0 di aderenti, raccogliendo contribuzioni sufficienti ad aprire nuove sedi. \nL'articolo 4 era un esempio della volont\u00e0 dei fasci di dare potere ai lavoratori:"}
{"id": "510018", "revid": "118342", "url": "https://it.wikipedia.org/wiki?curid=510018", "title": "Mura poligonali", "text": "Le mura poligonali sono mura innalzate in opera poligonale, tramite la posa di grandi massi lavorati fino ad ottenere forme poligonali, per essere giustapposte a incastro, senza calce, con cunei che riempiono i rari spazi vuoti. Lo stile \u00e8 caratteristico delle fortificazioni micenee. Sono dette anche mura ciclopiche o pelasgiche.\nStoria.\nIl termine deriva dalla convinzione dei greci classici che solo i mitici ciclopi avevano la forza di muovere gli enormi massi che costituivano queste mura. Plinio riportava la tradizione attribuita ad Aristotele, secondo cui i Ciclopi furono gli inventori delle torri in muratura, dando origine alla designazione ciclopica. Gli esempi pi\u00f9 famosi di muratura ciclopica si trovano nelle mura di Tirinto, Micene e Argo. \nSecondo Euripide, Strabone e Pausania sarebbero state attribuite al mitico popolo preellenico dei pelasgi, che avrebbero costruito le mura simili delle citt\u00e0 micenee.\nLa muratura ciclopica \u00e8 infatti un tipo di pietra trovata nell'architettura micenea, costruita con massi di calcare, approssimativamente montati insieme con una distanza minima tra le pietre adiacenti e con malta di argilla o nessun uso di malta. I massi in genere sembrano non lavorati, ma alcuni potrebbero essere stati lavorati approssimativamente con un martello e gli spazi tra i massi riempiti con piccoli pezzi di calcare.\nStili simili di lavori in pietra sono stati trovati in altre culture e il termine \u00e8 stato usato per descrivere i tipici lavori in pietra di questo tipo, come le antiche mura della citt\u00e0 di Rajgir.\nEsempi.\nIn Italia esistono conservati numerosi esempi di mura poligonali:\nIn tutto il mondo sono presenti mura megalitiche, in sud America, in Egitto, persino in luoghi come Australia e sull'isola di Pasqua (Le mura ciclopiche di Ahu tahiri (vinapu 1)).\nManiere costruttive.\nIn base alla catalogazione di Giuseppe Lugli, vi si possono riconoscere quattro \"maniere\" costruttive.\nNumerosi, tuttavia, risultano gli esempi di commistione tra le varie maniere.\nDatazione.\nLe Mura poligonali dell'Italia centro-meridionale sono datate dal VII al II secolo a.C., in base a deduzioni archeologiche e/o sulla base dei documenti storici che, gi\u00e0 in antichit\u00e0, ne facevano riferimento.\nErano generalmente impiegate come sistemi di difesa della citt\u00e0 alta, della quale rappresentavano al contempo la struttura di contenimento. \nLe porte che si aprono in questi sistemi difensivi presentano architravi costituiti da monoliti che giungono a pesare fino a 3 tonnellate.\nAttribuzione.\nL'erudito francese Louis-Charles-Fran\u00e7ois Petit-Radel, gi\u00e0 nel 1801, ritenne di poter confermare l'attribuzione di tali costruzione al popolo dei pelasgi, intendendo, con tale denominazione, una popolazione preellenica che sarebbe migrata nella penisola italica in et\u00e0 antichissima. Tale ipotesi, tuttavia, comporterebbe una datazione degli edifici al pi\u00f9 tardi all'et\u00e0 del bronzo finale e ci\u00f2 non sembra riscontrato dagli scavi archeologici.\nL'archeologo Antonino Salinas attribu\u00ec i massi di base di enorme dimensione delle mura ciclopiche di Erice, di epoca elima (VIII sec. a.C.), ad \"opus incertum\", sui quali poggiano filari costituiti da conci calcarei ad \"opus rectum\" di epoca punica (VI sec. a.C.) e not\u00f2 delle lettere dell\u2019alfabeto fenicio (ain, beth e phe) incise sui massi.\nA met\u00e0 del XX secolo, l'archeologo italiano Giuseppe Lugli attribu\u00ec ai Romani la tecnica di realizzazione di tutte le architetture megalitiche della penisola; inoltre, sulla base dell'opera storica di Tito Livio, tent\u00f2 di definirne con sicurezza la datazione. Tale procedimento, tuttavia, si rivel\u00f2 inaffidabile per la datazione delle fortificazioni poste nelle altitudini pi\u00f9 elevate o del meridione, dove i Romani non avevano mai fondato colonie. Inoltre, oggi gli storici ammettono comunemente l'esistenza di un notevole disordine cronologico nella tradizione liviana e, in genere, nella storiografia romana relativa al periodo repubblicano e regio, tale da vanificare le considerazioni del Lugli.\nAlcuni decenni pi\u00f9 tardi, l'archeologo Filippo Coarelli afferm\u00f2 che \"\u201cper quanto riguarda il Lazio, l'opera poligonale \u00e8 utilizzata indifferentemente tanto dalle popolazioni italiche prima della romanizzazione, quanto dagli stessi Romani nelle loro fondazioni coloniali e successivamente non solo nelle grandi cinte murarie e nei basamenti dei santuari, ma anche in costruzioni di ville, in viadotti, in ponti\u201d\". Coarelli ha ipotizzato, inoltre, l'introduzione della terza maniera come il frutto della collaborazione di maestranze itineranti di origine greca; lo studioso, infatti, ha riscontrato un'oggettiva identit\u00e0 della loro conformazione sia con quella del muro di contenimento del Tempio di Apollo a Delfi, che con quelle dell'acropoli della colonia di Elea, nel Cilento, entrambe risalenti al VI secolo a.C. Tale collaborazione avrebbe prodotto la diffusione presso le popolazioni locali della cultura e della preparazione tecnologica per la realizzazione delle fortezze architettonicamente pi\u00f9 apprezzate, pur escludendo - il Coarelli - la caratteristica di \u00e9lite \u201citinerante\u201d dei diffusori di tale pi\u00f9 perfezionata tecnologia.\nInfine, pi\u00f9 recentemente, lo studioso Giulio Magli, professore ordinario di architettura civile del Politecnico di Milano, osservando che \"i Romani non lasciarono mai alcuna testimonianza scritta o figurata di aver costruito in opera poligonale\", ha ritenuto pi\u00f9 ragionevole supporre \"che le mura poligonali non facessero parte della loro forma mentis\" e ha concluso che gli indizi \"puntano fortemente verso una pre-romanit\u00e0 dell'opera poligonale in Italia\"."}
{"id": "510020", "revid": "642594", "url": "https://it.wikipedia.org/wiki?curid=510020", "title": "Rivoluzione rumena", "text": ""}
{"id": "510022", "revid": "767487", "url": "https://it.wikipedia.org/wiki?curid=510022", "title": "Matmatah", "text": "I Matmatah sono un gruppo rock francese. La band ha preso nome dal villaggio Matmata, in cui Stan had ha vissuto durante l'infanzia."}
{"id": "510023", "revid": "1783371", "url": "https://it.wikipedia.org/wiki?curid=510023", "title": "Kii (provincia)", "text": "Kii, chiamata anche Kishu (giapponese: \u7d00\u5dde \"kish\u016b\"), ma scritta ufficialmente \"Kii no Kuni\" (\u7d00\u4f0a\u56fd) era una vecchia provincia del Giappone (nell'isola principale di Honsh\u016b), corrispondente all'attuale prefettura di Wakayama ed alla parte meridionale della prefettura di Mie. Kii confinava con le province di Ise, Izumi, Kawachi, Shima e Yamato. La penisola di Kii prende il suo nome da questa provincia.\nDurante il Periodo Edo il ramo Kii del clan Tokugawa aveva un castello a Wakayama."}
{"id": "510024", "revid": "125886907", "url": "https://it.wikipedia.org/wiki?curid=510024", "title": "Campionato mondiale di calcio 2014", "text": "Il Campionato mondiale di calcio FIFA 2014 o Coppa del Mondo FIFA 2014 (in portoghese: Copa do Mundo FIFA 2014, in inglese: 2014 FIFA World Cup), noto anche come Brasile 2014, \u00e8 stata la 20\u00aa edizione del campionato mondiale di calcio per squadre nazionali maggiori maschili organizzata dalla FIFA, svoltosi da gioved\u00ec 12 giugno a domenica 13 luglio 2014.\nLa squadra nazionale campione in carica, la , \u00e8 stata eliminata al primo turno, dopo aver perso le partite giocate contro i (1-5) e contro il (0-2) e aver vinto solo quella contro l' (3-0).\nLa , superando senza sconfitte le diverse fasi e battendo per (1-0) l' ai tempi supplementari della finale, ha conquistato il suo 4\u00ba titolo mondiale. \u00c8 stata la prima volta che una squadra europea ha vinto un mondiale in America, e la seconda che una squadra europea ha alzato la coppa del mondo fuori dall'Europa (la Spagna \u00e8 stata la prima nel 2010 in Sudafrica).\nAssegnazione.\nIl 30 ottobre 2007, la FIFA annuncia il Brasile come Paese ospitante per la rassegna nel 2014: il torneo diviene il pi\u00f9 costoso nella storia, circa 14 miliardi di dollari statunitensi secondo il governo brasiliano.\nControversie.\nProteste.\nPrima della cerimonia di apertura della FIFA Confederations Cup 2013, varie manifestazioni hanno avuto luogo fuori dello Stadio nazionale Man\u00e9 Garrincha, in risposta alla grande quantit\u00e0 di denaro pubblico speso per l'organizzazione della Coppa del Mondo del 2014.\nSia la presidente brasiliana Dilma Rousseff sia il presidente della FIFA Sepp Blatter, inoltre, sono stati pesantemente fischiati durante i loro discorsi di apertura. Ulteriori proteste, parte di pi\u00f9 ampi disordini e sommosse, hanno avuto luogo nelle altre citt\u00e0 ospitanti, allo scopo di esprimere il malcontento per la gestione finanziaria del governo.\nRom\u00e1rio, ex calciatore brasiliano diventato attivo in politica, ha definito il torneo come \"il pi\u00f9 grande furto della storia\", affermando che, secondo lui, il costo reale della manifestazione sar\u00e0 superiore ai 100.000.000.000 di real (circa 46 miliardi di dollari). Ha anche chiesto un'indagine pi\u00f9 approfondita sull'uso improprio di fondi pubblici, che lui identifica come la principale motivazione delle continue proteste.\nNelle settimane precedenti la Coppa del Mondo del 2014 e nei primi giorni del torneo, nuove proteste hanno avuto luogo in tutto il paese. A differenza di quanto avvenuto durante la Confederations Cup, tuttavia, le forze di sicurezza sono riuscite a evitare che le proteste raggiungessero gli stadi.\nLa presidente Rousseff ha ribadito, inoltre, le sue rassicurazioni riguardo alle opere pubbliche realizzate, che avranno, secondo lei, benefici a lungo termine per tutti i brasiliani.\nLegge Budweiser.\nDopo numerosi decessi dovuti all'eccessivo consumo di bevande alcoliche negli stadi di calcio, nel 2003 il governo brasiliano ha approvato una legge che vieta la vendita di alcol alle partite. La FIFA ha, tuttavia, chiesto di sospendere tale legge durante la Coppa del Mondo del 2014, poich\u00e9 uno dei principali sponsor della Coppa del Mondo \u00e8 il produttore di birra statunitense Budweiser, che si definisce \"birra ufficiale della Coppa del Mondo FIFA\" dal 1986. Il governo ha, quindi, approvato una legge che ha permesso la vendita di alcol negli stadi in via temporanea solo durante la Coppa del Mondo, soprannominata da tutti \"legge Budweiser\".\nFormula.\nLa formula conferma quella in vigore da quando, in occasione dell'edizione francese del 1998, la fase finale del campionato mondiale di calcio \u00e8 stata portata a 32 squadre e prevede, dunque, la formazione di otto gironi all'italiana (chiamati \"gruppi\") con partite di sola andata, ciascuno composto da quattro squadre.\nPer determinare la posizione in classifica delle squadre in ogni gruppo saranno presi in considerazione, nell'ordine, i seguenti criteri:\nNel caso in cui, dopo aver applicato quanto sopra, due o pi\u00f9 nazionali si trovassero ancora in parit\u00e0, verranno utilizzati, sempre nell'ordine, gli ulteriori parametri qui di seguito:\nLe prime due nazionali classificate di ogni raggruppamento accedono alla fase a eliminazione diretta che consiste in un tabellone di quattro turni (ottavi di finale, quarti di finale, semifinali e finali) ad accoppiamenti interamente prestabiliti e con incontri basati su partite uniche ed eventuali tempi supplementari e tiri di rigore in caso di persistenza della parit\u00e0 tra le due contendenti.\nStadi.\nCostruzione.\nLa cifra dei costi per la costruzione, la ristrutturazione e la ricostruzione (Stadio nazionale Man\u00e9 Garrincha) degli impianti \u00e8 stimata attorno ai 3,6 miliardi di dollari statunitensi. Gli stadi utilizzati sono stati dodici, situati in altrettante citt\u00e0.\nAltre infrastrutture.\nGli aeroporti sono stati definiti, dal comitato organizzatore, come \"il grande problema\". Si stima, infatti, che circa 600\u00a0000 persone utilizzeranno l'aereo per arrivare in Brasile, mentre circa 3 milioni lo utilizzeranno per viaggiare tra le varie citt\u00e0 ospitanti.\nNonostante l'emanazione di una serie di normative atte ad accelerare i lavori, il governo brasiliano ha affermato, nel 2011, che solo in tre dei tredici aeroporti i lavori sarebbero stati portati a termine in tempo per il torneo. Il presidente Dilma Rousseff ha anche dichiarato che il governo dovrebbe fare \"un forte intervento\" al fine di garantire che tutti gli aeroporti siano pronti in tempo, anche aprire agli investimenti privati; la gestione di tre aeroporti \u00e8 stata poi venduta all'asta nel 2013, con un guadagno di 10,8 miliardi di dollari.\nAltri grandi progetti infrastrutturali sono stati avviati in tutto il paese, essi riguardano il sistema stradale e nuove metropolitane leggere e Bus Rapid Transit per collegare gli aeroporti con le citt\u00e0 e gli stadi.\nLa Brazilian Development Bank, inoltre, per permettere di ospitare il maggior numero di turisti, ha fornito circa 2 miliardi di real per modernizzare e aumentare la rete di hotel del paese. A Rio de Janeiro, questi lavori sono stati realizzati, anche, in previsione delle Olimpiadi.\nSquadre partecipanti.\nNota bene: \"nella sezione \"partecipazioni precedenti al torneo\", le date in grassetto indicano che la nazione ha vinto quella edizione del torneo, mentre le date in corsivo indicano la nazione ospitante.\"\nCon la vittoria dell'Uruguay ai danni della nello spareggio interzona \u00e8 stato completato l'elenco delle 31 squadre qualificate alla fase finale del mondiale che si sono aggiunte al Brasile, ammesso di diritto in quanto paese organizzatore della manifestazione.\nTutte le otto rappresentative che hanno vinto la Coppa del Mondo (, , , , , , e ) si sono qualificate per la fase finale per la seconda edizione consecutiva.\nLa partecipa per la prima volta a un torneo internazionale di rilievo. Prima di questa edizione, dalla nascita della federazione avvenuta nel 1992, il suo miglior risultato era stato arrivare fino allo spareggio col per la qualificazione a Sudafrica 2010.\nLa nazionale con il miglior Ranking FIFA al momento dell'inizio della competizione \u00e8 la Spagna (1485 punti), detentrice dei titoli di Campione del Mondo e Campione d'Europa, seguita dalla Germania (1300) e dal Brasile (1242). Tra le 32 partecipanti \u00e8 l'Australia ad avere il punteggio pi\u00f9 basso, occupando la 62\u00aa posizione (526 punti). La nazione meglio classificata tra le escluse \u00e8 l' (915 punti), che occupava il 16\u00ba posto.\nConvocazioni.\nLe federazioni nazionali hanno avuto tempo fino al 13 maggio 2014 per diramare un massimo di trenta nominativi preliminari senza limitazioni di ruoli.\nLe liste ufficiali, composte da ventitr\u00e9 giocatori (di cui tre portieri), sono state invece presentate alla FIFA il 2 giugno 2014, anche se, fino a ventiquattro ore prima della partita d'esordio della squadra al campionato mondiale, sar\u00e0 ancora ammessa la possibilit\u00e0 di sostituire uno o pi\u00f9 convocati in caso di infortunio che pregiudichi la disputa dell'intera fase finale.\nDei 736 calciatori scelti dai rispettivi commissari tecnici 114 sono tesserati in squadre di club militanti nei campionati nazionali inglesi, 81 in quelli tedeschi e 78 in quelli italiani. La \u00e8 l'unica nazionale a essere rappresentata in toto da giocatori di squadre della stessa federazione. Le compagini di , , e , al contrario, hanno un solo giocatore tesserato nella propria nazione.\nNei giorni immediatamente precedenti alla consegna delle liste ufficiali, diversi giocatori, molti dei quali presumibilmente titolari nelle loro rispettive nazionali, hanno sub\u00ecto infortuni e non hanno potuto prendere parte alla fase finale. Tra questi spiccano i nomi di Reus (), Rib\u00e9ry () e Montolivo (), ma anche quelli di \u0160irokov (), Akaminko () e Montes (). Altri ancora non sono riusciti a recuperare da infortuni precedenti, tra i tanti: Falcao (), Thiago Alc\u00e1ntara e Vald\u00e9s (), Mati Fern\u00e1ndez (), G\u00f3mez (), Rossi () e Strootman ().\nInvece un caso particolare che scosse gli Stati Uniti d'America fu la mancata convocazione di Donovan (), accolta polemicamente dall'opinione pubblica sportiva del paese.\nSorteggio dei gruppi.\nProcedimento e risultato.\nIl sorteggio si \u00e8 tenuto a Mata de S\u00e3o Jo\u00e3o, Bahia il 6 dicembre 2013 alle 13:00 ora locale (UTC-3). In base al principio di separazione geografica, il quale prevedeva che squadre provenienti dalla stessa zona di qualificazione non potessero essere inserite nello stesso girone, eccezion fatta per le squadre UEFA, che potevano avere un massimo di due compagini nello stesso gruppo, ed non potevano essere sorteggiate nei gironi assegnati alle squadre sudamericane teste di serie.\nCon lo scopo di evitare un girone con tre nazionali provenienti dalla confederazione europea, \u00e8 stato adottato un sistema del tutto inedito fino ad allora. Era infatti previsto che la , la quale occupava l'ultima posizione del ranking tra le europee, venisse inserita nella seconda fascia a completare la rispettiva urna; questo invece non \u00e8 avvenuto. L'organizzazione ha preferito cambiare il regolamento pochi giorni prima del sorteggio decidendo di scegliere casualmente una delle nove nazionali dell'urna 4 che \u00e8 stata spostata e accoppiata a una delle quattro teste di serie sudamericane. La federazione sorteggiata fu quella italiana che venne inserita automaticamente nel girone assegnato all'; la Francia venne in seguito inserita nel girone con la come testa di serie.\nPer la seconda edizione consecutiva sono capitate nello stesso girone e nel gruppo B, e nel gruppo E, e nel gruppo G e e nel gruppo F. Per queste ultime due formazioni \u00e8 la quarta volta nelle ultime sei edizioni dopo il 1994, il 2002 e il 2010. Le nazionali di Ghana e si affronteranno per la terza volta consecutiva in altrettante fasi finali del torneo.\nNella seguente tabella le quattro urne definiti cos\u00ec come nel documento ufficiale della FIFA.\nTra parentesi la posizione nel ranking al 17 ottobre 2013.\nIl sorteggio ha determinato gli otto gruppi riportati qui di seguito.\nRiassunto del torneo.\nFase a gironi.\nGruppo A.\nNella partita inaugurale del torneo il affronta la . Per questo incontro la FIFA avrebbe dovuto invitare anche Alcides Ghiggia, l'ultimo sopravvissuto della finale del Mondiale di Brasile 1950, conclusasi con la vittoria dell' contro il Brasile per 2-1, passata alla storia con il nome di Maracana\u00e7o. I croati passano in vantaggio all'11' a causa di una sfortunata autorete di Marcelo che, nel tentativo di anticipare Jelavi\u0107 sugli sviluppi di un cross rasoterra servito sulla sinistra da Oli\u0107, insacca nella propria porta. I padroni di casa trovano il pareggio al 29' grazie a Neymar. La stella del si ripete al 71', questa volta presentandosi dal dischetto e trasformando il rigore scaturito da un fallo commesso da Dejan Lovren ai danni di Fred. Al 91' \u00e8 invece Oscar a siglare il definitivo 3-1.\nL'altra partita, tra e , termina sul punteggio di 1-0 con il gol partita realizzato da Oribe Peralta dopo due reti annullate ai messicani. Nel secondo turno il Brasile pareggia con il Messico con il risultato di 0-0 grazie ai numerosi interventi del portiere messicano Ochoa, mentre la Croazia batte 4-0 il Camerun, che viene cos\u00ec matematicamente eliminato. Nel turno conclusivo il Brasile sconfigge il Camerun per 4-1 con una doppietta di Neymar nella prima frazione, assicurandosi il primo posto nel girone, mentre il Messico, battendo la Croazia per 3-1 grazie a un'ottima ripresa, si garantisce l'accesso agli ottavi di finale. Passano e , mentre e sono eliminati.\nGruppo B.\nNella prima partita del girone la , campione del mondo e d'Europa in carica, affronta i finalisti mondiali della precedente edizione, i ; il primo tempo si chiude in pareggio con una rete di testa di Robin Van Persie nel finale, quindi nella ripresa gli olandesi segnano altri quattro gol per un risultato finale di 1-5 complice delle incertezze di Casillas. La seconda partita, tra e , termina 3-1 per i sudamericani che dominano per quasi tutti i 90'. Nel secondo turno i Paesi Bassi vincono 3-2 contro l'Australia, che dopo la rete subita al 20' da Arjen Robben pareggia subito con Cahill e poi passa in vantaggio con un rigore di Jedinak, venendo poi contro-rimontata e sconfitta, mentre il Cile batte 2-0 la Spagna, che viene matematicamente eliminata assieme agli australiani. Passano e , mentre e sono eliminate. Nel turno conclusivo la Spagna, sconfiggendo 3-0 l'Australia, ottiene il terzo posto, mentre i Paesi Bassi vincono 2-0 con il Cile, assicurandosi il primo posto nel girone.\nGruppo C.\nLa prima partita del girone, tra e , termina 3-0 per i sudamericani. Nella seconda partita ad affrontarsi sono la e il ; gli asiatici passano in vantaggio con Keisuke Honda, poi nel secondo tempo subiscono la rimonta ivoriana con gol di Wilfried Bony e Gervinho, venendo sconfitti 2-1. Nel secondo turno, la Colombia batte 2-1 la Costa d'Avorio, mentre Giappone e Grecia pareggiano a reti inviolate, risultato che qualifica matematicamente la Colombia agli ottavi di finale. Nel turno conclusivo la Colombia batte il Giappone per 4-1, eliminando i nipponici e assicurandosi il primo posto nel girone, mentre la Grecia si qualifica come seconda battendo la Costa d'Avorio 2-1 grazie a un calcio di rigore messo a segno nei minuti di recupero da Gi\u014drgos Samaras. Passano e , mentre e sono eliminati.\nGruppo D.\nIl girone si apre con l'incontro tra , campione d'America in carica e , vinto dai centroamericani, in rimonta, per 1-3. Nella seconda partita l', finalista uscente all'europeo, batte 2-1 l' con gol di Claudio Marchisio e Daniel Sturridge nel primo tempo e di Mario Balotelli nella ripresa. Nel secondo turno l'Uruguay batte l'Inghilterra, grazie a una doppietta di Luis Su\u00e1rez, mentre la Costa Rica batte l'Italia 1-0 con il gol partita di Bryan Ruiz. Il risultato qualifica matematicamente agli ottavi di finale i centroamericani e condanna all'eliminazione l'Inghilterra. Nel turno conclusivo l'Italia (alla quale per qualificarsi sarebbe bastato un pareggio) viene sconfitta 1-0 dall'Uruguay (gol decisivo di Diego God\u00edn), che si qualifica per gli ottavi, sancendo la seconda eliminazione consecutiva degli azzurri al primo turno di un Mondiale, mentre Costa Rica e Inghilterra chiudono con un pareggio a reti inviolate, che permette ai centroamericani di chiudere il girone al primo posto. Passano Costa Rica e Uruguay, mentre Italia e Inghilterra sono eliminate.\nGruppo E.\nIl girone si apre con la sfida tra e , vinta dagli elvetici per 2-1 con il gol partita realizzato, in pieno recupero, da Haris Seferovi\u0107. Nella seconda partita, che vede di fronte e , i francesi si impongono per 3-0 sui centroamericani. In quest'incontro, nella storia di un campionato del mondo, per la prima volta non vengono eseguiti gli inni nazionali mentre il gol del 2-0 \u00e8 il primo gol a essere convalidato grazie all'uso della tecnologia di porta. Nel secondo turno la Francia batte la Svizzera per 5-2, mentre l'Ecuador sconfigge 2-1 l'Honduras, con una doppietta di Enner Valencia. Nel turno conclusivo la Svizzera batte 3-0 l'Honduras, assicurandosi l'accesso agli ottavi di finale grazie al pareggio 0-0 tra Ecuador e Francia. Passano Francia e Svizzera, mentre Ecuador e Honduras sono eliminati.\nGruppo F.\nNella prima partita del girone, tra e , i sudamericani vincono per 2-1 sugli esordienti europei. La seconda partita, tra e , termina 0-0. Nel secondo turno l'Argentina batte 1-0 l'Iran con un gol nei minuti finali di Lionel Messi, garantendosi l'accesso matematico agli ottavi di finale, e, con il medesimo risultato, la Nigeria sconfigge la Bosnia ed Erzegovina, che viene cos\u00ec matematicamente eliminata. Nel turno conclusivo la Nigeria, nonostante la sconfitta per 3-2 contro l'Argentina, si assicura il passaggio agli ottavi di finale, grazie alla sconfitta per 3-1 dell'Iran contro la Bosnia. Passano Argentina e Nigeria, mentre Bosnia ed Erzegovina e Iran sono eliminati.\nGruppo G.\nIl girone si apre con la sfida tra e , vinta dai tedeschi per 4-0, grazie a una tripletta di Thomas M\u00fcller. Nella seconda partita ad affrontarsi sono e ; la partita termina 1-2, con gol partita di John Anthony Brooks. Nel secondo turno Germania e Ghana pareggiano con un risultato di 2-2; nella partita Miroslav Klose, realizzando il gol del 2-2, eguaglia il record di 15 reti totali nei campionati del mondo, detenuto da Ronaldo da otto anni. Nell'altra partita gli Stati Uniti pareggiano, con il medesimo risultato, con il Portogallo. Nel turno conclusivo il Portogallo batte il Ghana 2-1, risultato che non serve ai lusitani, che in virt\u00f9 di una peggiore differenza reti vengono eliminati. La Germania, che batte gli Stati Uniti per 1-0 con gol di M\u00fcller, si qualifica come prima del girone, di fronte agli stessi statunitensi. Passano Germania e Stati Uniti, mentre Portogallo e Ghana sono eliminati.\nGruppo H.\nNella prima partita del girone, tra e , i belgi vincono, in rimonta, per 2-1 con gol di Marouane Fellaini e Dries Mertens. La seconda partita, tra e , termina in pareggio con il risultato di 1-1. Nel secondo turno il Belgio sconfigge 1-0 la Russia, grazie a un gol nel finale di Divock Origi, garantendosi il passaggio agli ottavi di finale, mentre l'Algeria batte 4-2 la Corea del Sud. Nel turno conclusivo l'Algeria, grazie al pareggio 1-1 ottenuto contro la Russia, si qualifica per gli ottavi di finale, mentre il Belgio legittima il suo primo posto vincendo per 1-0, con gol partita di Jan Vertonghen, contro la Corea del Sud. Passano Belgio e Algeria, mentre Russia e Corea del Sud sono eliminate.\nFase a eliminazione diretta.\nOttavi di finale.\nGli ottavi abbinano -, -, -, -, -, -, -, -.\nNel primo ottavo il Brasile batte il Cile 4-3 ai calci di rigore grazie all'errore decisivo di Gonzalo Jara, dopo che i tempi regolamentari e quelli supplementari si erano chiusi sull'1-1, frutto delle reti di David Luiz per i brasiliani e di Alexis S\u00e1nchez per i cileni.\nPer il Cile si tratta della terza eliminazione consecutiva agli ottavi a opera del Brasile, dopo le edizioni del 1998 (1-4) e 2010 (0-3)\nNel secondo ottavo la Colombia prevale per 2-0 sull'Uruguay con una doppietta di James Rodr\u00edguez. Grazie a questa vittoria la squadra colombiana raggiunge per la prima volta i quarti di finale della massima competizione calcistica mondiale, dove sfider\u00e0 i \"verdeoro\".\nLa sfida tra Paesi Bassi e Messico viene vinta dagli \"arancioni\" che, nonostante lo svantaggio iniziale dopo il goal di Giovani dos Santos a inizio ripresa, capovolgono il risultato grazie ai gol di Wesley Sneijder e di Klaas-Jan Huntelaar e passano il turno.\nIn Costa Rica-Grecia i \"Ticos\" si impongono ai rigori sulla Grecia, dopo essere passati in vantaggio a inizio ripresa con Bryan Ruiz ed essere stati raggiunti al 91' da S\u014dkrat\u012bs Papastathopoulos. Il rigore decisivo viene messo a segno da Michael Uma\u00f1a.\nNel quinto ottavo di finale la Francia piega 2-0 la Nigeria grazie a due reti nel secondo tempo, la prima di Paul Pogba e la seconda grazie a una sfortunata deviazione di Joseph Yobo.\nGermania e Algeria vede la vittoria dei tedeschi che, bench\u00e9 costretti ai tempi supplementari, la spuntano grazie ai goal di Andr\u00e9 Sch\u00fcrrle e Mesut \u00d6zil, prima del gol della bandiera algerino, firmato da Abdelmoumene Djabou.\nAnche l'ottavo di finale tra Argentina e Svizzera non viene deciso nei tempi regolamentari; ai supplementari i sudamericani si impongono 1-0, grazie al gol messo a segno al 118\u00ba minuto da \u00c1ngel Di Mar\u00eda.\nL'ultima partita della prima fase finale vede la vittoria del Belgio sugli Stati Uniti per 2-1, anche in questo caso dopo i tempi supplementari, decisi dai gol di Kevin De Bruyne e Romelu Lukaku.\nPer la prima volta nella storia dei Mondiali si qualificarono per i quarti di finale le otto squadre che avevano vinto i rispettivi gironi.\nQuarti di finale.\nI quarti di finale propongono le sfide -, -, - e -.\nNel primo quarto la Germania sconfigge la Francia 1-0 grazie al gol iniziale di Hummels, che le permette di raggiungere la tredicesima semifinale ai campionati del mondo (la quarta consecutiva).\nNel secondo quarto il Brasile, grazie ai gol dei suoi difensori Thiago Silva e David Luiz, piega la Colombia con il punteggio di 2-1, perdendo per\u00f2 per infortunio la sua stella Neymar.\nNel terzo quarto di finale l'Argentina ha la meglio sul Belgio grazie al gol di Gonzalo Higua\u00edn, che sancisce la vittoria per 1-0 dell'Albiceleste.\nL'ultimo quarto di finale tra Paesi Bassi e Costa Rica, dopo un pareggio a reti inviolate al termine sia dei tempi regolamentari che dei tempi supplementari, si decide ai calci di rigore. Il tecnico olandese van Gaal sostituisce al 120' il portiere titolare Cillessen con Krul, che nella serie di tiri dal dischetto para due rigori, portando cos\u00ec i Paesi Bassi in semifinale.\nSemifinali.\nLe semifinali mettono di fronte - e -. L'8 luglio al Mineir\u00e3o di Belo Horizonte scendono in campo i padroni di casa del Brasile contro la Germania, con i teutonici che cercano la rivincita, in una riedizione della finale del Mondiale 2002. La partita prende subito una piega del tutto inaspettata: dopo 30 minuti i tedeschi sono in vantaggio per 5-0 sulla \"Sele\u00e7ao\", grazie alle reti di M\u00fcller, Klose (che nell'occasione stabilisce il nuovo record di marcature in un mondiale, giungendo a 16 reti), Khedira e alla doppietta di Kroos. \u00c8 un vero e proprio dramma sportivo per i verdeoro, che nel secondo tempo subiscono altre due reti a opera di Sch\u00fcrrle. Il gol del definitivo 1-7 \u00e8 segnato da Oscar all'ultimo minuto del tempo regolamentare. Prima di questa partita i brasiliani avevano perso con sei gol di scarto solamente contro l' alla Copa Am\u00e9rica del 1920 e non avevano mai subito sette gol nella loro storia calcistica. La Germania raggiunge cos\u00ec l'ottava finale mondiale nella sua storia. L'umiliazione dei padroni di casa \u00e8 stata definita con il termine \"Mineirazo\", nome derivante dal celebre \"Maracanazo\", la clamorosa sconfitta subita dal Brasile, sempre in casa, nella finale del mondiale 1950 contro l'.\nIl giorno seguente all'Arena Corinthians di San Paolo scendono in campo Paesi Bassi e Argentina, anche in questo caso in una riedizione di una finale di coppa del mondo, quella del Mondiale 1978. L'Argentina torna tra le prime 4 squadre a un mondiale dopo 24 anni di assenza (l'ultima volta era stato il secondo posto ai mondiali del 1990 disputatisi in Italia). A differenza dell'altra semifinale, la partita non \u00e8 particolarmente emozionante, con le squadre che sembrano aver paura ad aprirsi troppo. La situazione non si sblocca n\u00e9 durante i tempi regolamentari n\u00e9 durante i 30' minuti aggiuntivi dei supplementari, che terminano sul risultato di 0-0 (lo stesso risultato dell'ultimo precedente ai mondiali tra le due nazionali risalente all'edizione 2006), dovendo passare ai tiri di rigore, di cui \u00e8 grande protagonista il portiere dell'Argentina Sergio Romero, che riesce a neutralizzare i rigori calciati da Ron Vlaar e Wesley Sneijder. Gli argentini dal canto loro non sbagliano un tiro, vincendo 4-2 e accedendo alla finale.\nFinale per il terzo posto.\nLa finalina, giocata il 12 luglio a Brasilia, mette di fronte e , con gli olandesi che partono subito col piede giusto, trovando il vantaggio al 3' grazie a un rigore trasformato da van Persie. Gli olandesi trovano velocemente il raddoppio, andando a segno al 17' con Blind. Nel finale di partita, Wijnaldum segna il gol del definitivo 3-0.\nFinale per il primo posto.\nLa finale, giocata il 13 luglio al Maracan\u00e3, \u00e8 -, la partita disputata per il maggior numero di volte come finale mondiale; quella di Rio de Janeiro \u00e8 la terza, dopo le due consecutive a Messico '86 e Italia '90. Le due squadre si incontrano inoltre per il terzo mondiale consecutivo, infatti sia nel 2006 che nel 2010 la formazione argentina e quella teutonica si erano affrontate ai quarti di finale (in entrambi i casi vinsero i tedeschi).\nLa gara \u00e8 avvincente, con occasioni da entrambe le parti. Gli argentini vanno vicini al gol in almeno tre nitide circostanze nei tempi regolamentari, con Higua\u00edn nel primo tempo (al quale viene annullato anche un gol in fuorigioco), che in seguito a un retropassaggio avventato di Kroos ha l'occasione per portare in vantaggio l'Argentina, trovandosi solo davanti a Neuer ma calciando alla destra della porta tedesca, e con Messi in due occasioni tra primo e secondo tempo, mentre i tedeschi vanno vicino al gol nel primo tempo con Sch\u00fcrrle, che costringe il portiere argentino Romero a un'impegnativa parata, e con H\u00f6wedes nel recupero del primo tempo, che colpisce di testa il palo su calcio d'angolo, e nel secondo tempo con Kroos, che di piatto calcia qualche metro al lato della porta argentina. Il punteggio rimane fissato sullo 0-0 fino al 90'.\nAi supplementari sia i tedeschi che gli argentini vanno vicini alla marcatura, rispettivamente con Sch\u00fcrrle a pochi passi dalla porta, con parata di Romero, e con Palacio, che trovandosi a tu per tu con Neuer tenta un pallonetto che finisce di poco fuori dallo specchio della porta. La partita si decide a 7 minuti dalla fine dei tempi supplementari grazie a un gol di G\u00f6tze (subentrato a Klose a pochi minuti dal termine dei tempi regolamentari) su assist di Sch\u00fcrrle. Gli argentini tentano un ultimo e disperato assalto, che per\u00f2 viene fermato dalla difesa teutonica.\nLa Germania si laurea cos\u00ec campione del mondo di calcio per la quarta volta nella sua storia, dopo le vittorie nel 1954, nel 1974 e nel 1990.\nRisultati.\nIl programma di gara ufficiale \u00e8 stato annunciato presso la sede della FIFA a Zurigo, in Svizzera, il 20 ottobre 2011.\nStatistiche.\nClassifica marcatori.\n2 reti\nControversie.\nIn occasione della manifestazione, il tempio del calcio brasiliano, lo stadio Maracana l, \u00e8 stato ristrutturato per 404 milioni di dollari (345 milioni di euro circa). Proprio questo ha suscitato tra la popolazione diverse polemiche, infatti, avrebbero preferito destinare quei soldi alla sanit\u00e0, alla scuola e ai quartieri pi\u00f9 difficili. Durante i due mesi di svolgimento, i biglietti dei mezzi dei trasporti locali erano aumentati e i brasiliani pi\u00f9 poveri neanche potevano partecipare a una gara poich\u00e9 il biglietto di un costo troppo elevato. Lo stadio \u00e8 inoltre posto fra due favelas, i brasiliani pi\u00f9 poveri potevano scorgere dai loro tetti lo stadio illuminato in un tripudio di fuochi d'artificio.\nArbitri.\nAl termine di un processo di preselezione partito nel 2011, il 15 gennaio 2014 la FIFA ha reso nota la lista definitiva degli ufficiali di gara. Per ogni confederazione, oltre alle terne titolari, sono presenti ulteriori arbitri con funzioni esclusive di quarto ufficiale e un solo assistente abbinato che prender\u00e0 il ruolo di quinto ufficiale nelle gare per le quali saranno designati. Non \u00e8 prevista invece la figura dell'arbitro di porta, diffusa nelle competizioni UEFA. Il 19 maggio 2014 la FIFA ha sostituito l'assistente figiano Ravenish Kumar, inizialmente selezionato nella terna del neozelandese Peter O'Leary, con la riserva Mark Rule, anch'esso proveniente dalla Nuova Zelanda, a causa di un infortunio che gli ha impedito di partecipare ai test fisici nel raduno premondiale svoltosi a Zurigo nell'aprile del 2014. Il posto di riserva per la Confederazione Calcistica Oceanica \u00e8 rimasto perci\u00f2 vacante. Successivamente, l'11 giugno 2014 si apprende della defezione dell'arbitro sudafricano Daniel Frazer Bennett, selezionato come riserva, a causa di un infortunio patito durante una sessione di allenamento in Brasile il 3 giugno 2014. Bennett non viene sostituito da altri ufficiali di riserva, e l'assistente con lui abbinato rimane comunque a disposizione per tutto il torneo.\nAFC\nCAF\nCONCACAF\nCONMEBOL\nOFC\nUEFA\nTecnologia sulla linea di porta.\nQuesta \u00e8 la prima Coppa del Mondo in cui viene utilizzata una tecnologia sulla linea di porta, dopo il successo ottenuto nella Coppa del mondo per club FIFA 2012 in Giappone. Questa tecnologia viene installata in tutti gli stadi, con ogni volta un test pre-partita, al fine di sostenere gli ufficiali di gara. Viene utilizzato il sistema GoalRef, creata dall'istituto tedesco di ricerche fisiche Fraunhofer. Quando il pallone varca interamente la linea di porta, interrompe e ripristina le onde magnetiche collocate sulla linea (un meccanismo simile a quello degli antifurto dei caveau) e il microchip all'interno trasmette un segnale sonoro all'arbitro.\nTime out.\nSecondo quanto comunicato in occasione di una conferenza stampa tenutasi a San Paolo da parte del direttore della commissione medica della FIFA Ji\u0159\u00ed Dvo\u0159\u00e1k, per tutelare la salute dei giocatori in campo \u00e8 prevista la possibilit\u00e0 di introdurre due pause di tre o quattro minuti al 30\u00ba minuto di ogni tempo delle partite che verranno disputate alle ore 13:00 locali.\nLa prima applicazione di tale possibilit\u00e0, inedita nel mondo del calcio, si \u00e8 avuta nell'ottavo di finale Paesi Bassi-Messico disputato il 29 giugno.\nSpray in dotazione agli arbitri.\nTutti gli arbitri hanno in dotazione, per la prima volta in una fase finale del campionato mondiale di calcio, uno spray evanescente, che serve a segnare la distanza della barriera sui calci di punizione. Prima dell'esecuzione del calcio piazzato, l'arbitro traccia una linea sull'erba, che funge da limite di avanzamento per i giocatori; in questo modo le eventuali infrazioni che gli uomini in barriera possono commettere quando l'arbitro \u00e8 di spalle diventano evidenti e punibili. La pratica, originariamente diffusa nelle competizioni CONMEBOL, fu poi sperimentata anche dalla FIFA in diversi tornei, tra cui i Mondiali under-20 del 2013 e la Coppa del mondo per club FIFA 2013. La sperimentazione \u00e8 andata a buon fine, e il 19 dicembre 2013 \u00e8 stata comunicata ufficialmente l'approvazione degli spray per Brasile 2014."}
{"id": "510026", "revid": "2105659", "url": "https://it.wikipedia.org/wiki?curid=510026", "title": "Camucia", "text": "Camucia (pron. \"Camuc\u00eca\") \u00e8 una frazione del comune di Cortona che conta circa 5600 abitanti situata ai piedi della collina. \u00c8 situata lungo la ex Strada statale 71 Umbro Casentinese Romagnola (d'ora in poi solo Umbro/casentinese) ed attraverso la Via Lauretana dista circa 5\u00a0km dal raccordo autostradale Perugia / Siena.\nLe attivit\u00e0 artigianali ed industriali di Camucia sono per lo pi\u00f9 concentrate nella zona industriale del Vallone a circa 2,5\u00a0km dal centro lungo la Umbro Casentinese.\nCamucia (4\u00a0km dal centro di Cortona) \u00e8 una delle due stazioni ferroviarie del Comune di Cortona insieme alla stazione di Terontola (9\u00a0km dal centro di Cortona).\nIl mercato si svolge ogni gioved\u00ec mattina della settimana. Il suo centro pi\u00f9 importante \u00e8 piazza Sergardi e si dipana lungo via Lauretana, via 25 aprile, via dell'Esse, via Sandrelli. A settembre si svolge la Fiera, di norma nella seconda settimana, ad ogni modo il luned\u00ec seguente \u00e8 la festa di Cristo Re, per tutto il giorno.\nMonumenti e luoghi di interesse.\nZone archeologiche etrusche.\nA Camucia si pu\u00f2 trovare, lungo via Lauretana, uno dei vari tumuli etruschi situati nel comune di Cortona: il cosiddetto \"melone Fran\u00e7ois\", dal nome del suo scopritore, il francese Alessandro Fran\u00e7ois. Fran\u00e7ois scopr\u00ec questo tumulo nel 1842. Nel 1964 fu poi scoperta e scavata una seconda tomba nella parte nord del tumulo. Il materiale ritrovato in queste due tombe, la piccolissima parte di quello originario, scampato ai numerosi saccheggi, \u00e8 tuttora esposto al Museo Archeologico di Firenze.\nInfrastrutture e trasporti.\nCamucia dispone di una propria stazione ferroviaria, la stazione di Camucia-Cortona, dove transitano treni Trenitalia. \nNumerosi gli autobus che collegano la frazione al centro storico di Cortona e alle frazioni limitrofe. Il servizio \u00e8 gestito da Etruria Mobilit\u00e0. "}
{"id": "510027", "revid": "287204", "url": "https://it.wikipedia.org/wiki?curid=510027", "title": "Gaetano Ventimiglia", "text": "Biografia.\nDa giovane fu anche calciatore ed \u00e8 ritenuto il fondatore della Pro Patria Catania, antenata del Calcio Catania.\nStudiava all'Accademia di Belle Arti di Roma e torn\u00f2 in Sicilia in seguito al terremoto del 1908 a Messina e Reggio Calabria, per aiutare la popolazione colpita dal disastro. Dopodich\u00e9 ritorn\u00f2 a Catania, dove prese in consegna la societ\u00e0 di Francesco Sturzo d'Aldobrando e insegn\u00f2 il calcio ai giovani catanesi che avrebbero disputato solo amichevoli fino alla prima guerra mondiale. Fu anche il primo capitano.\nIn seguito si dedic\u00f2 al cinema e fu responsabile della fotografia in una decina di film dal 1922 al 1950. Inizi\u00f2 con \"L'incognita\" di Gennaro Righelli, poi collabor\u00f2 anche con il tedesco Walter Niebuhr e con il giovane Alfred Hitchcock (in tre film)."}
{"id": "510028", "revid": "122783993", "url": "https://it.wikipedia.org/wiki?curid=510028", "title": "Universit\u00e0 per stranieri di Perugia", "text": "LUniversit\u00e0 per Stranieri di Perugia \u00e8 un'universit\u00e0 statale italiana fondata nel 1925 a Perugia.\nStoria.\nLa storia dell'Universit\u00e0 per Stranieri di Perugia inizi\u00f2 nel 1921, quando l'avvocato perugino Astorre Lupattelli istitu\u00ec dei corsi di \"Alta cultura\" per studenti stranieri con lo scopo di diffondere all'estero la conoscenza dell'Italia, di illustrarne la storia, le istituzioni, le bellezze artistiche.\nNel 1925, il Regio Decreto n. 1965 del 29 ottobre sanc\u00ec ufficialmente la nascita della \"Regia universit\u00e0 italiana per stranieri\". La cultura nazionalista del tempo ne favor\u00ec la nascita nell'intento propagandistico di \"affermare la superiorit\u00e0 della cultura italiana nel mondo\". Il motto dell'ateneo, \"Antiquam exquirite matrem\" (ricercate l'antica madre), si riferisce ad un passo dell'Eneide, ovvero al responso dato da Apollo ad Enea, il quale aveva fatto supplice richiesta al dio di indicargli dove dirigere la propria rotta.\nSino al 1926 corsi e conferenze furono ospitati nelle aule dell'Universit\u00e0 degli Studi e nella sala dei Notari di palazzo dei Priori, l'anno successivo l'ente acquis\u00ec una sede propria nel prestigioso palazzo Gallenga Stuart, gi\u00e0 palazzo Antinori, donato dal conte Romeo Gallenga Stuart al comune perugino e quindi destinato in uso perpetuo e gratuito all'Universit\u00e0, a patto che si conservasse il nome del palazzo.\nNel periodo postbellico, le attivit\u00e0 istituzionali si caratterizzarono anche nell'espletamento di compiti di politica culturale, volti \u2013 nei termini del proprio mandato formativo \u2013 al consolidamento del nuovo corso dei rapporti tra le nazioni. L'apprezzato esito delle azioni svolte in tale ambito, fecero dell'ateneo uno stabile interlocutore di istituzioni nazionali, primo fra tutti il Ministero degli affari esteri, oltre che di organismi internazionali, per l'affidamento di azioni formative legate alla politica estera. Il culmine di tale interlocuzione si ebbe durante il rettorato di Carlo Sforza (1947-1952), che era contemporaneamente Ministro degli esteri. Il 18 luglio 1948, Sforza pronunci\u00f2 innanzi a una platea di studenti e docenti dell'Ateneo il celebre discorso \"Come fare l'Europa\".\nNegli anni 1970 e 1980, la comunit\u00e0 cosmopolita di palazzo Gallenga lavora alla costruzione di nuove dimensioni sociali, sperimentando l'interattivit\u00e0 multietnica e multiculturale.\nIl 17 febbraio 1992 l'universit\u00e0 assunse il titolo di universit\u00e0 statale, istituendo la Facolt\u00e0 italiana di lingua e cultura ed il Dipartimento di linguistica e cultura comparativa.\nStruttura.\nL'ateneo struttura la propria attivit\u00e0 formativa in un unico dipartimento: scienze umane e sociali.\nBench\u00e9 l'universit\u00e0 sia specializzata nell'insegnamento e nella diffusione della lingua e della cultura italiana all'estero, essa propone una formazione universitaria anche agli studenti italiani. L'ateneo perugino si occupa inoltre della formazione e dell'aggiornamento dei docenti che insegnano l'italiano come lingua straniera.\nRettori.\nI Rettori dell'Universit\u00e0 per Stranieri di Perugia dalla sua nascita ad oggi sono stati:"}
{"id": "510033", "revid": "247222", "url": "https://it.wikipedia.org/wiki?curid=510033", "title": "Boulder (Colorado)", "text": "Boulder \u00e8 una citt\u00e0 degli Stati Uniti d'America, situata nello stato del Colorado, capoluogo della contea omonima.\nSecondo il censimento del 2018 aveva una popolazione di 107.353 abitanti. Vi si trova la University of Colorado at Boulder, la pi\u00f9 grande universit\u00e0 dello Stato. La sua altitudine \u00e8 di 1655 metri sul livello del mare ed \u00e8 l'ottava citt\u00e0 del Colorado per popolazione, oltre ad essere capoluogo della contea di Boulder.\nGeografia fisica.\nBoulder si estende nella Boulder Valley dove le Montagne Rocciose si intersecano con le Grandi Pianure. Poco lontano dalla citt\u00e0, verso ovest, si trova una imponente formazione di roccia sedimentaria nota come i Flatirons (\"Ferri da stiro\") che sono universalmente riconosciuti come il simbolo stesso della citt\u00e0.\nStoria.\nPrima della met\u00e0 dell'800, il popolo dei nativi americani delle trib\u00f9 nomadi Arapaho usava questa regione come luogo per svernare durante la stagione fredda, proprio ai piedi della formazione dei Flatirons. Altre trib\u00f9 nomadi annoveravano gli Cheyenne, i Comanche e i Sioux. Il primo insediamento europeo nell'area fu quello dei cercatori d'oro durante la corsa all'oro di Pike's Peak, che giunsero intorno al 1858, quando Boulder era ancora parte del territorio del Nebraska. Il territorio dello Stato del Colorado venne infatti creato solo nel 1861.\nLuoghi d'interesse e cultura.\nIstituzioni scientifiche.\nBoulder \u00e8 sede di importanti istituzioni scientifiche, oltre che formative. Vi si trova l'Universit\u00e0 del Colorado a Boulder, fondata nel 1876. Dal 1968 ospita la Geological Society of America, l'organizzazione \"no-profit \" per il progresso delle scienze geologiche fondata a New York nel 1888. Vi ha sede il laboratorio del National Institute of Standards and Technology ove si trova il NIST-F1, uno dei quattro orologi atomici a fontana di cesio pi\u00f9 precisi del mondo (con un'accuratezza di un secondo ogni 20 milioni di anni). Gli altri tre si trovano rispettivamente nell'Osservatorio di Parigi, nel National Physical Laboratory di Teddington e nel Physikalisch-Technische Bundesanshalt di Braunschweig. Boulder inoltre ospita il Centro nazionale per gli studi atmosferici degli Stati Uniti d'America (NCAR). "}
{"id": "510036", "revid": "775372", "url": "https://it.wikipedia.org/wiki?curid=510036", "title": "Campionato mondiale di calcio 2018", "text": "Il campionato mondiale di calcio 2018 o Coppa del mondo FIFA 2018 (, in inglese: 2018 FIFA World Cup), noto anche come Russia 2018, \u00e8 stata la 21\u00aa edizione del campionato mondiale di calcio per squadre nazionali maggiori maschili organizzato dalla FIFA e la cui fase finale si \u00e8 svolta in Russia. \u00c8 iniziato gioved\u00ec 14 giugno e si \u00e8 concluso domenica 15 luglio 2018.\n\u00c8 la prima edizione della Coppa del mondo che si \u00e8 disputata nell'Europa orientale, la seconda a cui l' non \u00e8 riuscita a qualificarsi (la prima era stata in Svezia esattamente 60 anni prima) e, in generale, l'undicesima svoltasi in Europa. Con un costo stimato di oltre 14,2 miliardi di dollari, \u00e8 stata l'edizione pi\u00f9 costosa della Coppa del mondo. \u00c8 stata inoltre anche la prima coppa del mondo ad utilizzare il sistema VAR (Video Assistant Referee).\nLa nazionale campione in carica, la , \u00e8 stata eliminata al primo turno, dopo aver perso le partite giocate contro il (1-0) e contro la (2-0) e aver vinto solo quella contro la (2-1). Per la quarta volta nelle ultime cinque edizioni, e la terza consecutiva, la squadra detentrice del trofeo non ha superato il girone eliminatorio.\nNell'atto conclusivo, svoltosi il 15 luglio allo stadio Lu\u017eniki di Mosca, si sono affrontate le nazionali di e , quest'ultima alla sua prima finale nella competizione. La sfida ha visto i \"Bleus\" prevalere per 4-2 e vincere cos\u00ec la Coppa del mondo per la seconda volta, a vent'anni dal primo trionfo. Il terzo posto \u00e8 stato ottenuto dal , vincitore della finale per la terza posizione contro l'.\nAssegnazione.\nIl 2 dicembre 2010, nella sede principale della FIFA a Zurigo, \u00e8 stato deciso che l'edizione del 2018 della Coppa del mondo FIFA si sarebbe giocata in Russia e che l'edizione del 2022 sarebbe stata ospitata dal Qatar.\nLa sequenza di scrutini ha avuto il seguente esito:\nStadi.\nLa Russia propose, originariamente, un elenco provvisorio di sedici stadi da impiegare per il torneo, situati nelle citt\u00e0 di Ekaterinburg, Jaroslavl', Kaliningrad, Kazan', Krasnodar, Mosca, Ni\u017enij Novgorod, Podol'sk, Rostov sul Don, San Pietroburgo, Samara, Saransk, So\u010di e Volgograd, le quali, tranne Ekaterinburg, si trovano nella Russia europea.\nLa decisione finale sulle citt\u00e0 ospitanti fu annunciata il 29 settembre 2012. Il numero di citt\u00e0 fu ridotto a undici e il numero di stadi a dodici.\nLa finale del torneo si tenne il 15 luglio 2018 allo stadio Lu\u017eniki di Mosca, la capitale russa, come annunciato dalla stessa FIFA.\nSquadre partecipanti.\nNota bene: \"nella sezione \"partecipazioni precedenti al torneo\", le date in grassetto indicano che la nazione ha vinto quella edizione del torneo, mentre le date in corsivo indicano la nazione ospitante.\"\nQualificazioni.\nIl torneo metteva a disposizione 32 posti per altrettante compagini nazionali, compresa quella del Paese organizzatore, qualificato di diritto. Le altre 31 squadre che avrebbero avuto accesso alla fase finale del torneo sarebbero state selezionate tramite eliminatorie su base confederale e con due spareggi intercontinentali.\nDegne di nota furono le partecipazioni di entrambe le esordienti della competizione, ossia Islanda (che conferma l'ottimo momento che viveva il calcio nordico dopo la prima storica qualificazione al ) e Panama, e i ritorni di Senegal, assente da Corea del Sud-Giappone 2002, Marocco, mancante da Francia 1998, Egitto, assente da Italia 1990, e Per\u00f9, assente da Spagna 1982.\nVi furono anche alcune grandi nazionali escluse, giacch\u00e9 diverse selezioni blasonate fallirono la qualificazione al Mondiale: mancarono infatti (campioni nel 1934, 1938, 1982 e 2006), (finalista nel 1974, 1978 e 2010), (detentore della Copa Am\u00e9rica), (detentore della Coppa d'Africa), (detentori della Gold Cup) e (detentrice della Coppa d'Oceania). Dal punto di vista statistico, va segnalato che 20 delle 32 partecipanti erano presenti al Mondiale precedente, quello giocato nel 2014 in Brasile.\nFormula.\nLa formula confermava quella in vigore da quando, in occasione dell'edizione francese del 1998, la fase finale del campionato mondiale di calcio fu portata a 32 squadre e prevedeva, dunque, la formazione di otto gironi all'italiana (chiamati \"gruppi\") con partite di sola andata, ciascuno composto da quattro squadre.\nPer determinare la posizione in classifica delle squadre in ogni gruppo furono presi in considerazione, nell'ordine, i seguenti criteri:\nNel caso in cui, dopo aver applicato quanto sopra, due o pi\u00f9 nazionali si trovassero ancora in parit\u00e0, verranno utilizzati, sempre nell'ordine, gli ulteriori parametri qui di seguito:\nLe prime due nazionali classificate di ogni raggruppamento accedevano alla fase a eliminazione diretta, che consisteva in un tabellone di quattro turni (ottavi di finale, quarti di finale, semifinali e finali) ad accoppiamenti interamente prestabiliti e con incontri basati su partite uniche ed eventuali tempi supplementari e tiri di rigore, in caso di persistenza della parit\u00e0 tra le due contendenti.\nRiassunto del torneo.\nFase a gironi.\nGirone A.\nLa debutta al Mondiale di casa vincendo con ampio margine sull' (5-0), poi supera nettamente l' (3-1) e cede in inferiorit\u00e0 numerica (3-0) all', vincitore di tutte le partite del girone. L'Arabia Saudita esce dalla manifestazione superando in rimonta l'Egitto di Salah col punteggio di 2-1: nel corso del match, il portiere quarantacinquenne El-Hadary para il rigore del possibile pareggio, neutralizzando il tiro di Al-Muwallad sul finire del primo tempo. El-Hadary, giocando da titolare nella terza sfida della fase a gironi, diviene il giocatore pi\u00f9 anziano ad aver partecipato a un Mondiale.\nGirone B.\nNella partita inaugurale del Gruppo B, l' sconfigge il al 95' grazie a un'autorete di testa del centravanti Aziz Bouhaddouz, mentre l'incontro fra la e il campione d'Europa in carica si conclude sul punteggio di 3-3, con i lusitano Cristiano Ronaldo che realizza tre reti e lo spagnolo Diego Costa due. Nella seconda giornata del girone, Portogallo e Spagna vincono di misura rispettivamente contro Marocco e Iran, con le reti di Cristiano Ronaldo e Diego Costa: in particolare, la quarta rete del portoghese elimina la nazionale nordafricana dal torneo. All'ultima giornata, tre nazionali si contendono i due posti che valgono il passaggio alla fase successiva. Da una parte, l'Iran raggiunge l'1-1 contro il Portogallo nei minuti di recupero del secondo tempo, su calcio di rigore con Ansarifard, dopo aver subito la rete di Quaresma, a segno con la sua tipica \"trivela\", e dopo che, all'inizio del secondo tempo, Cristiano Ronaldo aveva fallito un calcio di rigore. Dall'altra parte, la Spagna va sorprendentemente in svantaggio, per due volte, contro il Marocco, e ottiene il primo posto nel girone solo grazie a un gol siglato al 91', di tacco, da Iago Aspas. Il Portogallo termina la fase a gironi al secondo posto, un punto sopra l'Iran.\nGirone C.\nNel terzo gruppo la , reduce dalla finale al , parte da favorita e rispetta i pronostici, vincendo di misura contro (2-1) e (1-0) e pareggiando a reti bianche con la , in una sfida che consente a entrambe le nazionali europee di passare alla fase a eliminazione diretta. Tra i \"Bleus\" si fanno notare positivamente Antoine Griezmann, Kylian Mbapp\u00e9 e Paul Pogba. Gli scandinavi superano di misura il Per\u00f9 e si fermano sul pari con l'Australia, tenuta in vita dalle reti dagli undici metri di Mile Jedinak. Il Per\u00f9, inserito in un girone piuttosto agevole, spreca un possibile vantaggio nel match iniziale con la Danimarca per opera di Cueva, che sbaglia un rigore sul punteggio di 0-0. L'Australia potrebbe coltivare qualche speranza di passare vincendo l'ultimo incontro proprio col Per\u00f9 e sperando che la Danimarca perda con la capolista del gruppo, tuttavia i \"Socceroos\" cedono per due reti a zero contro la selezione sudamericana, finendo all'ultimo posto del raggruppamento.\nGirone D.\nL', finalista uscente, parte da favorita in un girone comprendente anche , e , tuttavia, nella partita inaugurale con la nazionale scandinava (esordiente a un campionato del mondo), la \"Selecci\u00f3n\" stecca e porta a casa un solo punto (1-1). Nella ripresa, il portiere Halld\u00f3rsson neutralizza il possibile rigore del 2-1 calciato da Lionel Messi: l'islandese, protagonista di diverse prodezze durante la partita, si guadagna il titolo di \"man of the match\" dalla FIFA, mentre il campione del Barcellona \u00e8 fortemente criticato. La Croazia vince 2-0 contro la Nigeria nel segno di Mand\u017euki\u0107, che prima causa l'autorete dell'1-0 e poi si procura il calcio di rigore del raddoppio realizzato da Modri\u0107. Nella seconda giornata, l' affronta la Croazia: dal confronto, la selezione europea esce nettamente vincitrice, imponendosi per 3-0 sugli avversari, nuovamente criticati dalla stampa; in particolare un errore del portiere argentino Caballero \u2013 che regala la rete dell'1-0 a Rebi\u0107 \u2013 consente ai croati di passare inaspettatamente in vantaggio.\nA Volgograd una doppietta di Musa consente alla Nigeria di battere l'Islanda (2-0), tenendo viva la qualificazione per l'Argentina. Potendosi permettere il turnover contro l'Islanda, la Croazia fa riposare i propri titolari, ma vince ugualmente per 2-1 grazie a un gol siglato negli ultimi minuti di gioco. L'Argentina fatica pi\u00f9 del dovuto anche con la Nigeria: nonostante Messi sia riuscito a sbloccarsi andando in gol, al 51' Moses \u00e8 l'artefice della nuova parit\u00e0 su rigore e i sudamericani restano fuori dal Mondiale fino a quattro minuti dal termine, quando Rojo anticipa il proprio marcatore e con un tiro al volo in area di rigore batte l'estremo difensore avversario. Il CT Sampaoli accede agli ottavi classificandosi come secondo e superando il turno con 4 punti.\nGirone E.\nNel quinto raggruppamento, la vince di misura contro la con il punteggio di 1-0 grazie a una rete del difensore Kolarov su calcio di punizione. Nel match successivo, la ottiene un pareggio contro il di Neymar: Coutinho sblocca l'incontro al 20', Zuber riporta in equilibrio la sfida con un colpo di testa. Nella seconda sfida dei \"Verdeoro\", la Costa Rica resiste per novanta minuti, poi cade sotto i colpi di Coutinho e di Neymar, che eliminano la nazionale dalla competizione. A Kaliningrad va in scena una partita sentita tra la Serbia e la Svizzera, quest'ultima selezione composta anche da giocatori di origine kosovara: nei primi minuti, la Serbia firma il vantaggio con un colpo di testa messo a segno da Mitrovi\u0107, tuttavia gli svizzeri ribaltano il punteggio con il gol di Xhaka da fuori area e il contropiede finalizzato da Shaqiri al 90'. A causa dell'esultanza dei due marcatori, che fa riferimento all'aquila a due teste simbolo della Nazione albanese, la FIFA apre un procedimento contro di loro e in seguito multa entrambi. Nel terzo e ultimo turno del gruppo, la Svizzera approfitta del successo brasiliano sulla Serbia (0-2) e riesce ad accedere al turno successivo rimediando un 2-2 con la Costa Rica.\nGirone F.\nLe prime quattro partite del girone, vedono successi di misura: il batte a sorpresa 1-0 la \ncampione del mondo in carica, la regola la con lo stesso risultato, poi il Messico batte anche la Corea del Sud (2-1) e la Svezia cede 2-1 in rimonta contro i tedeschi, su calcio di punizione di Toni Kroos al minuto 95.\nA Kazan' la Corea del Sud sconfigge i campioni del mondo in carica nei minuti di recupero: Kim risolve una mischia in area e batte Neuer da distanza ravvicinata, quindi al 96' lo stesso Neuer perde palla sulla trequarti avversaria e innesca il contropiede sudcoreano, Son s'invola da solo a porta vuota e deposita il 2-0 finale. Con questo punteggio, entrambe le nazionali escono dal Mondiale (prima volta assoluta per la \"Nationalmannschaft\" in una fase a gironi). A questo punto manca l'incontro tra la Svezia e il Messico, entrambe gi\u00e0 qualificate, finito 3-0 a favore dei primi.\nGirone G.\n e sono le selezioni di maggior livello nel girone G, comprendente anche e , altra esordiente a un Mondiale. Belgio e Inghilterra battono Tunisia e Panama spesso con risultati altisonanti e in questi turni si fanno notare per le proprie abilit\u00e0 realizzative gli attaccanti di maggior talento delle rispettive formazioni, da una parte Lukaku, dall'altra Kane. Inoltre, con due successi a testa, Inghilterra e Belgio si assicurano l'accesso agli ottavi di finale. Nell'ultimo turno, la Tunisia supera in rimonta Panama per 2-1; il match clou del raggruppamento tra le due maggiori formazioni \u00e8 deciso da una rete di Adnan Januzaj.\nGirone H.\nL'ultimo raggruppamento della fase a gironi si rivela uno dei pi\u00f9 equilibrati. A contendersi i due posti per gli ottavi , , e . Dopo aver perso il primo match con il Giappone (1-2), la Colombia batte prima la Polonia (0-3) poi il Senegal (0-1) \u2013 in particolare si fanno notare il difensore centrale in forza al Barcellona Mina e il trequartista Quintero. Il Senegal vince 2-1 con la Polonia e pareggia col Giappone, dopo esser passato in vantaggio due volte, uscendo dal torneo assieme alla Polonia che vince solo al terzo tentativo, nella sfida col Giappone (decide Bednarek). Passano alla fase a eliminazione diretta la Colombia a quota 6 punti e il Giappone, che ha avuto ragione del Senegal in virt\u00f9 dei punti fair play (l'aver preso meno cartellini).\nFase a eliminazione diretta.\nOttavi di finale.\nGli ottavi abbinano -, -, -, -, -, -, -, -.\nI primi due ottavi vedono l'esclusione di Cristiano Ronaldo e Lionel Messi, vincitori degli ultimi 10 Palloni d'oro: una doppietta di Edinson Cavani (infortunato nel corso della partita) consente all'Uruguay di vincere la partita contro il Portogallo per 2-1, mentre l'Argentina cade sotto i colpi del francese Kylian Mbapp\u00e9, dopo l'ennesima prestazione sottotono del capitano argentino (che comunque ha realizzato 2 assist nel corso della partita).\nIl terzo e il quarto ottavo di finale finiscono ai calci di rigore. La Spagna domina la partita con i padroni di casa della Russia\u00a0\u2013 a fine partita la FIFA certifica 1.031 passaggi riusciti\u00a0\u2013 passa in vantaggio con l'autorete di Igna\u0161evi\u010d ed \u00e8 raggiunta nel primo tempo dal rigore di Dzjuba, tuttavia la sfida si protrae oltre i supplementari e dagli undici metri Akinfeev respinge le conclusioni degli spagnoli Piqu\u00e9 e Aspas. Ai calci di rigore passa il turno la Russia. \nLa Danimarca passa subito avanti contro la Croazia grazie a Mathias J\u00f8rgensen che porta rocambolescamente in vantaggio i danesi; la reazione croata \u00e8 immediata, Mand\u017euki\u0107 mette a segno l'1-1 dopo aver sfruttato un rimpallo fortunoso in area di rigore. Il punteggio non cambia pi\u00f9, nonostante la Croazia abbia l'opportunit\u00e0 a 5 minuti al termine dei supplementari con un calcio di rigore, ma Modri\u0107 si fa respingere il tentativo dal portiere danese Schmeichel e la partita finisce ai calci di rigore, dove le qualit\u00e0 dei portieri sono esaltate: la spunta la Croazia, Rakiti\u0107 firma il tiro dagli undici metri che porta la selezione balcanica ai quarti di finale.\nIl Brasile supera il Messico per 2-0 con le reti di Neymar e di Roberto Firmino, dopo vari tentativi di andare a segno respinti dal numero uno avversario Ochoa. Nei primi minuti del secondo tempo del sesto ottavo di finale, il Belgio si ritrova sotto di due gol contro il Giappone, in una partita che ha sovvertito i pronostici iniziali. Il CT belga Martinez trova i cambi giusti (fuori Mertens e Carrasco, dentro Fellaini e Chadli) e la nazionale belga inizia la rimonta: Vertonghen sigla il 2-1 e Fellaini marca il 2-2 a un quarto d'ora dal termine. All'ultima azione della partita, su contropiede portato avanti da un De Bruyne, fino ad allora in sottotono, il centrocampista serve Meunier, che calcia in mezzo all'area di prima intenzione, trovando il velo di Lukaku e la prontezza di Chadli, che completa l'opera, marcando il gol del definitivo 3-2. La nazionale nipponica viene eliminata dal torneo con onore, essendosi per altro segnalata anche per fair play e civilt\u00e0 e avendo guadagnato la stima e gli elogi delle istituzioni imperiali.\nLa Svezia regola di misura la Svizzera e si assicura i quarti di finale con una rete di Forsberg a met\u00e0 ripresa. Nell'ultimo ottavo di finale, l'Inghilterra affronta la Colombia: Kane porta in vantaggio la selezione europea su calcio di rigore a mezz'ora dal termine e il match pare avviarsi alla naturale conclusione, ma Mina segna la rete dell'1-1 di testa e porta la sfida ai supplementari. La Colombia resiste fino ai tiri di rigore, dove sono fatali gli errori consecutivi di Uribe e Bacca.\nQuarti di finale.\nI quarti abbinano -, -, -, -.\nNel primo quarto di finale, l'Uruguay, privo dell'infortunato Edinson Cavani, perde per 2-0 contro la Francia, a segno con Varane e Griezmann: sulla seconda rete \"Bleus\", \u00e8 decisivo l'errore di Muslera, che apre ai francesi le porte della semifinale. Il Brasile cade (2-1) contro il Belgio: un'autorete di Fernandinho e un grande gol di De Bruyne spianano la strada ai belgi; \u00e8 inutile il gol del 2-1 messo a segno di testa da Renato Augusto a quindici minuti dallo scadere. Nel terzo quarto di finale, l'Inghilterra vince agevolmente contro la Svezia (reti di Maguire e Alli), e torna in semifinale dopo 28 anni. L'ultimo quarto di finale vede opposte Russia e Croazia. I padroni di casa passano in vantaggio con un pregevole gol di \u010cery\u0161ev alla mezz'ora, ma la Croazia replica immediatamente con la rete di Kramari\u0107, che finalizza di testa un suggerimento di Mand\u017euki\u0107. Nei supplementari il difensore croato Vida sigla il gol del 2-1, ma al 115' il difensore russo Mario Fernandes ristabilisce la parit\u00e0. La Croazia si ritrova nuovamente ai rigori e vince anche questa volta: Rakiti\u0107 trasforma in gol il quinto tiro e porta i croati a una semifinale di un Mondiale dopo vent'anni di attesa.\nSemifinali.\nPer la quinta volta nella storia del torneo, le semifinaliste sono solo nazionali europee: era gi\u00e0 successo nel 1934, nel 1966, nel 1982 e nel 2006.\nLa prima semifinale, giocatasi a San Pietroburgo, vede affrontarsi e ; ai transalpini basta un gol di testa di Umtiti all'inizio del secondo tempo per tornare a giocare la finale del Mondiale, a distanza di dodici anni dall'ultima apparizione.\nIl giorno seguente, a Mosca, si sfidano e ; dopo cinque minuti di gioco, gli inglesi si portano in vantaggio con un calcio di punizione di Trippier, ma la rete croata siglata da Peri\u0161i\u0107 nel secondo tempo porta l'incontro ai tempi supplementari, dove il gol realizzato da Mand\u017euki\u0107 risulter\u00e0 decisivo per la prima qualificazione dei balcanici ad una finale di un Mondiale.\nFinale per il terzo posto.\nA San Pietroburgo, Belgio e Inghilterra si contendono la medaglia di bronzo in una riedizione della sfida del gruppo G; a prevalere sono ancora i belgi, che, grazie alle reti realizzate da Meunier e Hazard, si aggiudicano per la prima volta il terzo posto ad un Mondiale, migliorando cos\u00ec la quarta posizione ottenuta in Messico nel 1986.\nFinale per il primo posto.\nA Mosca Francia e Croazia si contendono il trofeo: ad inizio partita \u00e8 la Croazia a dominare, ma, nonostante ci\u00f2, il punteggio si sblocca in favore della Francia con un autogol di Mand\u017euki\u0107 al 18'. Dieci minuti dopo, Peri\u0161i\u0107 trova il gol dell'1-1, ma al 38', grazie all'intervento del VAR, viene concesso un calcio di rigore per un tocco con la mano dello stesso autore del pareggio. Dal dischetto, Griezmann segna il suo quarto gol al Mondiale, riportando in vantaggio i \"Bleus\". Nel secondo tempo la Francia, dopo un avvio in difficolt\u00e0, riesce a emergere grazie a due gol in pochi minuti di Pogba e Mbapp\u00e9; infine, su un clamoroso errore del portiere francese Hugo Lloris, Mand\u017euki\u0107 segna la rete del definitivo 4-2. Al fischio finale la Francia pu\u00f2 festeggiare il suo secondo titolo mondiale, a vent'anni dal primo trionfo, ottenuto in casa.\nArbitri.\nAl termine di un lungo processo di preselezione iniziato poco dopo la fine dell'edizione precedente di Brasile 2014, il 29 marzo 2018, a pochi mesi dal mondiale stesso, la FIFA ha reso nota la lista definitiva di arbitri selezionati. Essa \u00e8 composta da 36 arbitri e 63 assistenti, ma differentemente dalle precedenti edizioni, non \u00e8 stato specificato quali arbitri fungeranno da titolari e quali invece da riserve, cos\u00ec come non sono stati resi noti gli abbinamenti tra arbitro ed assistenti in una stessa terna, i quali dunque potrebbero anche variare a seconda delle esigenze. In aggiunta, la competizione prevede l'utilizzo della tecnologia VAR, per la prima volta nella fase finale di un campionato del mondo. La lista aggiuntiva di ufficiali di gara, con mansioni esclusivamente VAR, \u00e8 stata resa nota alla fine di aprile 2018, al termine di un seminario in Italia a Coverciano che ha funto da selezione finale per i candidati a questo ruolo.\nTra gli arbitri dell'AFC era stato scelto anche il saudita Fahad Al-Mirdasi, ma l'arbitro \u00e8 stato escluso dalla lista ed in seguito radiato dalla FIFA, per uno scandalo di corruzione in cui \u00e8 stato coinvolto in prima persona in occasione della finale della Coppa del Re saudita. Pochi giorni prima dell'inizio della manifestazione, viene escluso anche un altro ufficiale di gara precedentemente selezionato, e cio\u00e8 l'assistente keniota Aden Marwa Range, a seguito di uno scandalo che lo coinvolgeva in prima persona, avendo ricevuto del denaro prima di una partita."}
{"id": "510039", "revid": "228587", "url": "https://it.wikipedia.org/wiki?curid=510039", "title": "Bf", "text": ""}
{"id": "510046", "revid": "123980434", "url": "https://it.wikipedia.org/wiki?curid=510046", "title": "Movimento Studentesco (organizzazione)", "text": "Movimento Studentesco (MS) fu un'organizzazione extraparlamentare studentesca di sinistra, attiva in molti atenei d'Italia, particolarmente a Milano, tra i primi anni sessanta e il 1976.\nAll'inizio degli anni sessanta l'incremento del livello culturale e la maturazione della societ\u00e0 permisero agli studenti medi e universitari di chiedere delle riforme e di ottenere maggiore partecipazione alle decisioni che riguardavano le attivit\u00e0 scolastiche.\nL'espressione \"movimento studentesco\" indica il movimento nel settore degli studenti medi e universitari in Italia, attivo dai primi anni sessanta fino alla sua dissoluzione e il passaggio dei militanti del tempo nel Movimento Lavoratori per il Socialismo avvenuto nel 1976. All'interno di questo vasto e variegato movimento si enuclearono degli specifici movimenti di durata e localizzazione e scopi definiti in modo specifico. L'espressione \"Movimento Studentesco\" (abbreviato in MS), in senso specifico, indica una specifica struttura nata all'Universit\u00e0 Statale di Milano e diffusasi nella maggior parte delle scuole milanesi e oltre.\nIn altre zone il Movimento studentesco assunse inizialmente una pi\u00f9 ampia articolazione. A Brescia, per esempio, ebbe inizialmente una connotazione pi\u00f9 unitaria. Nella prima met\u00e0 degli anni settanta il MS bresciano perse la componente di Lotta Continua; solo successivamente la componente che si rifaceva alla FGCI si distacc\u00f2 dall'MS, dopo un duro confronto, fondando con componenti pi\u00f9 moderate il Movimento Democratico degli Studenti.\nLe parole d'ordine degli schieramenti contrapposti erano \"gestione sociale\" e \"uso parziale alternativo\".\nStoria.\nLa natura assembleare del Movimento Studentesco e il fatto di essere esposto a un elevato ricambio delle persone militanti, connesso al piano di studi degli aderenti, in maggioranza studenti, resero sempre complessa la formazione delle attivit\u00e0 e delle opinioni.\nEbbe come principali leader carismatici Mario Capanna destinato a una lunga carriera politica e Salvatore Toscano come valore politico ideologico.\nInizi.\nL'attivit\u00e0 politica ufficiale inizi\u00f2 all'inizio del 1968 e prosegu\u00ec fino al 1976.\nLa composizione iniziale era costituita da studenti della borghesia milanese di orientamento politico di sinistra e la sua impostazione ideologica era influenzata dai concetti leninisti di lotta di classe ed avanguardia rivoluzionaria.\nQuesta impostazione diede un atteggiamento prudente nei suoi confronti da parte dei movimenti della sinistra parlamentare.\nIn genere le sue linee di azione si basarono sulle assemblee, tendendo a rifiutare le impostazioni verticistiche, ma richiedendo la loro approvazione nelle assemblee studentesche.\nConcetti simili influenzarono anche la sua struttura organizzativa, molto pi\u00f9 precisa e organizzata delle altre strutture spontanee cresciute nel periodo.\nUscita dall'ambito universitario verso la societ\u00e0.\nNei giorni 10-11 marzo 1968 il Movimento Studentesco tenne un dibattito all'Universit\u00e0 statale di Milano.\nNe consegu\u00ec la decisione di uscire dall'ambito studentesco per aprirsi ai problemi della societ\u00e0, in particolare del mondo del lavoro.\nMantenne tuttavia una autonomia rispetto agli operai, ritenendo il proprio ruolo vicino ma esterno alla classe operaia, da influenzare senza esserne assorbiti.\nDivergenze interne.\nIl 15 gennaio 1971 il Movimento Studentesco tenne un'assemblea presso l'aula magna della Universit\u00e0 statale di Milano.\nSi presentarono due tesi in contrasto, una da parte di Mario Capanna, sostenuta da Salvatore Toscano, di tendenze riformiste ma legate al movimento operaio, e una da parte di Giuseppe Saracino, rappresentante dell'area liberale del movimento.\nL'assemblea termin\u00f2 con una frattura tra le due tendenze.\nIl gruppo facente capo a Giuseppe Saracino present\u00f2 in realt\u00e0 una mozione di astensione (mozione pepe) ispirata al pensiero di Rudi Dutschke e alla sua lunga marcia nelle istituzioni; la votazione si concluse con 445 astenuti, 220 favore e 1 contro.\nNel febbraio 1974, in seguito a una discussione, in parte riguardante la figura di Stalin, Capanna, Fabio Guzzini e Giuseppe Liverani si dimisero dal gruppo dirigente, accelerando un processo di crisi. Alla guida del movimento rimasero Cafiero e Toscano.\nAlla fine di ottobre del 1974, dopo un lungo dibattito interno, un folto gruppo di quadri dirigenti (circa 300) si allontan\u00f2 dal Movimento Studentesco, con un manifesto murale intitolato \"Perch\u00e9 usciamo dal Movimento Studentesco\". In questo modo il \"Coordinamento dei Comitati antifascisti\" di Milano divenne un organismo del tutto indipendente.\nDopo un periodo di crisi e di dibattiti, il 1\u00ba febbraio 1976 il Movimento Studentesco si trasform\u00f2 in Movimento Lavoratori per il Socialismo, di cui Salvatore Toscano fu primo segretario. \u00c8 un passo verso la trasformazione in partito e l'avvicinamento alla politica parlamentare, abbandonando la politica extraparlamentare.\nA sua volta questo movimento si fonder\u00e0 nel 1981 con il Partito di Unit\u00e0 Proletaria completando il passaggio nel campo parlamentare. Ma il vero apporto \"parlamentarista\" avverr\u00e0 all'interno di Democrazia Proletaria, della quale Mario Capanna sar\u00e0 prima coordinatore e poi (1984-1987) segretario.\nAvvenimenti particolari.\nIl 1\u00ba febbraio 1972 ci fu una grande manifestazione del Movimento Studentesco a Milano.\nMario Capanna tenne un forte comizio conclusivo.\nIl 23 gennaio 1973 davanti all'Universit\u00e0 \"Bocconi\" di Milano, durante scontri tra forze dell'ordine e giovani della sinistra extraparlamentare, viene ferito gravemente con un colpo d'arma da fuoco il ventunenne Roberto Franceschi, militante del Movimento Studentesco; Franceschi morir\u00e0 il 30 gennaio. Oggi c'\u00e8 un monumento che lo ricorda sul luogo nel quale \u00e8 caduto.\nIl 5 febbraio 1973 tre esponenti del movimento Studentesco, Mario Capanna, Fabio Guzzini e Giuseppe Liverani, vengono arrestati per aver aggredito, il precedente 25 gennaio, Giuseppe Schiavinato, l'allora rettore dell'Universit\u00e0 Statale di Milano.\nIl 16 aprile 1975 viene ucciso a Piazza Cavour a Milano Claudio Varalli (17 anni), militante del Movimento Studentesco, dal neofascista Antonio Braggion. Nei giorni successivi la repressione delle manifestazioni di protesta porteranno all'uccisione di altri giovani della sinistra extraparlamentare: il 17 aprile a Milano Giannino Zibecchi, docente di educazione fisica e militante del Comitato Antifascista del Ticinese, verr\u00e0 schiacciato da un camion dei carabinieri; il 18 aprile, a Firenze, un agente in borghese uccider\u00e0, con un colpo di rivoltella, un militante del PCI, Rodolfo Boschi.\nServizio d'ordine.\nIl Movimento disponeva di un forte servizio d'ordine, assai ben organizzato, i cui membri erano chiamati katanga o \"katanghesi\" (dal nome della provincia secessionista congolese dei primi anni '60). Il servizio d'ordine aveva il compito di far rispettare ai cortei i limiti di percorso imposti dalla Questura o dalla Prefettura e di sorvegliare lo svolgersi delle manifestazioni, bloccando sul nascere eventuali azioni violente di qualche esagitato o difendendo i partecipanti ai cortei da aggressioni esterne. Frequenti erano gli scontri con gruppi di estrema destra, ma non mancarono occasioni di confronto fisico anche con forze di polizia o con altri gruppi dell'estrema sinistra. Ripetuti gli scontri con i militanti di Avanguardia Operaia.\nEsponenti.\nEsponenti del Movimento Studentesco furono:"}
{"id": "510047", "revid": "287204", "url": "https://it.wikipedia.org/wiki?curid=510047", "title": "Fascia elastica", "text": "La fascia elastica, anche detta segmento di tenuta, \u00e8 un anello metallico aperto e appiattito che si posiziona attorno alla testa del pistone per farlo combaciare alla perfezione con la superficie interna del cilindro.\nPosizione delle fasce.\nLe fasce elastiche sono anelli metallici inseriti in apposite sedi ricavate generalmente nella parte alta del pistone, ma ci sono anche casi, specialmente nei vecchi motori, in cui le fasce sono applicate nella parte bassa del pistone.\nForma delle fasce.\nLe fasce elastiche hanno la forma di un anello aperto (altrimenti sarebbe impossibile inserirle nelle sedi del pistone). Esiste un caso particolare (moto Honda), con la NR 500 nel motomondiale e la NR 750 omologata per uso stradale (comprata solo dai musei) dove essendo i pistoni ovali, anche le fasce devono avere tale forma, con i problemi collegati di tenuta ed usura.\nLa sezione delle fasce \u00e8 generalmente:\nUn altro parametro importante \u00e8 l'altezza del segmento: pi\u00f9 esso sar\u00e0 spesso e pi\u00f9 eserciter\u00e0 una forza sulla parete del cilindro, migliorando la tenuta ma aumentandone anche l'usura. Un altro modo di aumentare la tenuta \u00e8 quello di applicare pi\u00f9 fasce, le quali avranno una tenuta migliore rispetto ad una singola molto spessa. Per questo motivo le fasce hanno spessori variabili fra 0,8 mm e 1,2 mm.\nInoltre le fasce possono terminare in modi differenti:\nFunzione delle fasce.\nLe fasce elastiche consentono al pistone di avere una migliore tenuta della pressione che si sviluppa nella camera di combustione sigillandola. Tutto questo \u00e8 necessario perch\u00e9 il pistone, per poter scorrere all'interno del cilindro e dilatarsi liberamente al calore, ha un gioco di accoppiamento (1-4 centesimi di millimetro per i motori di piccola cilindrata).\nLe fasce sono indispensabili per evitare il fenomeno del trafilamento (blow by), quindi al travaso di fumi dalla camera di combustione alla camera di biella, dovuto alle estreme pressioni sviluppate dalla combustione.\nInoltre tramite il raschiaolio si evita di lasciare una porzione eccessiva di olio sul cilindro dopo il passaggio del pistone, in quanto l'olio non recuperato oltre dal raschiaolio ed eventualmente perso anche dalle tenute delle valvole a fungo (trafilamento dalla parte bassa a quella alta del motore o Blow-up) possono indurre ad un fenomeno chiamato dieseling, che aggravandosi nel tempo pu\u00f2 diventare un'autoalimentazione.\nIn pratica si possono paragonare i segmenti al gommino di una comune siringa, con la differenza che il gommino lavora per interferenza con la siringa, mentre le fasce sono spinte sulla parete del cilindro dalla pressione stessa che devono contenere, cosicch\u00e9 la tenuta aumenta all'aumentare della pressione.\nFattori che influiscono sulla tenuta.\nLa tenuta delle fasce \u00e8 determinata da:\nFunzioni particolari.\nLe fasce elastiche in alcune applicazioni possono assumere funzioni supplementari. Un esempio si ha nei compressori d'aria usati negli studi dentistici o per apparecchiature da sala operatoria. In essi i pistoni sono muniti di fasce che, essendo autolubrificanti, sostituiscono l'olio normalmente usato come lubrificante nelle applicazioni tradizionali. Si evita in tal modo che quest'ultimo contamini l'aria dell'utenza. La tecnologia descritta \u00e8 del resto gi\u00e0 superata in quanto attualmente si preferisce realizzare dei cilindri con il mantello interno costituito in un materiale autolubrificante, oppure il pistone con il mantello rivestito da un materiale autolubrificante.\nAccorgimenti particolari.\nPunti da tenere presenti progettando le fasce di tenuta:\nDanni.\nLe fasce possono essere danneggiate nel loro utilizzo:"}
{"id": "510051", "revid": "1494169", "url": "https://it.wikipedia.org/wiki?curid=510051", "title": "Crazy for You", "text": ""}
{"id": "510053", "revid": "287204", "url": "https://it.wikipedia.org/wiki?curid=510053", "title": "SIMAP", "text": "Il Similarity Matrix of Proteins (SIMAP) \u00e8 un database pubblico che archivia dati sulle sequenze proteiche ed utilizza il calcolo distribuito per rilevarne le somiglianze.\nUtilizza il Berkeley Open Infrastructure for Network Computing (BOINC) come piattaforma per il calcolo distribuito. Il progetto \u00e8 stato chiuso a maggio 2014.\nObiettivi del progetto.\nIl database del SIMAP \u00e8 continuamente aggiornato e memorizza tutte le proteine conosciute. Di tutte le proteine esistenti solo una parte \u00e8 stata studiata abbastanza da scoprirne la funzione. L'idea parte dall'assunto che proteine simili probabilmente hanno funzioni simili. Attraverso quindi il database del SIMAP sarebbe possibile approfondire il comportamento delle proteine simili a quelle pi\u00f9 \"importanti\" come ad esempio quelle relative a malattie o medicinali.\nDonando potenza di calcolo al SIMAP si contribuisce all'ampliamento e all'aggiornamento del database.\nSoftware.\nSimap \u00e8 sviluppato da Mathias Walter e Michael B\u00f6hme studenti di bioinformatica.\nEsistono binari precompilati specifici per sistema operativo e architettura. I sistemi operativi supportati sono: GNU/Linux, Microsoft Windows, FreeBSD, HP-UX, Solaris (sistema operativo), NetBSD.\nEsistono binari differenti sia per IA-32 che IA-64.\nIl software \u00e8 ottimizzato per i processori: PARSIC, SUN UltraSparc, tutti i processori AMD ed Intel.\nL'ultima versione di simap per linux \u00e8 la 5.11 pubblicata il 17 luglio 2006."}
{"id": "510054", "revid": "4477", "url": "https://it.wikipedia.org/wiki?curid=510054", "title": "S. Felice Circeo", "text": ""}
{"id": "510056", "revid": "23671", "url": "https://it.wikipedia.org/wiki?curid=510056", "title": "Similarity Matrix of Proteins", "text": ""}
{"id": "510065", "revid": "633110", "url": "https://it.wikipedia.org/wiki?curid=510065", "title": "Picrato di ammonio", "text": "Il picrato d'ammonio (sale di ammonio dell'acido picrico), comunemente conosciuto come \"esplosivo D\" \u00e8 un esplosivo sensibile agli urti avente formula chimica C6H6N4O7.\nDi colore giallo, i suoi cristalli sono pi\u00f9 sensibili agli urti del trinitrofenolo.\nMolto usato durante la seconda guerra mondiale, il picrato di ammonio trovava impiego nel caricamento delle testate di munizioni di diametro inferiore ai 30\u00a0mm, ma anche nel caricamento di bombe a mano in sostituzione dell'acido picrico. Adesso viene unicamente usato nei proiettili perforanti per giubbotti antiproiettile (data la forte spinta che sviluppa rispetto alla polvere nera).\nSi produce per azione dell'acido picrico su soluzioni di idrossido d'ammonio. Il vantaggio del picrato d'ammonio sta nel fatto che \u00e8 meno corrosivo dell'acido picrico nei confronti degli involucri metallici nei quali viene messo."}
{"id": "510066", "revid": "287204", "url": "https://it.wikipedia.org/wiki?curid=510066", "title": "Maestro di Bedford", "text": "Elementi biografici.\nL'anonimo maestro francese deve il suo nome al committente di tre dei suoi manoscritti, ovvero il duca di Bedford Giovanni di Lancaster, capitano di Parigi fra il 1423 e il 1430, per conto del quale esegu\u00ec il \"Breviario di Salisbury\" (oggi a Parigi, Biblioth\u00e8que nationale de France), un libro d'ore, le \"Ore di Bedford\", (Londra, British Library, MS Add.18850), e un messale andato distrutto nell'incendio dell'H\u00f4tel de Ville del 1871.\nNel suo primo periodo di attivit\u00e0, verso il 1405-15, lavor\u00f2 per vari illustri committenti, collaborando coi pi\u00f9 prestigiosi miniaturisti del tempo. Il primo committente identificato \u00e8 Giovanni di Valois, per il quale realizz\u00f2 le \"Grandes Heures\" verso il 1409 con Jacquemart de Hesdin, oltre a qualche decorazione marginale delle \"Tr\u00e8s Riches Heures\"; poi Giovanni senza Paura, duca di Borgogna, per cui illustr\u00f2 un manoscritto del \"Livre des merveilles du monde\" in collaborazione col Maestro delle Ore Mazzarino, il Maestro della Citt\u00e0 delle dame e il Maestro di Egerton in seno all'atelier del Maestro di Boucicaut. \nLavor\u00f2 infine per Luigi di Guienna, Delfino di Francia, per cui realizz\u00f2 il \"Breviario\" attualmente conservato a Ch\u00e2teauroux, in collaborazione col Maestro di Boucicaut, il \"T\u00e9rence des Ducs\", e una prima versione di un libro d'ore denominato in seguito \"Ore di Bedford\". Interruppe il suo lavoro alla morte del Delfino, nel 1415, lasciando incompiuto un messale. \nL'occupazione inglese di Parigi fra 1423 e 1429 segn\u00f2 l'apogeo del suo stile, che lo vide al lavoro per i signori inglesi ma anche per anonimi committenti; di questo periodo rimane un libro d'ore conservato a Vienna e le \"Ore Lamoignon\" conservate a Lisbona..\nDopo la ritirata degli inglesi il Maestro rimase a capo di una prospera bottega, che gioc\u00f2 un ruolo decisivo nel secondo quarto del XV secolo, formando numerosi miniatori; molti maestri per noi anonimi s'ispirarono direttamente al suo stile: il Maestro della Legenda Aurea di Monaco, il Maestro di Dunois, il Maestro di Jean Rolin dopo il 1450.\nIspirazione.\nL'inizio della produzione del Maestro \u00e8 direttamente ispirato allo stile del Maestro di Boucicaut; peculiari sono gli apporti del primo Rinascimento italiano, specialmente la rappresentazione prospettica delle architetture, tramite un pittore anonimo della bottega di \nNiccol\u00f2 da Bologna, il Maestro delle iniziali di Bruxelles. A fine carriera conobbe le opere dei primitivi fiamminghi di cui adott\u00f2 certi dettagli. Trasse ispirazione anche dalla \"Madonna della fontana\" di Jan van Eyck per un libro d'ore oggi conservato a San Marino, e di un elemento del paesaggio della \"Madonna del cancelliere Rolin\" per le \"Ore di Dunois\". Ma il suo stile resta comunque segnato dal tardo gotico.\nTentativi d'identificazione.\nAll'inizio del XX secolo Paul Durrieu propose d'identificare il Maestro con Haincelin de Haguenau, pittore originario delle Fiandre attivo presso Filippo I di Borgogna e Luigi di Guienna, ma l'attivit\u00e0 di costui \u00e8 troppo poco conosciuta per consentirne l'identificazione. Si \u00e8 anche proposto il nome del miniatore parigino Jean Haincelin, documentato fra il 1438 e 1449, ma ancora senza grandi prove. "}
{"id": "510069", "revid": "287204", "url": "https://it.wikipedia.org/wiki?curid=510069", "title": "Associazione Sportiva Roma 1992-1993", "text": "Questa voce raccoglie le informazioni riguardanti l'Associazione Sportiva Roma nelle competizioni ufficiali della stagione 1992-1993.\nStagione.\nViene ingaggiato il tecnico slavo Vujadin Bo\u0161kov al posto di Ottavio Bianchi. I colpi del mercato, dopo la cessione di Rudi V\u00f6ller, furono il centrocampista della Sini\u0161a Mihajlovi\u0107 e Claudio Caniggia, attaccante argentino dell' che a tre quarti di stagione sub\u00ec una squalifica di un anno per doping.\nNonostante un girone di andata affannoso, con la squadra pi\u00f9 volte invischiata nella zona retrocessione (memorabile la contestazione a giocatori e societ\u00e0 al termine di Roma-Sampdoria), la compagine capitolina, rivelatasi inizialmente refrattaria alle indicazioni dell\u2019allenatore e penalizzata in campo da un Caniggia ingovernabile, recuper\u00f2 posizioni e chiuse il campionato al decimo posto. La squadra raggiunse inoltre la finale della Coppa Italia, persa con una mancata rimonta, con la vittoria per 5-2 in casa (dopo aver perso per 3-0 all'andata) contro il . In Coppa UEFA la squadra usc\u00ec ai quarti di finale contro il . Il controverso presidente Ciarrapico prima accus\u00f2 un malore improvviso e venne arrestato per il crack del Banco Ambrosiano. \nIl 28 marzo 1993, a sedici anni, Francesco Totti fa il suo esordio in Serie A, nella gara contro il , vinta per 2-0 dalla Roma: \u00e8 l\u2019inizio di una lunga carriera che durer\u00e0 venticinque anni e ne far\u00e0 il giocatore pi\u00f9 rappresentativo della storia del club.\nMaglie e sponsor.\nLo sponsor tecnico \u00e8 Adidas, lo sponsor ufficiale \u00e8 Barilla. La prima divisa \u00e8 costituita da maglia rossa con colletto a polo, pantaloncini rossi e calzettoni rossi, tutti e tre presentanti come decorazione le tre strisce Adidas in giallo. In trasferta i Lupi usano una costituita da maglia bianca con colletto a polo, pantaloncini bianchi, calzettoni bianchi, tutti e tre presentanti come decorazione le tre strisce Adidas in giallorosso. I portieri usano tre divise: la prima costituita da maglia rosa con colletto a polo nero e maniche giallo scuro, pantaloncini neri e calzettoni neri, la seconda da maglia rosa con colletto a polo nero, pantaloncini e calzettoni dello stesso colore, la terza nera con la scritta \"USA\" in giallo e addome in verde abbinata agli stessi calzettoni e pantaloncini.\nOrganigramma societario.\nDi seguito l'organigramma societario.\nArea direttiva\nArea tecnica\nRosa.\nDi seguito la rosa&lt;ref name=\"Rosa AS Roma - Saison 92/93\"&gt;&lt;/ref&gt;.\nCalciomercato.\nDi seguito il calciomercato.\nStatistiche.\nDi seguito le statistiche di squadra."}
{"id": "510071", "revid": "409613", "url": "https://it.wikipedia.org/wiki?curid=510071", "title": "Maestro del Duca di Bedford", "text": ""}
{"id": "510078", "revid": "3802442", "url": "https://it.wikipedia.org/wiki?curid=510078", "title": "Bichini", "text": ""}
{"id": "510083", "revid": "125236250", "url": "https://it.wikipedia.org/wiki?curid=510083", "title": "Babismo", "text": "Il babismo o babaismo \u00e8 un movimento religioso seguito dai B\u0101bi (); fior\u00ec in Persia dal 1844 al 1853, e fu fondato da Siyyid `Al\u00ed-Muhammad di Shiraz, noto con il titolo di B\u00e1b, ossia \"Porta\".\nDiversamente da altri movimenti islamici il babismo segn\u00f2 una rottura con l'Islam e diede vita ad un sistema religioso autonomo.\nIl babismo, perseguitato e violentemente combattuto fin dall'inizio dal clero islamico e dalle autorit\u00e0 di governo persiane, fu precursore della Religione bahai.\nL'attesa di mahdi in Persia.\nNell'Islam sciita un numeroso gruppo di credenti, i duodecimani, credono nella legittima successione di dodici Imam, a partire da \u02bfAl\u012b b. Ab\u012b T\u0101lib, quarto califfo musulmano fino all'ultimo, Muhammad al-Mahdi. Essi sostengono che Muhammad al-Mahdi, il dodicesimo Imam, non \u00e8 morto, bens\u00ec nascosto dall'874 e che la comunicazione tra l'Imam nascosto e il popolo dei credenti abbia fruito di mediatori chiamati \"B\u00e1b\", porta, o \"Na'ib\", rappresentanti.Alla fine dei \"Tempi\" il 12\u00ba Imam, Muhammad al-Mahdi, torner\u00e0 a manifestarsi nella veste di Mahdi per ristabilire la giustizia in Terra.\nGli sciiti ismailiti riconoscono invece solo i primi sei degli Imam accettati dai duodecimani. \nPer gli Ismailiti il settimo Imam non \u00e8 Musa ibn Ja\u2019far detto al-Kazim, riconosciuto dai sciiti duodecimani; bens\u00ec l'Imam Isma\u2019il che tuttavia era premorto al padre. Essi sostengono che Isma\u2019il non fosse morto, bens\u00ec occultato e che sarebbe tornato a manifestarsi come il Mahdi.\nNella prima met\u00e0 dell'Ottocento la Persia si trovava in una difficile situazione socio-economica. Le sconfitte subite nelle due rovinose guerre russo-persiane, della durata totale di dodici anni, avevano portato a umilianti trattati; prima quello di Golestan e, successivamente, nel 1828 quello di Turkmenchay. Oltre a significative cessioni territoriali, la Persia aveva dovuto accettare di versare alla Russia ingenti somme a titolo di risarcimento. Fath Ali Shah pensava soprattutto a divertirsi (aveva 150 mogli). Morto lui nel 1834 gli subentr\u00f2 il nipote Muhammad. Quest\u2019ultimo, incapace e sofferente di gotta, malattia che lo port\u00f2 alla morte all'et\u00e0 di 40 anni, non fu in grado di migliorare la grave situazione. La Persia era virtualmente in bancarotta e le provincie di fatto autonome. La corruzione e l\u2019oppressione dei governanti dilagava. Il popolo era prigioniero di superstizioni e fantasie. Il Paese era in balia di ingerenze russe e inglesi. Ambrogio Donini (1903-1991), storico delle religioni presso l\u2019Universit\u00e0 di Roma, descriveva con le seguenti parole il momento storico in cui nacque il babismo: \u201c\"un Paese atrocemente sfruttato dall\u2019aristocrazia feudale indigena e dal dominio straniero\"\u201d.\nIn tale atmosfera opprimente, alcuni, anche per impotenza e disperazione, si convinsero che fosse maturato il tempo dell'intervento divino con l\u2019avvento del Mahdi. Si form\u00f2 cos\u00ec un gruppo guidato da Shaykh Ahmad Ahsa'i che, in base a seri studi sul Corano e alle sue implicite profezie, fond\u00f2 lo Shaykhismo. Morto lui nell'anno 1242 A. H. gli subentr\u00f2 Siyyid K\u00e1zim. Tale designato successore dello shaikhismo si trasfer\u00ec a Karbala, citt\u00e0 santa per gli Sciiti, dove prosegu\u00ec il lavoro iniziato dal proprio maestro e dove teneva le sue lezioni di teologia. I Pellegrini sciiti, in gran parte esponenti religiosi, spesso si fermavano per qualche giorno a Karbala per assistere alle sue lezioni. Fra questi ci fu anche Seyyid Ali Mohammad, il futuro Bab.\nIl risiedere in una citt\u00e0 sede di pellegrinaggio fu utile, oltre un secolo dopo, anche all'Ayatollah Khomeini il quale scegliendo di vivere a Najaf (altra citt\u00e0 santa degli sciiti, sempre in Iraq, a un centinaio di chilometri da Karbala) ha avuto modo d'incontrare esponenti religiosi sciiti provenienti dalle varie localit\u00e0 iraniane e organizzare la rivoluzione iraniana.\nSiyyid K\u00e1zim, con tutt'altra logica e in base a degli accurati studi, riteneva invece imminente l'apparizione del Mahdi, tanto che prima di morire a Karbala (1259 A.H.), chiese ai suoi seguaci di abbandonare le loro case per mettersi alla ricerca del Mahdi.\nLa morte di Siyyid K\u00e0zim segn\u00f2 la ripresa di attivit\u00e0 dei suoi oppositori ma anche la determinazione dei suoi fedeli nel seguire le sue chiare indicazioni. Il pi\u00f9 noto fiduciario di Siyyid K\u00e0zim, Mull\u00e0 Husayn-i-Bushru'\u00ec, nell'ultima fase della vita terrena di Syyid K\u00e0zim era in una missione che lui gli aveva affidato, e, al ritorno a Karbala, il suo amato maestro era gi\u00e0 trapassato.\nB\u00e1b.\nSiyyid `Al\u00ed-Muhammad, in occasione di un pellegrinaggio a Karbal\u00e0, aveva visto Siyyid K\u00e0zim, il defunto capo degli Shaykhi, e aveva assistito a qualche sua lezione.\nCome sollecitato da Siyyid Kazim, diciotto tra i suoi seguaci partirono senza avere una meta specifica in cerca del Mahdi, con l'intensa speranza di trovarlo. Uno di essi, di nome Mull\u00e1 Husayn-i-Bushru'\u00ec dopo essersi ritirato in una moschea per 40 giorni di preghiera e digiuno si rec\u00f2 a Shiraz, in Iran, dove incontr\u00f2 Siyyid `Al\u00ed-Muhammad. \nLa sera del 23 maggio 1844 Mull\u00e1 Husayn invitato a casa da Siyyid `Al\u00ed-Muhammad, dopo averlo incontrato avanti il calar del sole alle porte della citt\u00e0 di Shiraz, gli comunic\u00f2 che stava cercando il \"Promesso,\" come indicato da Siyyid K\u00e1zim, allora Siyyid `Al\u00ed-Muhammad gli propose di valutare se poteva essere lui il \"Promesso\", il possessore della conoscenza divina.\nDopo un'attenta riflessione e dopo che Siyyid `Al\u00ed-Muhammad aveva risposto in modo molto soddisfacente a tutte le sue domande ed aveva scritto in sua presenza, con estrema rapidit\u00e0 ed in attuazione a una recondita sua aspettativa, un valido commento sulla s\u016bra di Giuseppe, Mull\u00e1 Husayn fu il primo ad accettare quella nuova rivelazione della \"Porta\" verso la \"Verit\u00e0\" e dell'Iniziatore di un nuovo ciclo profetico.In quella prima fase Siyyid `Al\u00ed-Muhammad non si defin\u00ec il Mahdi, bens\u00ec \"la Porta\" (in arabo B\u00e1b) attraverso cui comunicare con il Mahdi atteso dagli sciiti.\nDopo che Mull\u00e1 Husayn accett\u00f2 la sua rivelazione, il B\u00e1b gli disse di aspettare che altri 17 seguaci accettassero autonomamente la sua Rivelazione prima di comunicarlo ad altri.\nNei cinque mesi successivi anche altri 17 cercatori accettarono autonomamente la rivelazione che il B\u00e1b fosse una Manifestazione di Dio, divenendone seguaci.\nFra questi c'era anche una donna, Zarr\u00edn T\u00e1j Baragh\u00e1ni, una poetessa che avrebbe ricevuto il titolo di T\u00e1hirih, la \"Pura\".\nQuesti diciotto seguaci furono chiamati dal B\u00e1b Lettere del Vivente e si dedicarono alla diffusione della nuova fede in Iran e Iraq\nDopo la sua dichiarazione, Siyyid `Al\u00ed-Muhammad assunse quindi il titolo di B\u00e1b, \"Porta\". \nLa purezza morale dei bab\u00ec era proverbiale nella Persia del XIX secolo, come risulta da unanimi testimonianze di viaggiatori europei\" e ci\u00f2 contrastava fortemente con la corrotta vita del clero &lt;musulmano&gt; sciita di Persia, tale evidenza guadagn\u00f2 rapidamente numerosi seguaci alla causa del B\u00e1b. In pochi anni il suo movimento si diffuse in tutto l'Iran, causando contrasti e polemiche.Nel tempo Seyyid Ali Mohammed chiar\u00ec che non era soltanto \u201cla Porta attraverso cui raggiungere il Mahdi\u201d, ma il Mahdi stesso: una nuova Manifestazione di Dio; si pose cio\u00e8 allo stesso livello dei fondatori delle grandi religioni come Cristo e Maometto.\nIl convegno di Badasht.\nLa predicazione del B\u00e1b e quella delle \"Lettere del Vivente\" ebbero un grande successo presso tutte le classi sociali iraniane e moltissimi accettarono quel messaggio rigeneratore e i suoi insegnamenti. Ci furono anche numerosi disordini e la storia del babismo \u00e8 una storia di persecuzioni e sangue ripetutasi in varie localit\u00e0 della Persia. Nell'estate del 1847 il B\u00e1b venne arrestato e inviato come prigioniero nella fortezza di M\u00e0hk\u00f9 sulle impervie montagne dell\u2019Azerbaigian.\nTra i pi\u00f9 significativi eventi nel movimento babista del tempo ci fu la Conferenza di Badasht, a 6 chilometri da Shahrud (Khorasan), tenuta nel giugno-luglio 1848, che segn\u00f2 la separazione definitiva dall'Islam e il distacco dei B\u00e1b\u00ec dalla legge islamica\nI tre personaggi chiave della conferenza furono Bah\u00e1'u'll\u00e1h, il futuro fondatore della Fede bahai, Qudd\u00fas, e T\u00e1hirih.\nT\u00e1hirih, durante quella conferenza, riusc\u00ec a convincere molti degli altri partecipanti sulla giustezza della rottura con l'Islam tradizionale, ella stessa, per segnare e rafforzare tale rottura, apparve in pubblico senza chador.\nSubito dopo quella conferenza, Qudd\u00fas e T\u00e1hirih incontrarono a Barfurush Subh-i-Azal, che il B\u00e1b nominer\u00e0 come suo successore in quello che \u00e8 conosciuto come il suo Testamento.\nLa rivoluzione.\nA seguito del convegno di Badasht, dopo essere tornato a Mashhad, su indicazione del B\u00e1b, Mull\u00e0 Husain marci\u00f2 con un gruppo di compagni verso Barfurush, oggi Babul (M\u00e0zander\u00e0n), innalzando lo \"Stendardo nero\", simbolo profetico dell'avvento del Mahdi. Il clero islamico, preoccupato per l'influenza di tale gruppo, foment\u00f2 gli abitanti di Barfurush contro Mull\u00e0 Husain e compagni, i quali si rifugiarono presso il mausoleo di Shaykh Tabars\u00ed. In uno stato di crescente preoccupazione il clero chiese l'intervento delle truppe dello Sh\u00e0h, che assediarono i bab\u00ec senza successo per molti mesi. Su richiesta esplicita dello Shah intervenne il principe Mihd\u00ed-Qul\u00ed M\u00edrz\u00e1 a guidare gli attacchi dell'esercito, ma invano. Anche la morte di Mull\u00e0 Husain, leader del gruppo asseragliato, non risolse l'assedio: i bab\u00ec si fermarono dal difendersi solo a seguito di un inganno, e furono massacrati (luglio-agosto 1849).\nPoco dopo, a Nair\u00ecz (Fars) ebbe luogo un'altra eroica sollevazione b\u00e0bi. Barricatisi nel vecchio castello, vi si difesero eroicamente col favore della popolazione per parecchi giorni, finch\u00e9 alla fine furono tutti massacrati (gennaio 1850).\nQuasi contemporaneamente, a Zanjan, divampava un'insurrezione di proporzione ancora pi\u00f9 vasta. Dopo varie ed alterne vicende che implicarono sanguinose sconfitte dei disorganizzati e stanchi eserciti imperiali, i babi, che erano pi\u00f9 di tremila, furono crudelmente massacrati (febbraio 1850).\nPrecedentemente, nel luglio del 1848, il B\u00e1b fu sottoposto a un processo a Tabriz dove ribad\u00ec, davanti a un principe della corona e al clero, la sua missione di mahdi. Alla fine fu condannato a morte, ma l'esecuzione fu rinviata in attesa di accertamenti circa un'ipotetica sua infermit\u00e0 mentale.\nLe suddette battaglie, insieme ad altre preoccupazioni, misero in crisi la stabilit\u00e0 stessa del governo Imperiale. Il Primo Ministro Mirz\u00e0 Taq\u00ec Kh\u00e0n ritenne che la morte del fondatore di tale movimento avrebbe risolto tutti i problemi. Fu dato l\u2019ordine di esecuzione della condanna a morte e il Bab fu poi fucilato il 9 luglio 1850.\nSolo nel 1909, dopo molto tempo e traversie, le sue spoglie mortali furono tumulate in uno speciale mausoleo sul Monte Carmelo ad Haifa in Israele, Mausoleo eretto nella sua primaria costruzione da 'Abdu'l-Bah\u00e1, su indicazione del luogo di sepoltura avuta dal padre.\nPersecuzioni dopo il martirio di Bab.\nIl 16 agosto 1852 due babi, ancora sconvolti dall\u2019uccisione del B\u00e1b attentarono alla vita dello Sci\u00e0 N\u00e0siri'd-Din. Il tentativo fall\u00ec, ma scaten\u00f2 un'ulteriore e violenta ondata di terrorismo in cui furono giustiziate numerose personalit\u00e0 aderenti alla Fede, tra cui la poetessa T\u00e1hirih. Le persecuzioni continuarono poi sporadicamente in tutta la Persia e la storia bah\u00e0\u2019i narra di 20.000 martiri a partire dal 1844.\nBah\u00e1'u'll\u00e1h.\nBah\u00e1'u'll\u00e1h, il fondatore della Fede bahai, ebbe notizia del B\u00e1b attorno ai 27 anni, tramite il contatto con un inviato di Mull\u00e1 Husayn che gli consegn\u00f2 uno scritto del B\u00e1b. Egli ne riconobbe e accett\u00f2 immediatamente la rivelazione, ne divenne uno dei pi\u00f9 influenti seguaci e lo aiut\u00f2 nella diffusione del suo movimento specialmente nella sua provincia d'origine.\nBah\u00e1'u'll\u00e1h, nell'estate del 1848, partecip\u00f2 al congresso di Badasht, nella provincia di Khorasan, dove 81 eminenti seguaci del B\u00e1b si incontrarono per 22 giorni.\nIn quel congresso si svilupparono due correnti di pensiero: una che tendeva a mantenere la tradizionale legge islamica e l'altra che riteneva che con la rivelazione del B\u00e1b iniziava una nuova era. Bah\u00e1'u'll\u00e1h appoggi\u00f2 questa seconda linea sostenuta da T\u00e1hirih che alla fine risult\u00f2 vincente e segn\u00f2 la rottura con l'Islam e la sua legge tradizionale.\nDopo la fucilazione del B\u00e1b, nel 1850, scoppiarono dei disordini che portarono a un tentativo di attentato contro lo sci\u00e0 Nasiri'd-Din Shah.\nBah\u00e1'u'll\u00e1h aveva esecrato quell'insano proposito di una persona a lui nota, ma inutilmente: l'attentato ebbe luogo il 15 agosto 1852, per fortuna senza successo. Gli attentatori furono uccisi e nonostante avessero dichiarato di avere agito da soli si scaten\u00f2 un pogrom contro l'intera comunit\u00e0 di seguaci del B\u00e1b. Molti vennero uccisi, altri, compreso Bah\u00e1'u'll\u00e1h, furono imprigionati.\nBah\u00e1'u'll\u00e1h in seguito rifer\u00ec che durante quella sua reclusione nella tetra e sotterranea prigione di Teheran ebbe diverse esperienze mistiche e una visione che gli indic\u00f2 di essere il Messaggero di Dio, colui la cui venuta era stata profetizzata dal B\u00e1b.\nLiberato dalla prigionia, anche a seguito delle pressioni dell'ambasciatore russo che ne chiedeva la liberazione, Bah\u00e1'u'll\u00e1h fu esiliato e divenne in seguito l'esponente pi\u00f9 importante della comunit\u00e0 babista.\nIl 21 aprile 1863, Bah\u00e1'u'll\u00e1h rivel\u00f2 pubblicamente ad alcuni seguaci la sua missione di messaggero di Dio e di essere la Manifestazione di Dio.\nQuella rivelazione fu l'inizio di una nuova fase della Comunit\u00e0 bab\u00ec e costitu\u00ec il punto di partenza della Fede baha'i come movimento distinto e separato dal babismo: nasceva, cos\u00ec, la religione baha'i della quale il babismo fu precursore."}
{"id": "510088", "revid": "1833487", "url": "https://it.wikipedia.org/wiki?curid=510088", "title": "Pirodex", "text": "Il pirodex \u00e8 un tipo di esplosivo a medio potenziale ottenuto da una miscela di perclorato di potassio, zolfo e carbone. Di fatto si tratta di una specie di polvere nera nella quale \u00e8 stato sostituito quasi il nitrato di potassio con il perclorato.\nDosaggio e composizione chimica.\nLe dosi in percentuale volume, generalmente, sono:\nIl pirodex viene principalmente usato per fuochi d'artificio. Pu\u00f2 rivelarsi pericoloso in tempi protratti ed in ambienti umidi per l'azione innescante che l'acido solforico, prodotto dallo zolfo in combinazione col vapore acqueo, o con l'umidit\u00e0 dell'aria stessa, sul perclorato di potassio / Clorato di potassio e per la combinazione stessa dei due prodotti che ne elevano molto la sensibilit\u00e0 sia ad urti che al calore, sfregamento. Questa composizione ha una velocit\u00e0 di detonazione di circa 4300-4500 m/s, il 30 - 35% inferiore al TNT il fattore di esplosivit\u00e0 \u00e8 = 0,5 - 0,6, leggermente pi\u00f9 potente il Pirodal.\nVariante.\nAltra variante di questa composizione \u00e8 il Pirodal."}
{"id": "510090", "revid": "125962102", "url": "https://it.wikipedia.org/wiki?curid=510090", "title": "\u0160amil Salmanovi\u010d Basaev", "text": "\u00c8 stato leader dell'ala pi\u00f9 radicale dell'insurrezione islamista anti-russa: durante le guerre cecene ha fatto ricorso alla guerriglia e al terrorismo, guidando o ordinando azioni eclatanti come quelle del teatro Dubrovka del 2002 e della scuola di Beslan del 2004, per richiamare l'attenzione dei media internazionali e chiedere l'indipendenza della Cecenia. Tra il 1997 e il 1998 \u00e8 stato vicepresidente della Repubblica cecena di Ichkeria nel governo guidato da Aslan Maschadov.\nBiografia.\nPrimi anni.\nBasaev nasce nel paese di Di\u0161ne-Vedeno, non lontano da Vedeno, nella zona sudorientale della Cecenia, da genitori membri del teip \"Benoy\". Il suo nome fu scelto in onore dell'Imam \u0160amil, ultimo leader della resistenza cecena nella Guerra caucasica. Membri della sua famiglia sono stati attivi sia nel tentativo, poi abortito, di creare un emirato nordcaucasico dopo la Rivoluzione russa, che nell'insurrezione cecena del 1940-1944, a causa della quale furono deportati in Kazakistan dove rimasero fino al 1957.\nDopo il diploma, Basaev cerc\u00f2 di continuare gli studi e lavor\u00f2, spendendo anche due anni nell'esercito sovietico come pompiere e occupandosi poi del commercio di computer.\nLotta armata e atti terroristici.\nCrisi cecena.\nNell'ottobre 1991, subito dopo il collasso dell'Unione Sovietica e la nascita della Federazione russa, il nazionalista D\u017eochar Dudaev dichiar\u00f2 l'indipendenza della Cecenia, innescando la reazione di El'cin che dichiar\u00f2 lo stato d'emergenza e mobilit\u00f2 l'esercito, in un'escalation di tensione che avrebbe portato nel 1994 alla Prima guerra cecena. Basaev si un\u00ec al movimento insurrezionalista e il 9 novembre 1991 acquist\u00f2 notoriet\u00e0 partecipando al sequestro di un Tupolev-154 dell'Aeroflot ad Ankara, in Turchia, quando minacci\u00f2 di far esplodere l'aereo se lo stato d'emergenza non fosse stato ritirato e richiese una conferenza stampa per richiamare l'attenzione internazionale sulla questione cecena. Il sequestro si risolse senza vittime, con la fuga dei terroristi e il ritorno in patria dell'aereo.\nPrima guerra cecena.\nCon lo scoppio della prima guerra cecena divenne uno dei comandanti della guerriglia e combatt\u00e9 nella cosiddetta \"Battaglia di Grozny\", infliggendo gravi perdite ai russi, che per\u00f2 riuscirono ad avere la meglio a inizio 1995, e partendo da Grozny avanzarono rapidamente nel territorio ceceno. Il 3 giugno 1995 un raid aereo russo sul suo paese natale provoc\u00f2 11 morti e 12 feriti fra i suoi familiari: tra le vittime ci furono anche sua moglie, suo figlio e sua sorella.\nPer fermare l'avanzata dei nemici, gli indipendentisti ricorsero alla tattica del sequestro di civili nel territorio russo. Il 14 giugno Basaev guid\u00f2 un gruppo di miliziani che presero in ostaggio 1600 civili nell'ospedale di Bud\u00ebnnovsk, nel sud della Russia: il sequestro fin\u00ec con l'uccisione di almeno 129 persone (pi\u00f9 di 100 tra i civili), anche per via di tre interventi armati falliti delle forze speciali. L'azione ottenne come risultato un cessate il fuoco in Cecenia e l'apertura di negoziati diretti (poi falliti) tra i russi e il governo separatista, oltre a causare una crisi politica in Russia che port\u00f2 alle dimissioni dei Ministri della Sicurezza e dell'Interno. I sequestratori riuscirono a fuggire servendosi di scudi umani, e portarono con s\u00e9 un certo quantitativo di cesio radioattivo, rubato dall'ospedale, che fu poi disseminato nei dintorni di Mosca e ritrovato nel novembre successivo.\nNel 1996 fu in prima linea nella riconquista di Grozny, che determin\u00f2 essenzialmente la fine della prima guerra cecena e il ritiro dei russi.\nSi candid\u00f2 alle elezioni presidenziali del 1996, ma non and\u00f2 oltre il 23,5 % dei consensi. Le elezioni furono vinte dal pi\u00f9 moderato Aslan Maschadov, che per\u00f2 gli offr\u00ec la poltrona di vice primo ministro a inizio 1997. Dal gennaio 1998 mantenne per sei mesi la carica di primo ministro, prima di dimettersi a luglio in polemica con Maschadov, con il quale i rapporti si deteriorarono profondamente, e che accus\u00f2 di stare riportando la Cecenia sotto il dominio russo.\nSeconda guerra cecena.\nGli attentati contro abitazioni civili russe, in cui morirono oltre 300 persone, furono attribuiti a ordini impartiti da Basaev (che avrebbe per\u00f2 negato) come risposta all'invasione russa del Daghestan, e fu perci\u00f2 incolpato il governo di Maskhadov di aver dato appoggio ai terroristi. Questo fu il pretesto per lo scoppio della seconda guerra cecena. Nel gennaio 2000 i russi erano gi\u00e0 alle porte di Grozny, e Basaev stesso nella fuga salt\u00f2 su una mina perdendo un piede, ma riusc\u00ec a rifugiarsi sulle montagne e a riorganizzarsi, anche con il supporto di miliziani islamici provenienti dall'Afghanistan e da altri stati islamici. Nell'agosto 2001 guid\u00f2 una pesante ma inutile offensiva nel distretto di Vedenskij. Diverse voci su presunti ferimenti o uccisioni di Basaev furono diffuse negli anni dalle forze russe, ma si rivelarono sempre false.\nL'impossibilit\u00e0 di contrastare l'avanzata russa indusse Basaev a ricorrere nuovamente al terrorismo, con una spaventosa serie di attentati che dal 2002 alla sua morte provocarono un vero e proprio bagno di sangue. Tra quelli rivendicati ci furono:\nBasaev ha anche guidato l'attacco contro edifici governativi a Nazran', capitale dell'Inguscezia, nella notte tra il 21 e il 22 giugno 2004, che lasci\u00f2 pi\u00f9 di 90 morti incluso il Ministro dell'Interno.\nNonostante una taglia di 10 milioni di dollari sulla sua testa, concesse un'intervista al giornalista russo Andrei Babitsky in cui dichiar\u00f2 che la barbarie delle sue azioni era una semplice risposta alla barbarie perpetrata dai russi contro il suo popolo. Basaev afferm\u00f2 che la responsabilit\u00e0 era del popolo russo, che con il suo silenzio aveva avallato le azioni del governo, e che quindi tutti i russi avrebbero dovuto provare la guerra sulla propria pelle prima che gli attacchi si fermassero.\nIl 23 agosto 2005 entr\u00f2 di nuovo a far parte del governo separatista e il 27 giugno 2006 il nuovo presidente, Dokka Umarov, lo nomin\u00f2 suo vice.\nMilitanza pancaucasica.\nObiettivo conclamato degli islamici separatisti in Cecenia \u00e8 sempre stato quello, una volta ottenuta l'indipendenza dalla Russia, di creare un Emirato, o \"Califfato\", che riunisse le repubbliche caucasiche in un unico stato islamico. A tale scopo i gruppi secessionisti hanno stretto legami pi\u00f9 o meno forti con altri gruppi islamisti radicali caucasici e medio orientali, e sono spesso intervenuti militarmente nelle repubbliche vicine.\nBasaev nel 1992 guid\u00f2 un battaglione ceceno nella guerra del Nagorno Karabakh a fianco degli azeri. Qui conobbe Ibn al-Khattab, un rivoluzionario arabo fondamentalista con cui avrebbe fondato nel 1999 la \"Brigata Islamica Internazionale\" e organizzato azioni di guerriglia e terrorismo.\nSempre nel 1992 combatt\u00e9 nella guerra georgiano-abcasa (nell'ambito pi\u00f9 ampio della guerra civile in Georgia) a fianco dei secessionisti abcasi, e fu determinante nella sconfitta delle truppe governative, seguita dalla pulizia etnica della maggioranza georgiana in Abcasia. In questa guerra la Russia ha supportato la lotta indipendentista abcasa, appoggiando probabilmente lo stesso Basaev nel tentativo, continuato fino alla seconda guerra in Ossezia del Sud, di strappare alla Georgia il dominio sulle repubbliche abcasa e sud osseta.\nNell'agosto del 1999, alla guida della Brigata Islamica Internazionale, attacc\u00f2 il Daghestan insieme con diversi altri gruppi fondamentalisti islamici, in uno degli ennesimi tentativi di creare un Emirato islamico nel nord del Caucaso sottraendo la repubblica al dominio russo, ma l'intervento di Mosca li costrinse alla ritirata meno di un mese dopo.\nVisti i legami con gruppi terroristici islamici \u00e8 stato accusato spesso di intrattenere rapporti con Bin Laden e al Qaida, in particolare dal governo russo che, dopo gli attacchi dell'11 settembre, ha cercato in questo modo di screditarlo. Sebbene Basaev abbia sempre negato contatti diretti con al Qaida, i contatti indiretti sono accertati, a partire dal legame con Ibn al-Khattab, che aveva combattuto con i mujaheddin afghani finanziati da Bin Laden, e con altri gruppi radicali fondamentalisti. Anche il Dipartimento di Stato USA ha sostenuto che nel 2001 Basaev si fosse occupato dell'addestramento nei campi di al Qaida in Afghanistan, e nel 2003 \u00e8 stato riconosciuto come minaccia alla sicurezza degli Stati Uniti.\nNel 2004 rivendic\u00f2 per la sua organizzazione la responsabilit\u00e0 della strage di Beslan, costata la vita ad oltre 330 persone (di cui 186 minorenni), divenendo ampiamente noto all'opinione pubblica internazionale e spingendo il governo russo ad intensificare ulteriormente il proprio intervento militare in Cecenia.\nMorte.\nNel marzo 2006 il primo ministro ceceno Ramzan Kadyrov, figlio di Achmat Kadyrov, afferm\u00f2 che 3.000 soldati della sua guardia personale \"Kadyrovtsy\" stavano braccando Basaev nelle montagne del sud. Le autorit\u00e0 russe sostennero che l'esplosione a Eka\u017eevo, in Inguscezia, che port\u00f2 alla sua morte il 10 luglio 2006 fu il risultato di un'operazione mirata per prevenire possibili attentati durante il summit del G8 di San Pietroburgo, previsto per il 15-17 luglio di quell'anno. I ribelli hanno invece sostenuto che si sia trattato di un incidente. La sua morte ha lasciato vacante il posto di coordinamento del movimento ribelle ceceno, gi\u00e0 amputato di un altro dei suoi leader con l'uccisione nel 2005, da parte dei russi, di Aslan Maschadov, unico leader moderato ad aver dimostrato una certa capacit\u00e0 di controllo su tutti i gruppi indipendentisti, persino di quelli pi\u00f9 radicali."}
{"id": "510095", "revid": "22475", "url": "https://it.wikipedia.org/wiki?curid=510095", "title": "Lachera di Rocca Grimalda", "text": "La Lachera di Rocca Grimalda \u00e8 un rito carnevalesco che si svolge nel comune di Rocca Grimalda, in Provincia di Alessandria.\nConsiste sostanzialmente in una danza con accenni di teatro ove i personaggi fissati dalla tradizione si confrontano e interagiscono tra loro con maschere e costumi differenti che richiamano diversi ruoli e significati intrinseci.\nLe prime fotografie della festa sono degli inizi del Novecento, ma la sua interpretazione come rito di fondazione della comunit\u00e0 si ritiene possa essere molto pi\u00f9 antica, come sembra dimostrato dal mantenimento di elementi la cui spiegazione era stata ormai dimenticata, ma che hanno svelato inaspettati legami con altre rappresentazioni simili diffuse nell'arco alpino, in Italia e in altre manifestazione inerenti al carnevale che si tengono in Europa.\nI personaggi.\nI personaggi sono molteplici e hanno ruoli ben precisi tramandati dagli anziani della comunit\u00e0. I costumi rispecchiano tutti i periodi storici che la Lachera ha attraversato: damerini settecenteschi, spadaccini seicenteschi, personaggi della commedia dell'Arte pi\u00f9 popolare e altri ancora.\nLe origini.\nLa Lachera nasce probabilmente come rito primaverile e agreste pagano, ma nei secoli il suo dimenticato significato originario \u00e8 stato associato a numerose leggende che hanno accompagnato e ormai intriso il rito stesso.\nSecondo la tradizione le origini del rito risalgono ad una coppia coraggiosa di sposi, che durante il medioevo si ribellarono ad un tiranno che pretendeva di esercitare lo \"ius primae noctis\"; il feudatario mand\u00f2 i suoi sgherri per reprimere la rivolta ma i soldati passarono presto dalla parte della popolazione locale che tutta partecip\u00f2 alla ribellione, sfilando orgogliosamente per le strade del paese in segno di sfida.\nIl corteo.\nIl corteo \u00e8 coloratissimo e composto da \"mulattieri\", campagnole ma anche altri personaggi simili agli arlecchini, i \"Trapulin\" e insieme un personaggio diabolico, il \"Beb\u00e8\", in parte uomo, in parte donna e in parte capra, che ancora oggi si diverte a scherzare, a infastidire, a tentare il pubblico con le sue proposte ammiccanti. I Trapulin sono invece gli unici personaggi della rappresentazione ad avere i baffi, simbolo di prestigio e autorevolezza, e si fanno garanti come custodi della tradizione, schioccando a ritmo di musica le loro fruste infiorate.\nIl feudatario (\"Uomo nero\"), lo sconfitto, l'inverno segue il corteo, che \u00e8 pieno di colori e di movimento, e talvolta cerca di rientrare sulla scena ma viene energicamente scacciato...e la festa ricomincia.\nLe danze.\nIl rito essenziale si compone di tre danze: la \"Lachera\" vera e propria, la \"Giga\" e il \"Calisun\".\nLa \"Lachera\" \u00e8 una danza itinerante in un corteo al cui centro sono collocate le figure dei due \"Sposi\" scortati da due \"Zuavi\" o Soldati, insieme a due \"Damigelle\" o Ballerine: di fronte e dietro a questo gruppo centrale i due \"lacch\u00e8\" (servitori) danzano in una serie di sgambetti a tempo di musica, saltano di fronte a spade incrociate e dirigono il corteo delle maschere, essendo i padroni allegorici del carnevale per la tipica inversione dei ruoli che il carnevale spesso comporta.\nLa \"Giga\" \u00e8 invece danzata dagli sposi e dai lacch\u00e8 insieme ed ognuno effettua passi differenti al suono di violini, ghironde e organetti.\nIl \"Calisun\" \u00e8 la danza pi\u00f9 allegorica della Lachera, ove la sposa prima viene contesa dei potenti, impersonati dai lacch\u00e8 ma poi si ribella e li scaccia con decisione in un susseguirsi di sgambetti e salterelli al ritmo dei musicanti.\nIn seguito vennero aggiunte altre danze non esclusive di Rocca Grimalda ma pi\u00f9 in generale dell'Alto Monferrato, come \"la Monferrina\" e la \"Curenta di But\u00e9i\", eseguite da mulattieri e campagnole che cos\u00ec partecipano attivamente alla festa.\nLa Lachera oggi.\nQuesto rito ha vissuto momenti di splendore e momenti bui, come quando venne alterato e strumentalizzato durante il ventennio fascista.\nDopo la guerra \u00e8 rinato nelle sue espressioni pi\u00f9 originali. La costituzione di una associazione esplicitamente votata al mantenimento di tale ricchezza culturale ha permesso una buona pubblicizzazione e uno studio pi\u00f9 approfondito.\nIl rito, come da copione, viene riproposto ogni anno nel periodo di carnevale nelle sue forme pi\u00f9 classiche a Rocca Grimalda e viene ormai esportato in moltissime occasioni, non solo in Italia ma anche in altri paesi europei.\nLa Lachera \u00e8 stata ospitata pi\u00f9 volte in Francia, Austria, Germania, Belgio, Croazia e ogni anno propone scambi con realt\u00e0 analoghe in modo da poter intessere relazioni sempre pi\u00f9 strette tra espressioni di culture lontane e sorprendentemente cos\u00ec simili: per questo \u00e8 stato fondato proprio a Rocca Grimalda un attivo Museo della Maschera che oltre a raccogliere materiale di collezioni private \u00e8 promotore di studi e convegni internazionali sui riti carnevaleschi di tutto il mondo."}
{"id": "510098", "revid": "1305772", "url": "https://it.wikipedia.org/wiki?curid=510098", "title": "Familiar to Millions", "text": "Familiar to Millions \u00e8 un album live della band inglese Oasis, contenente la registrazione del concerto che il gruppo ha tenuto al vecchio stadio di Wembley il 21 luglio del 2000. Ha debuttato al quinto posto nelle classifiche del Regno Unito, con 57.000 copie vendute durante la prima settimana. L'album ha venduto circa 310.000 copie in Gran Bretagna, dove ha vinto un disco di platino, e si stima che le vendite totali nel mondo superino i due milioni di copie.\nTracce.\nEsistono due versioni dell'album: una di 2 CD composta di 18 tracce, l'altra di uno composta da 13. Quest'ultima \u00e8 stata messa in commercio nell'ottobre 2001, per festeggiare i primi dieci anni di performance live degli Oasis. L'unica differenza consiste nel numero di brani."}
{"id": "510100", "revid": "2014155", "url": "https://it.wikipedia.org/wiki?curid=510100", "title": "Sergianni Caracciolo", "text": "Fu principe di Capua, duca di Venosa, conte di Avellino e signore di Calvello, Casalnuovo, Castelvetere, Chiusano, Melfi, Orta, Rapolla, Ripacandida, Trivento, Tufo e Valentino. Fu inoltre sia gran connestabile che gran siniscalco del Regno di Napoli.\nBiografia.\nTerzo figlio di Francesco Caracciolo del ramo dei \"del Sole\", cavaliere aurato e ciambellano del re del Regno di Napoli Ladislao d'Angi\u00f2-Durazzo, e di Covella Sardo, figlia di un cavaliere senese, sin da giovane prese parte a varie campagne militari sotto Ladislao, arrivando a ottenere la carica di gran connestabile del Regno. Succedutagli al trono sua sorella Giovanna, ottenne da lei la carica di gran siniscalco del Regno, consolidando cos\u00ec la propria supremazia a corte.\nLa relazione con la regina Giovanna II d'Angi\u00f2-Durazzo.\nLa sua relazione con la regina Giovanna II ebbe inizio intorno al 1416, nonostante lui fosse gi\u00e0 sposato con la nobile Caterina Filangieri, quando la sovrana si scontr\u00f2 duramente con il consorte Giacomo II di Borbone-La Marche per la pretesa di questo ad essere insignito del titolo regio in luogo di quello di principe di Taranto. La nobilt\u00e0 napoletana fedele agli Angioini diede vita ad una violenta sommossa contro Giacomo, che nel 1418 fu costretto ad abbandonare Napoli.\nFra il Caracciolo e Giovanna nacque un rapporto turbolento, continuamente scosso da contrasti e disaccordi, viziato all'origine dall'intreccio di sentimenti, ambizioni e potere sul quale reggeva. Tuttavia Sergianni esercit\u00f2 per decenni un'influenza enorme sulla regina, che da parte sua cedette a poco a poco il suo potere a subalterni fino a restarne ella stessa dominata. Gi\u00e0 a partire dai primi anni della relazione, Sergianni ebbe un ruolo preponderante nella politica del Regno di Napoli, investito dalla sovrana dell'autorit\u00e0 di assumere \"motu proprio\" molte decisioni di fondamentale importanza.\nA lui si deve la rottura fra la regina e papa Martino V, che in quanto signore feudale del Regno napoletano aveva chiesto a Giovanna il sostegno economico per la ricostituzione del suo esercito. Sergianni istig\u00f2 la sovrana a rifiutare il contributo al pontefice. Trovato un alleato in Luigi III d'Angi\u00f2-Valois, nel 1420 Martino V lo incit\u00f2 contro Giovanna, che da parte sua, grazie alle manovre politiche del Caracciolo, ottenne l'alleanza del potente Alfonso V d'Aragona, creando le premesse per la guerra di successione che si scaten\u00f2 trent'anni dopo la sua morte.\nNel giro di pochi anni i rapporti fra Giovanna e Alfonso, nominato erede al trono, degenerarono in un violento scontro che coinvolse anche il Caracciolo. Profondamente odiato dall'aragonese per l'immenso potere che egli deteneva, nel maggio del 1423 Sergianni fu tratto in arresto da Alfonso, i cui soldati posero l'assedio a Castel Capuano per costringere Giovanna alla resa. Fallito l'assedio, si giunse fra le parti ad uno scambio di prigionieri; in tal modo la regina e Sergianni furono liberi e insieme si recarono ad Aversa. L\u00e0 avvenne l'incontro pacificatore con Luigi III d'Angi\u00f2-Valois. Sempre su indicazione del Caracciolo, la regina prese le distanze dal sovrano aragonese Alfonso e ne annull\u00f2 l'adozione, nominando Luigi suo nuovo erede. Alfonso, intanto, fu costretto a far ritorno in patria per reprimere i conflitti scoppiati tra i suoi fratelli e il re di Castiglia.\nLa congiura e la morte.\nNegli anni che seguirono, il potere di Sergianni Caracciolo crebbe spropositatamente. La regina Giovanna deleg\u00f2 a lui ogni responsabilit\u00e0 nella gestione dei servi pi\u00f9 maledetti, conducendo di fatto vita privata. Per consolidare ulteriormente la propria posizione presso la corte napoletana, dopo aver dato in moglie sua figlia Emilia/Isabella ad Antonio Caldora, figlio primogenito di Jacopo Caldora, potente gran connestabile del Regno di Napoli, fece maritare anche il suo unico figlio maschio Troiano con Maria Caldora, sorella di Antonio, in modo da non averselo contro. Questa alleanza tra Sergianni Caracciolo e Jacopo Caldora venne vista dai cortigiani come un pericolo per la vita della regina Giovanna e per il Regno. La sfrenata ambizione del Caracciolo, sempre pi\u00f9 avido di potere e ricchezze, irrit\u00f2 la regina, stanca di quella posizione di sottomissione ai voleri di un suddito che lei stessa aveva reso cos\u00ec potente. Poco dopo la mezzanotte del 18 agosto 1432, dopo che ebbero termine i festeggiamenti del matrimonio tra il figlio del Caracciolo e la figlia del Caldora a Castel Capuano, la regina Giovanna, opportunamente consigliata dalla sua corte (in particolare da un'acerrima nemica del Caracciolo, la di lei cugina Covella Ruffo, duchessa di Sessa), fece compiere con un tranello l'assassinio di Sergianni, ucciso con venti colpi di pugnale da un gruppo di sicari (Pietro Palagano, Marino Boffa, Gennaro Squadra, Francesco Caracciolo e suo padre Ottino Caracciolo), che entrarono nella stanza del castello in cui egli si era ritirato per coricarsi. Subito dopo l'assassinio, la regina tenne prigioniero il figlio Troiano fino a quando la vedova di Sergianni non gli ebbe consegnato il castello di Melfi con l'immenso tesoro accumulatovi dal marito. In seguito tutti i congiurati furono ricompensati dalla sovrana napoletana. Sergianni venne sepolto a Napoli nella chiesa di San Giovanni a Carbonara, all'interno della cappella Caracciolo del Sole.\nDiscendenza.\nSergianni Caracciolo si spos\u00f2 con Caterina Filangieri, contessa di Avellino, che gli diede un figlio e cinque figlie:"}
{"id": "510111", "revid": "827882", "url": "https://it.wikipedia.org/wiki?curid=510111", "title": "Malloreddus", "text": "I malloreddus, anche conosciuti come malloreddos, e a volte italianizzati in gnocchetti sardi, sono un tipo di pasta tipica della cucina sarda. Hanno la forma di sottili conchiglie rigate, lunghe da circa 2\u00a0cm in su, e sono fatti di farina di semola e acqua. Si mangiano con varie salse.\nI malloreddus sono tipici della zona del Medio Campidano (Provincia del Sud Sardegna), ma corrispondono a equivalenti tipi di pasta, realizzati con tecniche simili, ma in dimensioni pi\u00f9 minute, in altre parti della Sardegna e conosciuti anche come \"macarrones de punzu\", cigiones, macarones caidos, cravaos.\nI \"cassulli di Carloforte\" (di origine ligure) possono ricordare i malloreddus. I \"cassulli\", in Sardegna, si trovano nell'arcipelago del Sulcis.\nEtimologia.\nIl termine \"malloreddu\" (plurale \"malloreddus\") potrebbe derivare dal latino \"mallolus\", che vuol dire appunto tronchetto di pasta, gnocco. Una seconda etimologia pi\u00f9 romantica farebbe derivare il nome da un diminutivo del vocabolo \"malloru\", che in sardo campidanese (Sardegna meridionale e centro-meridionale) significa \"toro\". Di conseguenza, \"malloreddus\" vuol dire \"vitellini\". \nStoria.\nDa sempre i malloreddus sono stati il piatto tradizionale pi\u00f9 preparato in Sardegna in tutte le occasioni pi\u00f9 importanti, sia nelle feste e nelle sagre paesane, sia durante i matrimoni. Fin dall'antichit\u00e0 le massaie hanno preparato questo tipo di pasta. L'origine \u00e8 da ricercarsi nello schema millenario della coltivazione-alimentazione contadina nell'area mediterranea, basata prevalentemente sulla coltura del grano.\nLa lavorazione manuale dei malloreddus in ambito domestico avveniva impastando la semola di grano duro con l'acqua, e si creavano delle listarelle arrotolate di pasta della lunghezza di circa 15\u00a0cm, le quali venivano tagliate a cubetti. Dopodich\u00e9 si otteneva la forma schiacciando i cubetti di pasta contro l'estremit\u00e0 di un cesto in paglia, detto \"su ciuliri\" (\"il setaccio\") per ottenerli rigati, oppure per averli lisci bastava schiacciarli semplicemente contro una base in legno. Se ne ricavava un prodotto panciuto che nell'immaginario del mondo agropastorale assumeva la forma di piccoli vitelli (si pensi a espressioni quali \"bello grasso come un vitellino\").\nPiatti con malloreddus.\nIl piatto classico della cucina sarda sono i malloreddus alla campidanese. In questo piatto, si fa un rag\u00f9 tagliando in pezzetti la salsiccia sarda; i pezzetti vengono soffritti in olio con cipolla tritata, poi lessati per circa un'ora con salsa di pomodoro; si aggiungono quindi alcuni fili di zafferano, dieci minuti prima della fine della cottura. Gli gnocchetti lessati vengono conditi con questo rag\u00f9 e con pecorino sardo grattugiato. Originariamente lo zafferano veniva usato direttamente nell'impasto dei malloreddus, ora invece viene aggiunto alla fine insieme alla salsa."}
{"id": "510112", "revid": "68105", "url": "https://it.wikipedia.org/wiki?curid=510112", "title": "White Stripes", "text": ""}
{"id": "510113", "revid": "17654", "url": "https://it.wikipedia.org/wiki?curid=510113", "title": "Ammonio Picrato", "text": ""}
{"id": "510114", "revid": "38120", "url": "https://it.wikipedia.org/wiki?curid=510114", "title": "Gotham city", "text": ""}
{"id": "510115", "revid": "88740", "url": "https://it.wikipedia.org/wiki?curid=510115", "title": "Gotham", "text": ""}
{"id": "510119", "revid": "73469", "url": "https://it.wikipedia.org/wiki?curid=510119", "title": "Via cavo", "text": ""}
{"id": "510121", "revid": "590", "url": "https://it.wikipedia.org/wiki?curid=510121", "title": "Crocemosso", "text": "Crocemosso, (\"La Cros\" in piemontese, pronuncia \"la crus\"), \u00e8 una frazione del comune di Valdilana situata a 595 metri s.l.m..\nStoria.\nCroce Mosso fu un libero comune con la denominazione di Croce di Mosso fino al 1929, quando fu aggregato a Valle Mosso, del quale ha costituito circa il 75% del territorio. Dal 2019, in seguito alla fusione di Mosso, Valle Mosso, Soprana e Trivero nel comune di Valdilana, \u00e8 divenuto frazione di quest'ultimo.\nTre secoli prima, Croce Mosso era stato il primo paese, con Veglio (o Vegliomosso) a staccarsi dal Mandamento di Mosso S.Maria dando vita ad un proprio comune.\nIl paese deve tale nome alla propria posizione: esso infatti si trova sul crocicchio fra la strada che da Biella porta in Valsesia e quella che da Cossato porta ai monti, il che la rese un punto molto frequentato ed importante per l'economia pastorale prima e laniera poi della zona mossese.\nLo sviluppo ed il benessere del paese sono dovuti all'industria tessile che qui ha trovato le sue origini ad opera anche di una valente e lungimirante classe imprenditoriale.\nInfatti proprio in territorio allora di Croce Mosso nel 1816 nacque la prima azienda laniera italiana a telaio meccanico, ad opera di Pietro Sella in localit\u00e0 Bat\u00f2r (bat\u00f9r), detta poi \"La Macchina Vecchia\", mentre sempre a .\nOltre a Maurizio Sella, che diede origine al proprio lanificio acquistando nel 1835 dal santuario di Oropa un filatoio per seta, furono proprio gli imprenditori della Valle Strona, i Garbaccio, i Grosso, i Mino, ed i Rivetti-Badone, a determinare lo sviluppo industriale, il nobile Giovanni Battista Rivetti-Badone nel 1866 fonda la Filatura Rivetti a Strona poi trasformata dal nobile Eugenio Arnaldo Rivetti-Badone nel Lanificio Rivetti Padre &amp; Figlio che giunse ad impiegare oltre 300 operai fino agli anni ottanta.\nNel 1911 venne edificata la Casa del Popolo, oggi sede della Comunit\u00e0 Montana Valle di Mosso, simbolo dell'ideologia socialista (e per molti aspetti anticlericale) imperante all'epoca nelle masse operaie, ed abbandonata in modo violento con l'avvento del Fascismo.\nFiniva in questo modo l'autonomia del comune faro dello sviluppo sociale ed industriale della vallata; da qui si accendeva il forte campanilismo fra Croce Mosso e Valle Mosso.\nSociet\u00e0.\nGli abitanti, detti crocemossesi, abitano sparpagliati in molte frazioni lungo i crinali della Vallestrona. Queste frazioni, al pari di molte dei paesi limitrofi, andrebbero pi\u00f9 propriamente definite \"cantoni\".\n attorno ad un nucleo familiare, che sovente ne dava il nome, costituivano un'unit\u00e0 indipendente, di carattere patriarcale, fondata sulla pastorizia. Man mano che i figli si sposavano, il patriarca \"aggiungeva un trave\" alla casa, per la nuova famiglia, ed il cantone progrediva. Tuttavia, forte era il senso di appartenenza con gli altri cantoni ad un unico paese, in questo caso Croce Mosso appunto, tant'\u00e8 che quando veniva a mancare un abitante, due giovani del cantone venivano mandati presso gli altri al fine di annunziarne l'infausto evento. Si tratta di retaggi dell'antica cultura celtica, che affiora anche nell'elemento pastorale e nella struttura sociale e cantonale cos\u00ec simile alla tuath irlandese.\nAbbandonata poi la pastorizia prima di molti altri abitanti confinanti, i crocemossesi si dedicarono alla tessitura fin dal XVII secolo, dapprima manuale, poi, dopo l'avvento della Macchina Vecchia di Pietro Sella, meccanica.\nLe crisi tessili che si susseguirono sul finire del XIX secolo portarono all'emigrazione di giovani crocemossesi dapprima stagionale, verso Francia e Svizzera, poi stanziale verso le Americhe, cui si aggiunsero molti perseguitati politici socialisti ed anarchici, fra cui Giovanni Sella Bard detto \"Bleu\", gi\u00e0 a lungo presidente della Societ\u00e0 dei Tessitori di Croce Mosso.\nDopo la Grande Guerra, cominci\u00f2 l'immigrazione di maestranze tessili vicentine, cui si aggiunse l'arrivo di padovani e polesani nel secondo dopoguerra, fusesi a tal punto con i piemontesi da divenire ormai crocemossesi a tutti gli effetti.\nLe successive immigrazioni dal Meridione, dal Nord Africa e dall'Europa dell'Est e lo spopolamento dovuto alla bassa natalit\u00e0 ed alla fuga dei giovani verso la pianura completano un mosaico che va via via configurandosi come sempre pi\u00f9 articolato.\nLa maschera del Carnevale di Croce Mosso, soppresso, era il \"Ciaciar\u00f9n\" (\"il chiacchierone\"), nobiluomo ciarliero accompagnato dalla \"Ciaciaretta\", sua moglie. La scelta di tale figura ricadde sul soprannome dato ai crocemossesi, ciaciar\u00f9n appunto, dai confinanti, per la loro loquacit\u00e0.\nParrocchia.\nLa Parrocchia dei compatroni sant'Antonio abate e Bernardo di Mentone, \u00e8 sita al centro di Croce Mosso ed il campanile, alto e pendente di dal filo a piombo, \u00e8 il secondo del Biellese per altezza.\nAnticamente era patrono il solo sant'Antonio, protettore degli animali e retaggio di un'economia silvo-pastorale via via scomparsa. Nel XIX secolo, con l'inizio dell'emigrazione stagionale verso Francia e Svizzera degli uomini, cominci\u00f2 la devozione a san Bernardo, patrono dei due ospizi che portano il suo nome sulle Alpi, rifugio sicuro nel lungo cammino verso l'Oltralpe.\nPertanto, la festa patronale rimane il 17 gennaio, solennit\u00e0 del compatrono principale sant'Antonio abate.\nLa parrocchia di Croce Mosso \u00e8 stata costituita nel 1514, staccandosi dalla parrocchia di Santa Maria Assunta di Mosso Santa Maria, pur rimanendo parte del suo Vicariato.\nLa parrocchia comprende anche le frazioni a monte, tra cui ricordiamo Molino, Premarcia, Piana, Orcurto, Frignocca, Torello, Avi\u00e8, Regione Fornace, Regione Massaro, Zanone, Bonde, Rivetti, Cerruti, Cravello, Viebolche, Bose, Bacconengo, Nicoletto, Picchetto, Gallo, Fiorina, Badone e Lovrino. La popolazione \u00e8 di circa anime.\nDal 1954 le frazioni basse, verso il torrente Strona di Mosso, rientrano nella Parrocchia di Falcero, che comprende anche Simone, Campore, Molina, Violetto e Girodetti, per un totale di circa 800 abitanti.\nLe frazioni Robiolio e Prelle, infine, appartengono ora alla Parrocchia di sant'Eusebio di Valle Mosso, e verosimilmente sono abitate da 400 persone."}
{"id": "510126", "revid": "729019", "url": "https://it.wikipedia.org/wiki?curid=510126", "title": "Operazione Greif", "text": "L'operazione Greif (\"Grifone\" in lingua tedesca) fu un'operazione militare intrapresa dai tedeschi nell'ambito dell'offensiva delle Ardenne della seconda guerra mondiale, nel dicembre 1944.\nL'operazione si proponeva di ottenere un effetto sorpresa durante questa offensiva sfruttando l'azione di piccoli gruppi di commando tedeschi travestiti da soldati statunitensi che, interrompendo le comunicazioni, alterando la segnaletica stradale e compiendo azioni di sabotaggio di ogni genere, avevano il compito di arrecare caos e confusione nelle retrovie del nemico e occupare gli strategici ponti sulla Mosa necessari al proseguimento dell'offensiva. Il comando dell'operazione fu affidato, da Adolf Hitler in persona, al colonnello delle SS Otto Skorzeny.\nA conti fatti, i risultati concreti ottenuti dall'operazione furono modesti: solo un gruppo arriv\u00f2 effettivamente presso un crocicchio vicino alla Mosa, a Huy, a met\u00e0 strada tra Liegi e Namur, mentre gli altri si prodigarono in operazioni quali voltare i cartelli stradali per fuorviare le truppe alleate, tagliare linee telefoniche e telegrafiche, o legare nastri rossi agli alberi per indicare finte zone minate. Ma il danno pi\u00f9 disastroso fu il caos creato nelle retrovie statunitensi: l'operazione Greif gener\u00f2 un notevole stato di ansia e un serpeggiante sospetto tra i soldati alleati, in particolare quando essi, sbagliando, ritennero che obiettivo reale dell'azione fosse la cattura del generale Dwight Eisenhower.\nAntefatti.\nL'offensiva delle Ardenne.\nIl piano tedesco per la controffensiva da attuare sul fronte occidentale nel dicembre 1944 era grandioso: due forti armate corazzate, la 6. SS-Panzer-Armee a nord e la 5. Panzerarmee a sud, dovevano sferrare un massiccio attacco nella regione delle Ardenne al confine tra Germania, Belgio e Lussemburgo, settore debolmente presidiato dalle unit\u00e0 statunitensi della First United States Army; i \"panzer\" tedeschi dovevano avanzare in profondit\u00e0 fino a raggiungere il fiume Mosa tra Liegi e Charleroi, da dove avrebbero poi proseguito pi\u00f9 a nord verso Bruxelles e quindi Anversa chiudendo cos\u00ec in un'immensa sacca le armate anglo-statunitensi schierate nella parte settentrionale del fronte. La velocit\u00e0 era essenziale per la riuscita del piano, e grande preoccupazione poneva negli strateghi tedeschi la necessit\u00e0 di attraversare il corso della Mosa nel pi\u00f9 breve tempo possibile; dopo varie discussioni, Hitler stesso ordin\u00f2 di formare un'unit\u00e0 speciale di soldati tedeschi capaci di parlare la lingua inglese, i quali, vestiti ed equipaggiati come soldati statunitensi, dovevano infiltrarsi nelle retrovie nemiche sfruttando il caos generato dall'offensiva per andare a occupare i ponti sulla Mosa impedendo che fossero fatti saltare dai reparti in ritirata.\nL'uomo prescelto per portare a termine questa operazione fu lo \"Sturmbannf\u00fchrer\" (maggiore) delle SS Otto Skorzeny, considerato uno specialista in missioni di guerra non convenzionale; tra i suoi successi vi erano la liberazione di Benito Mussolini dalla sua prigionia sul Gran Sasso nel settembre 1943 (operazione Quercia) e la cattura del governo ungherese nell'ottobre 1944 per impedirgli di abbandonare l'alleanza con la Germania (operazione Panzerfaust). Convocato al quartier generale di Hitler a Rastenburg il 22 ottobre 1944, Skorzeny fu promosso \"Obersturmbannf\u00fchrer\" (tenente colonnello) dallo stesso \"F\u00fchrer\" e messo al corrente dell'operazione assegnatagli. Con solo cinque settimane per mettere assieme gli uomini e addestrarli all'operazione, Skorzeny si diede da fare per costituire la sua unit\u00e0 speciale, designata come 150. Panzerbrigade.\nLa 150. Panzerbrigade.\nIl piano originario di Skorzeny era decisamente ottimistico, prevedendo di costituire una brigata meccanizzata forte di tre battaglioni per un totale di 3.300 uomini, tutti o quasi capaci di parlare l'inglese e interamente equipaggiati di uniformi, armi e veicoli di provenienza statunitense o britannica. Il 25 ottobre l'Oberkommando der Wehrmacht emise un ordine a tutti i comandi delle forze armate presenti sul fronte occidentale per il reclutamento di soldati che fossero \u00aba conoscenza della lingua inglese e dello \"slang\" americano\u00bb, mentre il 9 novembre l'Oberbefehlshaber West (il comando in capo della Wehrmacht per tutto il fronte occidentale) ricevette istruzione di trovare e mettere a disposizione un notevole quantitativo di veicoli di provenienza statunitense, tra cui almeno 15 carri armati, 20 veicoli blindati, 20 cannoni semoventi, 100 jeep, 120 camion e 40 motociclette.\nLe richieste di Skorzeny per quanto riguardava l'attrezzatura si rivelarono impossibili da esaudire: i reparti al fronte erano pi\u00f9 che riluttanti a cedere il loro prezioso bottino senza ragguagli precisi sull'operazione, tenuta (come del resto l'intera offensiva nelle Ardenne) nel riserbo pi\u00f9 assoluto. Alla fine furono forniti solo due carri armati M4 Sherman (uno dei quali ben presto scartato per problemi al motore), quattro autoblindo da ricognizione, circa 30 jeep e 15 camion statunitensi originali; anche gli equipaggiamenti personali di origine statunitense furono ottenuti in numero esiguo, e molte delle uniformi fornite erano di tipo estivo. Non meno disastroso fu il reclutamento degli uomini: furono trovati solo dieci volontari capaci di parlare fluentemente l'inglese e con una discreta conoscenza del gergo americano, in maggioranza provenienti dalla Marina militare e tutti privi di specifico addestramento alle operazioni speciali; altri 30-40 uomini parlavano bene l'inglese ma non conoscevano lo \"slang\" americano, altri 120-150 parlavano inglese discretamente e circa 200 ne avevano una conoscenza scolastica. Il resto del personale assegnato alla brigata non aveva alcuna conoscenza della lingua inglese.\nLa carenza di uomini e attrezzature obblig\u00f2 Skorzeny a rivedere i suoi piani. La 150. Panzerbrigade fu ristrutturata come un'unit\u00e0 pi\u00f9 convenzionale, equipaggiata di materiali tedeschi camuffati alla meglio per sembrare statunitensi, con l'incarico di fungere da avanguardia delle colonne corazzate tedesche e di infiltrarsi nelle linee nemiche. Gli effettivi della brigata, in totale circa 2.500 uomini provenienti da tutte le forze armate tedesche, furono suddivisi in tre \"kampfgruppe\" designati con le lettere X, Y e Z, ciascuno dotato di una piccola unit\u00e0 comando, tre compagnie di fanteria, due plotoni di \"panzergrenadier\", due plotoni anticarro, un plotone del genio e uno di trasmissioni; i \"Kampfgruppe\" X e Y avevano anche una compagnia corazzata, la prima dotata di cinque carri armati Panzer V Panther e la seconda di cinque cannoni d'assalto Sturmgesch\u00fctz III: i corazzati erano stati camuffati con delle piastre metalliche per assomigliare il pi\u00f9 possibile a dei cacciacarri statunitensi M10 Wolverine, e a tutti i veicoli della brigata fu applicata la pitturazione verde militare e l'insegna con la stella bianca a cinque punte tipicamente adottate dai veicoli degli Alleati. I 150 uomini capaci di parlare meglio l'inglese furono invece uniti in una speciale unit\u00e0 commando (\"Enheit Stielau\") dotata dei pochi veicoli ed equipaggiamenti genuinamente statunitensi.\nL'addestramento della 150. Panzerbrigade fu condotto nella base di Grafenw\u00f6hr nel cuore della Germania; solo Skorzeny aveva piena conoscenza dell'imminente offensiva nelle Ardenne e del ruolo della brigata in essa, il che gener\u00f2 una serie di voci e dicerie come il fatto che l'unit\u00e0 dovesse attraversare la Francia per andare a liberare le guarnigioni tedesche assediate di Lorient o Dunkerque, o che dovesse andare ad attaccare il quartier generale degli Alleati a Parigi; Skorzeny stesso non fece nulla per ostacolare queste voci, un utile sistema per sviare eventuali informatori nemici. Solo il 10 dicembre, meno di una settimana prima dell'offensiva, i comandanti dei tre \"kampfgruppe\" furono messi al corrente del piano: una volta che le truppe tedesche della 6. SS-Panzer-Armee avessero sfondato il fronte statunitense, la 150. Panzerbrigade doveva portarsi in testa alle colonne d'attacco e, fingendosi un'unit\u00e0 americana in ritirata, spingersi in avanti attraverso l'altopiano dello Hohes Venn andando a conquistare i ponti sulla Mosa situati nelle cittadine di Amay, Huy e Andenne. I commando della Enheit Stielau furono invece suddivisi in piccole unit\u00e0 da quattro-cinque uomini con una jeep e incaricati di una serie di missioni speciali: le squadre di demolizione dovevano far saltare ponti, depositi di munizioni e di carburante nemici; le pattuglie di ricognizione dovevano perlustrare in profondit\u00e0 le retrovie nemiche e le due sponde della Mosa facendo rapporto al comando; i commando di testa dovevano operare in collegamento con le divisioni d'attacco al fine di seminare il caos nelle retrovie nemiche e interrompere la catena di comando degli statunitensi, rovesciando i segnali stradali, tagliando i cavi telefonici e divulgando falsi ordini ai reparti incontrati per strada.\nL'operazione.\nAzioni della 150. Panzerbrigade.\nLa notte del 14 dicembre la 150. Panzerbrigade raggiunse il punto di raccolta di Bad M\u00fcnstereifel da dove ripart\u00ec il 16 dicembre, giorno d'avvio dell'offensiva tedesca nelle Ardenne; i tre \"kampfgruppe\" della brigata furono accodati alle tre divisioni di testa della 6. SS-Panzer-Armee incaricate di aprire la breccia nelle linee statunitensi, rispettivamente la 1. SS-Panzer-Division \"Leibstandarte SS Adolf Hitler\", la 12. SS-Panzer-Division \"Hitlerjugend\" e la 12. Volksgrenadier Division, ma di fatto trascorsero i primi due giorni bloccati negli enormi ingorghi di traffico intorno a Losheim am See. La possibilit\u00e0 di uno sfondamento nel settore della 6. SS-Panzer-Armee fu ben presto vanificata dalla resistenza statunitense nel corso della battaglia del crinale di Elsenborn, e la notte del 17 dicembre Skorzeny propose che la sua brigata fosse riunita in un'unica forza e impiegata per un'azione di sfondamento; alla 150. Panzerbrigade fu quindi assegnato il compito di conquistare il villaggio e il raccordo stradale di Malmedy, aggirando le postazioni statunitensi sul crinale di Elsenborn e assistendo la 12. SS-Panzer-Division nella sua opera di sfondamento.\nUna delle unit\u00e0 da ricognizione della Enheit Stielau era transitata per Malmedy il 17 dicembre, riferendo che l'unico ostacolo erano alcuni blocchi stradali allestiti dal 219\u00ba Battaglione genio statunitense; nei giorni seguenti, tuttavia, altre forze erano giunte a difesa della cittadina: il 120th Infantry Regiment della 30th Infantry Division, il 99th Infantry Battalion (separate) e una compagnia di cacciacarri. Dopo aver perso diverso tempo a radunare le sparse componenti della sua brigata, Skorzeny incominci\u00f2 l'attacco a Malmedy nelle prime ore del 21 dicembre, con il \"Kampfgruppe\" X sul lato sinistro proveniente da Ligneuville, il \"Kampfgruppe\" Y sul lato destro proveniente da Baugnez e il \"Kampfgruppe\" Z in riserva alle spalle. Il \"Kampfgruppe\" Y si imbatt\u00e9 negli avamposti del 120th Regiment statunitense e fu ben presto tempestato di colpi d'artiglieria, tanto che dovette immediatamente ritornare sulle posizioni di partenza; il \"Kampfgruppe\" X attacc\u00f2 con due compagnie di fanteria e i cinque carri armati Panther le postazioni del 3\u00ba Battaglione del 120th Regiment a ovest di Malmedy, riuscendo a penetrare nell'abitato: si svilupp\u00f2 un feroce scontro casa per casa, con i tedeschi che tentavano di aprirsi la strada fino al ponte ferroviario sul fiume Warche ma che erano continuamente respinti dal pesante fuoco statunitense. Il soldato Francis S. Currey del 120th Regiment si guadagn\u00f2 una Medal of Honor, massima onorificenza statunitense, per le sue azioni contro i carri tedeschi a Malmedy.\nPer le 10:30 la nebbia che aveva coperto la zona si era alzata, consentendo all'artiglieria statunitense di intervenire in forze contro i tedeschi; solo un unico carro Panther era riuscito ad attraversare il ponte e a portarsi sulla riva nord, ma qui era stato immobilizzato. Nel tardo pomeriggio i tedeschi incominciarono a ritirarsi da Malmedy: l'artiglieria statunitense aveva sparato pi\u00f9 di 3.000 proiettili nel corso della battaglia, e lo stesso Skorzeny era stato leggermente ferito da una scheggia. Il \"Kampfgruppe\" Y tent\u00f2 un nuovo assalto nelle prime ore del 22 dicembre attaccando a est di Malmedy, ma ancora una volta fu velocemente ricacciato indietro dall'artiglieria statunitense; quello stesso pomeriggio i genieri statunitensi fecero saltare in aria i ponti di Malmedy, rendendo inutile una conquista della cittadina da parte dei tedeschi.\nLa 150. Panzerbrigade rimase in linea senza prendere parte ad altre azioni fino al 28 dicembre, quando fu ritirata nelle vicinanze di Sankt Vith per poi fare ritorno a Grafenw\u00f6hr in Germania, dove venne formalmente sciolta il 23 gennaio 1945; secondo le stime dello stesso Skorzeny, nelle sue inutili azioni nelle Ardenne la brigata aveva perso il 15% della sua forza originaria.\nAzioni della Enheit Stielau.\nIn un'intervista rilasciata agli ufficiali statunitensi nell'agosto 1945, Skorzeny sostenne che nei primi giorni dell'offensiva delle Ardenne e fino al 19 dicembre la Enheit Stielau infiltr\u00f2 dietro le linee nemiche quattro squadre da ricognizione e due da demolizione, oltre ad aggregare una squadra di testa a ognuna delle tre divisioni d'attacco della 6. SS-Panzer-Armee e a ognuno dei \"kampfgruppe\" della 150. Panzerbrigade; a partire dal 19 dicembre, venuto meno l'effetto sorpresa, nessuna squadra in uniforme statunitense fu pi\u00f9 inviata oltre le linee nemiche e le successive missioni di ricognizione furono condotte da soldati in uniforme tedesca.\n\u00c8 molto difficile stimare il reale impatto che le unit\u00e0 tedesche in uniforme statunitense ebbero nel corso della battaglia delle Ardenne, anche perch\u00e9 i resoconti affidabili sono scarsi. Varie squadre sabotarono cartelli stradali, diffusero falsi ordini in lungo e in largo per le retrovie statunitensi e almeno in un caso riuscirono a raggiungere la Mosa, ma nessuna significativa missione di ricognizione o di demolizione fu mai portata a termine; la letteratura del dopoguerra abbond\u00f2 di racconti piuttosto incredibili, e lo stesso Skorzeny contribu\u00ec non poco a colorire i fatti ben oltre la realt\u00e0. L'effetto sorpresa svan\u00ec rapidamente, visto che gi\u00e0 il 17 dicembre documenti riguardanti l'operazione Greif erano caduti in mano ai reparti statunitensi, e molti degli infiltrati catturati rivelarono spontaneamente la natura della loro missione; questo, tuttavia, non fece che incrementare il panico e la paranoia nelle retrovie statunitensi, con i soldati che incominciarono a vedere spie e sabotatori in ogni dove.\nUn ufficiale del controspionaggio statunitense, Earl Browing, propose che agli individui sospetti fossero fatte domande sullo sport e sulla cultura statunitense a cui solo un nativo degli Stati Uniti avrebbe potuto rispondere correttamente; tali precauzioni di sicurezza causarono pi\u00f9 problemi che altro: il generale Omar Bradley fu trattenuto per diverse ore dalla polizia militare perch\u00e9, fermato lungo la strada, alla domanda su quale fosse la capitale dell'Illinois aveva correttamente risposto \u00abSpringfield\u00bb mentre gli agenti che lo interrogavano pensavano che fosse Chicago. Diversi infiltrati tedeschi furono scoperti per inezie: una squadra fu catturata a un posto di blocco il 18 dicembre perch\u00e9 rifer\u00ec di appartenere alla \"Compagnia E\" di un'unit\u00e0 di cavalleria, quando la cavalleria statunitense usava il termine \"troop\" e non \"compagnia\"; un altro tedesco fu individuato perch\u00e9 il suo documento personale riportava correttamente la scritta \"Non valido come passi - solo per identificazione\", quando per un errore di stampa tutti i documenti dei soldati statunitensi riportavano la scritta \"indentificazione\" invece che \"identificazione\": il falsario tedesco che aveva preparato il documento aveva anche provveduto a correggere l'errore ortografico presente sull'originale.\nLa cattura di una squadra di tre elementi ad Aywaille il 17 dicembre, scoperta per un errore nel dare la parola d'ordine a un posto di blocco, caus\u00f2 ulteriore panico: durante l'interrogatorio i tedeschi dichiararono che la loro missione era di rapire o assassinare il comandante in capo degli Alleati generale Dwight Eisenhower, bench\u00e9 questa fosse probabilmente una delle false voci messe in giro da Skorzeny per coprire la vera missione della sua unit\u00e0. A ogni modo, la sicurezza allo SHAEF fu immediatamente triplicata e lo stesso Eisenhower dovette trascorrere diversi giorni in una specie di detenzione coatta nel palazzo del Grand Trianon a causa della sorveglianza continua a cui fu sottoposto.\nI numeri sugli infiltrati tedeschi in uniforme statunitense catturati durante la battaglia delle Ardenne non sono certi, ma almeno 18 tedeschi furono fucilati nel dicembre 1944 per essere stati sorpresi in simili circostanze, ritenute una violazione delle leggi di guerra e assimiliate allo spionaggio. Nel dopoguerra lo stesso Skorzeny fu sottoposto a giudizio nell'agosto 1947 da una corte militare statunitense, nell'ambito dei pi\u00f9 ampi \"processi di Dachau\", per i fatti dell'operazione Greif; il tedesco fu tuttavia assolto e la sua azione ritenuta un legittimo stratagemma di guerra, in particolare dopo la testimonianza resa da ex agenti dello Special Operations Executive britannico che avevano portato a termine durante il conflitto operazioni del tutto analoghe.\nNella cultura di massa.\nI fatti dell'operazione Greif colpirono molto l'immaginario popolare all'epoca, e sono tra gli episodi pi\u00f9 citati nelle opere del dopoguerra che trattano della battaglia delle Ardenne:"}
{"id": "510134", "revid": "343572", "url": "https://it.wikipedia.org/wiki?curid=510134", "title": "Gotico fiammeggiante", "text": ""}
{"id": "510135", "revid": "1226", "url": "https://it.wikipedia.org/wiki?curid=510135", "title": "Gotico cortese", "text": ""}
{"id": "510136", "revid": "67521998", "url": "https://it.wikipedia.org/wiki?curid=510136", "title": "Gotico fiorito", "text": ""}
{"id": "510147", "revid": "251174", "url": "https://it.wikipedia.org/wiki?curid=510147", "title": "Mosso Santa Maria", "text": "Mosso Santa Maria \u00e8 stato un comune italiano della provincia di Biella, in Piemonte.\nStoria.\nA partire dal 1742 il paese si rende autonomo dal comune di Mosso, dal cui territorio si scorporano anche i paesi di Valle Superiore Mosso, Pistolesa, Croce di Mosso ed altri. Nel 1776 Il paese divenne capoluogo del mandamento di Mosso che comprendeva anche i territori dei Valle Superiore Mosso, Pistolesa e Croce di Mosso.\nNel 1938 al comune venne aggregato con Regio decreto il comune di Valle Superiore Mosso, mentre nel 1992 il avvenne il passaggio dalla provincia di Vercelli alla neocostituita provincia di Biella.\nIl 1\u00ba gennaio 1999 Mosso Santa Maria si fuse con il comune di Pistolesa per dare vita al comune di Mosso, il quale a sua volta \u00e8 confluito vent'anni dopo con i vicini comuni di Soprana, Trivero e Valle Mosso nel nuovo comune di Valdilana. "}
{"id": "510150", "revid": "1086846", "url": "https://it.wikipedia.org/wiki?curid=510150", "title": "Associazione Sportiva Roma 1991-1992", "text": "Questa voce raccoglie le informazioni riguardanti l'Associazione Sportiva Roma nelle competizioni ufficiali della stagione 1991-1992.\nStagione.\nIn questa stagione come allenatore viene confermato Ottavio Bianchi. Viene acquistato dalla il tedesco Thomas H\u00e4ssler e ai bianconeri, in cambio, viene ceduto Angelo Peruzzi, ancora squalificato per doping. In quanto detentrice della Coppa Italia, la squadra disput\u00f2 la sua prima finale di Supercoppa Italiana contro la Sampdoria campione d'Italia, conclusasi con la vittoria di quest'ultima per 1-0.\nLa squadra, tra alti e bassi, termin\u00f2 il campionato al quinto posto in classifica, centrando il piazzamento UEFA dopo una serie di cinque vittorie consecutive finali. Una rete dell'ex juventino Rui Barros pose fine al cammino in Coppa delle Coppe della truppa giallorossa, che in quell'occasione sfoggi\u00f2 un'inedita tenuta blu. In Coppa Italia la Roma dovette arrendersi nuovamente alla formazione doriana nei quarti di finale.\nFu l'ultima stagione di Bianchi, che l'ambizioso \"patron\" Giuseppe Ciarrapico decise di non confermare in vista della stagione successiva.\nMaglie e sponsor.\nLo sponsor tecnico \u00e8 adidas, mentre lo sponsor ufficiale \u00e8 Barilla.\nLa prima divisa \u00e8 costituita da maglia rossa con colletto a polo, pantaloncini rossi e calzettoni rossi, tutti e tre presentanti come decorazione le tre strisce Adidas in giallo. In trasferta i Lupi usano una costituita da maglia bianca con colletto a polo, pantaloncini bianchi, calzettoni bianchi, tutti e tre presentanti come decorazione le tre strisce Adidas in giallorosso. Come terza divisa viene usato un kit blu notte, sempre decorato con le tre strisce in giallorosso. I portieri usano due divise: la prima costituita da maglia rosa con colletto a polo e maniche neri, pantaloncini neri e calzettoni bianchi, la seconda da maglia viola, grigia e gialla con maniche nere, pantaloncini neri e calzettoni bianchi. Ad eccezione della terza, le divise presentano cucite sul petto la coccarda della Coppa Italia.\nOrganigramma societario.\nDi seguito l'organigramma societario.\nArea direttiva\nArea tecnica\nRosa.\nDi seguito la rosa&lt;ref name=\"Rosa AS Roma - Saison 91/92\"&gt;&lt;/ref&gt;.\nCalciomercato.\nDi seguito il calciomercato.\nStatistiche.\nDi seguito le statistiche di squadra.\nStatistiche dei giocatori.\nDi seguito le statistiche dei giocatori."}
{"id": "510151", "revid": "6923", "url": "https://it.wikipedia.org/wiki?curid=510151", "title": "Voivodato di Zamo\u015b\u0107", "text": "Il voivodato di Zamo\u015b\u0107 (in polacco: wojew\u00f3dztwo zamojskie) \u00e8 stato un'unit\u00e0 di divisione amministrativa e governo locale della Polonia negli anni dal 1975 al 1998. Con la riforma dei voivodati del 1999, \u00e8 stato sostituito dal voivodato di Lublino.\nCapitale: Zamo\u015b\u0107"}
{"id": "510153", "revid": "287204", "url": "https://it.wikipedia.org/wiki?curid=510153", "title": "Voivodato di Zamosc", "text": ""}
{"id": "510156", "revid": "125101038", "url": "https://it.wikipedia.org/wiki?curid=510156", "title": "Valle Inferiore Mosso", "text": "Valle Inferiore Mosso \u00e8 una frazione del comune di Valle Mosso. Dal XVII secolo al 1929 \u00e8 stato un comune autonomo.\nStoria.\nFino al 1916 era chiamato con il nome Valle Inferiore Mosso e appartenne alla provincia di Novara, poi nel 1927 venne accorpato alla ricostituita provincia di Vercelli, nel 1929 assunse la denominazione Valle Mosso in contemporanea alla fusione con Croce di Mosso e nel 1992 entr\u00f2 a fare parte della provincia di Biella."}
{"id": "510157", "revid": "466539", "url": "https://it.wikipedia.org/wiki?curid=510157", "title": "Jerry West", "text": "Ha avuto una delle pi\u00f9 brillanti carriere nel basket professionistico, prima come giocatore poi in qualit\u00e0 di coach e quindi dirigente. \u00c8 stato inserito nella Hall of fame nel 1980 e la sua silhouette \u00e8 stata utilizzata dalla NBA per il proprio logo ufficiale.\nGi\u00e0 prima di entrare nel mondo professionistico si era messo in mostra per le sue abilit\u00e0, portando la West Virginia University alla finale del campionato NCAA 1959 dove vinse il titolo di MVP. Ha anche giocato, col titolo di co-capitanato condiviso con Oscar Robertson, nella nazionale USA, campione alle Olimpiadi di Roma 1960.\nTra i vari soprannomi affibbiatigli spiccano \"Mr. Clutch\" (\"mister pressione\"), per la sua freddezza e la capacit\u00e0 di segnare nelle situazioni decisive delle gare, e \"Zeke from Cabin Creek\", datogli dal compagno di squadra Elgin Baylor e al quale West non era particolarmente appassionato. Il 26 novembre 2005 il suo numero 44 \u00e8 diventato il primo numero di maglia ritirato dalla West Virginia University per poi venire ritirato anche dalla squadra a cui ha legato indissolubilmente il suo nome, i Los Angeles Lakers. Suo figlio Jonnie ha firmato con la WVU nel 2006.\nCarriera.\nHigh school e college.\nJerry West ha frequentato la West Virginia High School dal 1952 al 1956. \u00c8 stato nominato All-State dal 1953 al 1956 e All-American nel 1956, quando ha vinto anche il West Virginia Player of the Year, dopo essere diventato il primo giocatore della High School a segnare pi\u00f9 di 900 punti in una stagione (32,2 di media a partita, nel 1956). Ha anche condotto la East Bank alla finale statale nello stesso anno. Grazie al suo fenomenale campionato, la scuola dell'East Bank cambia il suo nome ogni anno, nello stesso giorno, in West Bank.\nHa giocato nella West Virginia University Mountaineers, a Morgantown (Virginia Occidentale), dal 1956 al 1960. Durante gli anni del College, \u00e8 stato inserito nell'All-Southern Conference (1958-1960), nell'All-American Second Team (1958), e nel \"The Sporting News\" All-America First Team (1959-60). Nella sua carriera alla WVU ha firmato 24,8 punti e 13,3 rimbalzi a partita.\nIn aggiunta ai giochi Olimpici, ha vinto una medaglia d'oro ai Campionati Panamericani nel 1959.\nNBA.\nLos Angeles Lakers (1960-1974).\nScelto nella NBA, West ha giocato per tutto il corso della sua carriera nei Los Angeles Lakers (dal 1960 al 1974). Nonostante sia stato il compagno di squadra dell'Hall-of-Fame scorer Elgin Baylor per molti anni, West ha comunque realizzato pi\u00f9 di 30 punti a partita in quattro diverse stagioni e comandato la classifica marcatori nel 1969-70. Eccellente playmaker, West \u00e8 stato il miglior assist-man della lega nel 1971-72. Nonostante le palle rubate non fossero contate dalla Nba fino all'ultima stagione di West, a trentacinque anni Mr. Clutch \u00e8 diventato il primo giocatore a far registrare 10 recuperi in una sola partita, ancora oggi record della franchigia dei Lakers. Il giorno del suo ritiro, West aveva segnato 25.192 punti, 27,0 di media a partita, e siglato 7.160 tiri liberi e 6.238 assist.\nWest \u00e8 stato inserito nell'NBA All-Defensive First Team quattro volte (l'NBA All-Defensive First Team non esisteva ancora prima della nona stagione da professionista di West), dieci nell'All-NBA First Team e tredici volte nell'All-Star team. Ha vinto l'MVP all'All-Star Game nel 1972. \u00c8 l'unico giocatore nella storia ad aver vinto il titolo di MVP delle finali nonostante fosse schierato nella formazione perdente. Accadde nel 1969 contro Boston, nel primo anno in cui fu assegnato il riconoscimento. Nel 1980 \u00e8 stato inserito nell'NBA's 35th Anniversary All-Time Team. Il logo della NBA sulle maglie dei giocatori porta la sua inconfondibile sagoma.\nConsiderato come uno dei pi\u00f9 abili tiratori nella storia della NBA, West ha siglato 29.1 punti a partita in 153 gare di playoff, con 40.6 di media nelle undici partite disputate nel 1965, e ha realizzato uno dei tiri pi\u00f9 famosi della storia della NBA, da una distanza di sessanta piedi sul filo della sirena, nella finale del 1970 contro i New York Knicks, durante i supplementari. I Lakers perderanno sia la gara che la finale. West ha giocato nove finali NBA, vincendo un solo titolo nel 1971-72, stagione nella quale i Lakers stabilirono un record nello sport nordamericano moderno con 33 vittorie consecutive. Due anni dopo l'impresa West si \u00e8 ritirato, diventando coach dei Lakers e trascinando la franchigia ai play-off in tre stagioni dal 1976 al 1979, diventando poi dirigente del club in diverse posizioni.\nDirigente.\nNel 1982 Jerry West \u00e8 stato nominato general manager dei Lakers e attraverso ottimi scambi e chiamate al Draft ha mantenuto i Lakers nell'\u00e9lite della NBA per la restante decade. La squadra di quegli anni fu costruita attorno alla base costituita da Magic Johnson, Kareem Abdul-Jabbar e James Worthy e vinse quattro campionati nel 1982, 1985, 1987 e 1988, diventando la prima squadra a vincere per due anni di fila il titolo dai tempi della dinastia dei Boston Celtics negli anni sessanta, quando i biancoverdi vinsero nel 1968 e 1969.\nDopo una fase negativa all'inizio degli anni novanta, West vinse l'NBA Executive of the Year Award nel 1995, quando i suoi Lakers ottennero l'accesso ai playoffs. West ebbe il merito di prendere Kobe Bryant e firmare il free-agent Shaquille O'Neal. I due trascineranno la squadra alla vittoria di tre titoli NBA.\nNel 2002 i Memphis Grizzlies lo assunsero in qualit\u00e0 di direttore generale. West ricostru\u00ec quello che era uno dei peggiori team della NBA. Nel 2004 i Grizzlies toccarono le 50 vittorie per la prima volta nella loro storia e West fu nominato NBA Executive of the Year per la seconda volta."}
{"id": "510163", "revid": "124091976", "url": "https://it.wikipedia.org/wiki?curid=510163", "title": "Batman (serie televisiva)", "text": "Batman \u00e8 una serie televisiva basata sull'omonimo personaggio dei fumetti trasmessa negli Stati Uniti d'America dal 1966 al 1968. In Italia \u00e8 stata trasmessa per la prima volta a partire dal 28 novembre 1966 sulla Rete 2.\nAdam West nel ruolo di Batman e Burt Ward in quello del suo giovane aiutante Robin lottano contro il crimine difendendo Gotham City da un vasto assortimento di stravaganti supercattivi dai costumi sgargianti. La serie - rinunciando alle atmosfere cupe e tenebrose tipiche del personaggio dell'uomo pipistrello - \u00e8 ricordata per il suo stile umoristico e \"Camp\", il caratteristico tema musicale composto da Neal Hefti e le scazzottate a tempo di musica, nelle quali i colpi vengono enfatizzati con scritte onomatopeiche che avvicinano il telefilm a un fumetto animato; per la caratteristica Batmobile e per la sua morale volutamente ironica e semplicistica (rivolta a una vasta platea di bambini e adolescenti): \u00e8 ad esempio rimarcata l'importanza di allacciare le cinture di sicurezza, fare i compiti, mangiare verdure e bere latte (\u00e8 stata descritta dal produttore esecutivo William Dozier come l'unica situation comedy trasmessa senza risate di sottofondo).\nLa serie fu trasmessa dall'ABC dal 12 gennaio 1966 al 14 marzo 1968 per un totale di 120 episodi divisi in tre stagioni.\nDalla serie TV fu tratto nel 1966 il primo lungometraggio per il cinema del personaggio, \"Batman\" (\"Batman: The Movie\").\nEpisodi.\nLa serie si compone complessivamente di 120 episodi suddivisi in tre stagioni televisive. La particolarit\u00e0 \u00e8 che ogni singola puntata da 25 minuti fa parte di una coppia di episodi uniti da un cliffhanger (tipicamente una situazione in cui Batman rischia la vita in una trappola mortale); questa struttura vale per tutta la prima e la seconda serie (94 episodi in totale), a eccezione di due avventure divise in 3 parti. Nella terza serie prevalgono invece gli episodi autoconclusivi e compaiono pi\u00f9 trame tripartite. Ogni coppia di episodi \u00e8 dedicata a un singolo supercriminale, mentre le avventure da tre episodi hanno come antagonisti vari cattivi riunitisi in un team up.\nOriginariamente, nelle prime due stagioni, gli episodi andavano in onda il marted\u00ec e il mercoled\u00ec, quindi il pubblico doveva aspettare solo un giorno per vedere la conclusione dell'avventura della settimana.\nProduzione.\nNei primi anni sessanta, la Ed Graham Productions ottenne i diritti televisivi per una riduzione sul piccolo schermo dei fumetti di Batman e pianific\u00f2 una serie dedicata al pubblico adolescente da mandare in onda il sabato mattina sul canale CBS.\nIl dirigente della ABC Yale Udoff, grande fan di Batman da bambino, contatt\u00f2 Harve Bennett e Edgar J. Scherick, altri dirigenti ABC, che erano anch'essi interessati alla produzione di una serie su Batman. Quando i negoziati tra CBS e Graham si arenarono, la DC Comics ricompr\u00f2 velocemente i diritti e strinse un accordo con la ABC, che gir\u00f2 gli stessi alla 20th Century Fox per produrre la serie.\nA sua volta, la 20th Century Fox affid\u00f2 il progetto a William Dozier ed alla sua casa di produzione, la Greenway Productions. ABC e Fox si aspettavano un programma divertente per ragazzi ma abbastanza canonico, tuttavia, Dozier, che non aveva mai letto dei fumetti in vita sua, concluse, dopo diverse letture di fumetti di Batman per documentarsi, che l'unico modo di far funzionare lo show sarebbe stato quello di forzare i toni sull'assurdo e rendere il programma in uno stile comico e camp assimilabile alla pop art. Originariamente, lo scrittore di romanzi di spionaggio Eric Ambler avrebbe dovuto scrivere la sceneggiatura di un film per la televisione che avrebbe dovuto avere la funzione di lanciare la serie, ma egli rifiut\u00f2 dopo aver letto dell'approccio comico che Dozier aveva intenzione di adottare.\nStagione 1.\nLorenzo Semple Jr. si occup\u00f2 di scrivere la sceneggiatura dell'episodio pilota della serie, in stile \"avventuroso pop-art\". Stanley Ralph Ross, Stanford Sherman, e Charles Hoffman furono gli altri sceneggiatori della serie. Inizialmente le puntate sarebbero dovute durare 1 ora ciascuna, ma la ABC fece pressioni affinch\u00e9 la serie debuttasse in TV nel gennaio 1966 anzich\u00e9 a fine anno come programmato. Poich\u00e9 il network aveva solo due spazi da mezz'ora l'uno in prima serata, lo show fu diviso in due parti, per andare in onda due volte a settimana in episodi da 30 minuti.\nNemici storici di Batman quali Joker, Penguin, Enigmista, Catwoman, Mr. Freeze, e Cappellaio Matto apparvero tutti nella serie. Secondo quanto riferito dai produttori, Frank Gorshin fu scelto per interpretare l'Enigmista proprio in virt\u00f9 del fatto che era un fan di Batman sin dall'infanzia. Catwoman venne interpretata da tre attrici differenti durante la serie: Julie Newmar nelle prime due stagioni, da Lee Meriwether nel film del '66 ispirato alla serie, e da Eartha Kitt nella terza ed ultima stagione.\nStagione 2.\nLa qualit\u00e0 produttiva della serie and\u00f2 diminuendo nel corso della seconda stagione. Nella sua autobiografia \"Back to the Batcave\", Adam West scrisse che quando i lavori della seconda stagione ebbero inizio dopo il completamento del film, Dozier, il suo immediato vice Howie Horwitz ed il resto del cast affrettarono la loro preparazione. Pertanto, non riuscirono a dedicare abbastanza tempo alla cura della seconda stagione. Nel corso della stagione Otto Preminger ed Eli Wallach si avvicendarono nel ruolo di Mister Freeze.\nStagione 3.\nArrivati alla terza stagione, gli indici d'ascolto del programma erano in declino e il destino della serie si fece incerto. Per attrarre nuovi spettatori, Dozier decise di introdurre un personaggio femminile nel cast fisso. Venne quindi fatta debuttare Batgirl, interpretata sullo schermo da Yvonne Craig. La frequenza dello show fu ridotta ad una puntata a settimana, con episodi principalmente autoconclusivi.\nLo spazio dedicato al personaggio di zia Harriet venne drasticamente ridotto a due soli brevi cameo, a causa del precario stato di salute di Madge Blake, l'attrice che la interpretava sullo schermo. Altro cambiamento nel cast fu la sostituzione di Julie Newmar nel ruolo di Catwoman con l'attrice cantante Eartha Kitt (la Newmar era occupata nella lavorazione del film \"L'oro di Mackenna\"). In America, la performance della Kitt nella serie segn\u00f2 il secondo grande successo mainstream in TV di un'attrice afroamericana, dopo Nichelle Nichols nei panni del tenente Uhura in \"Star Trek\", e contribu\u00ec ad abbattere le barriere razziali dell'epoca. Frank Gorshin, interprete originale dell'Enigmista, fece ritorno in occasione di una singola apparizione dopo una pausa di una stagione intera, nel corso della quale il personaggio era stato interpretato da John Astin.\nLe storie e la recitazione si fecero sempre pi\u00f9 surreali nel corso della terza stagione. Inoltre, apparvero riferimenti a culture giovanili contemporanee quali hippy e mod, ed un maggiore uso di slang tipico degli anni sessanta, che nelle prime due stagioni erano stati evitati.\nVerso la fine della terza stagione gli indici di ascolto avevano subito un significativo calo e il canale ABC decise di cancellare lo show, dati gli alti costi di produzione. Tuttavia la NBC accett\u00f2 di rilevare i diritti della serie con la decisione di farla proseguire. Prima che questo potesse accadere fu per\u00f2 scoperto che i set principali della serie erano gi\u00e0 stati smantellati e distrutti, cos\u00ec l'accordo con la NBC salt\u00f2.\nPersonaggi.\nAvversari.\nNella serie appaiono diversi avversari classici dei fumetti di Batman, ma anche alcuni ideati appositamente per il telefilm.\nLa \"Batmobile\".\nL'automobile nera bordata di rosso di Batman, la Batmobile, presente per tutta la durata della serie, deriva dalla Lincoln Futura, una concept car della Ford realizzata interamente nelle officine Ghia di Torino nel 1955.\nCostruito con un costo complessivo di \u00a0$, questo primo esemplare di automobile venne presentato nello stesso anno al Chicago Auto Show senza mai entrare in produzione. Verso la met\u00e0 degli anni sessanta George Barris, un progettista automobilistico, acquist\u00f2 l'automobile direttamente dalla Ford, al prezzo simbolico di 1 dollaro. Con una spesa di e due settimane di lavoro, Barris, la trasform\u00f2 nell'elegante veicolo nero pilotato da Adam West nella serie. Dopo averla tenuta custodita nella sua collezione privata per 47 anni, Barris, nel 2013 la vendette all'asta per 4,6 milioni di dollari.\nAccoglienza e critica.\nLa serie televisiva riscosse un notevole successo anche al di fuori del pubblico giovanile a cui era rivolta ed \u00e8 considerata una serie cult.\nI critici televisivi Alan Sepinwall e Matt Zoller Seitz nel 2016 hanno inserito \"Batman\" all'82\u00ba posto tra i maggiori spettacoli televisivi di tutti i tempi.\nOpere derivate.\nCinema\nDalla serie TV fu tratto il film \"Batman\" (\"Batman: The Movie\") del 1966 diretto da Leslie H. Martinson, che fu il primo lungometraggio per il cinema del personaggio.\nAnimazione"}
{"id": "510166", "revid": "106908", "url": "https://it.wikipedia.org/wiki?curid=510166", "title": "Prefettura di Tochigi", "text": "La \u00e8 una prefettura giapponese con circa 2 milioni di abitanti, si trova nella regione di Kant\u014d, sull'isola di Honsh\u016b. Il suo capoluogo \u00e8 Utsunomiya.\nGeografia fisica.\nLa prefettura di Tochigi \u00e8 situata nella parte centrale dell'isola di Honsh\u016b, e confina a nord con la prefettura di Fukushima, ad est e a sud con la prefettura di Ibaraki, ancora a sud con la prefettura di Saitama e ad ovest con la prefettura di Gunma.\nCitt\u00e0.\nNella Prefettura di Tochigi ci sono 14 citt\u00e0."}
{"id": "510170", "revid": "38120", "url": "https://it.wikipedia.org/wiki?curid=510170", "title": "Cow-boy", "text": ""}
{"id": "510171", "revid": "38120", "url": "https://it.wikipedia.org/wiki?curid=510171", "title": "Cow boy", "text": ""}
{"id": "510172", "revid": "38120", "url": "https://it.wikipedia.org/wiki?curid=510172", "title": "Cow-Boy", "text": ""}
{"id": "510173", "revid": "38120", "url": "https://it.wikipedia.org/wiki?curid=510173", "title": "CowBoy", "text": ""}
{"id": "510174", "revid": "38120", "url": "https://it.wikipedia.org/wiki?curid=510174", "title": "Cow Boy", "text": ""}
{"id": "510176", "revid": "727854", "url": "https://it.wikipedia.org/wiki?curid=510176", "title": "Fisica dello stato solido", "text": "La fisica dello stato solido \u00e8 la pi\u00f9 ampia branca della fisica della materia condensata e riguarda lo studio delle propriet\u00e0 dei solidi, sia elettroniche, che meccaniche, ottiche e magnetiche. Il grosso della ricerca teorica e sperimentale della fisica dello stato solido \u00e8 focalizzato sui cristalli, sia a causa della loro caratteristica struttura atomica periodica, che ne facilita la modellizzazione matematica, che per il loro ampio utilizzo tecnologico.\nDescrizione.\nIl punto di partenza di gran parte della teoria nell'ambito della fisica dello stato solido \u00e8 la formulazione di Schr\u00f6dinger della meccanica quantistica non relativistica. La teoria si colloca generalmente all'interno dell'approssimazione di Born - Oppenheimer e dalla struttura periodica del reticolo cristallino si ricavano le condizioni periodiche di Born-von Karman e il Teorema di Bloch, che caratterizza la funzione d'onda nel cristallo. \nLe deviazioni dalla periodicit\u00e0 sono trattate ampiamente tramite approcci perturbativi o con altri metodi pi\u00f9 innovativi, quali la rinormalizzazione degli stati elettronici. Un corpo allo stato solido ha una forma propria che non puoi modificare se non deformandolo, occupa uno spazio ben preciso e quindi ha un volume proprio e non \u00e8 comprimibile.\nCon il termine \"stato solido\" in elettronica ci si riferisce in generale a tutti i dispositivi a semiconduttore. A differenza dei dispositivi elettromeccanici, quali ad esempio i rel\u00e8, i dispositivi a stato solido non hanno parti meccaniche in movimento.\nIl termine viene utilizzato anche per differenziare i dispositivi a semiconduttore dai primi dispositivi elettronici, le valvole e i diodi termoionici, poich\u00e9 questi ultimi, anzich\u00e9 far scorrere la corrente in un materiale solido, la fanno scorrere nel vuoto (per questo motivo, le valvole sono anche dette \"tubi a vuoto\", in inglese \"vacuum tube\").\nVoci correlate.\nPrincipali campi di applicazione:\nPropriet\u00e0 meccaniche:\nStruttura elettronica:\nTrasporto elettronico:"}
{"id": "510178", "revid": "767487", "url": "https://it.wikipedia.org/wiki?curid=510178", "title": "S\u00e1ga", "text": "Nella mitologia norrena, S\u00e1ga o Saga \u00e8 una d\u00e8a appartenente alla schiera degli Asi, che dimora a S\u00f8kkvabekkr. Secondo alcuni studiosi, si tratterebbe di un altro nome per la dea Frigg. Il nome potrebbe significare \"colei che vede\" o (meno probabilmente) \"annunciatrice\". Viene menzionata nel \"Gr\u00edmnism\u00e1l\":\nAnche Snorri Sturluson, nella sua Edda in prosa menziona questa dea quando le enumera tutte:"}
{"id": "510180", "revid": "1305772", "url": "https://it.wikipedia.org/wiki?curid=510180", "title": "Crisi energetica", "text": "La locuzione crisi energetica si riferisce a due diversi avvenimenti accaduti nella seconda met\u00e0 del XX secolo, dovuti soprattutto a crisi collegate all'approvvigionamento di petrolio. Esse sono:"}
{"id": "510183", "revid": "92723", "url": "https://it.wikipedia.org/wiki?curid=510183", "title": "Nishiki-e", "text": "Nishiki-e (\u9326\u7d75) \u00e8 un'antica tecnica di stampa policroma giapponese, di tipo ukiyo-e, introdotta da Torii Masanobu della scuola di Torii. La prima stampa conosciuta a colori \u00e8 data al 1765. \nIn origine, questa tecnica artistica veniva impiegata nella citt\u00e0 di Edo, l'attuale Tokyo."}
{"id": "510184", "revid": "287204", "url": "https://it.wikipedia.org/wiki?curid=510184", "title": "Shaytan", "text": "Shay\u1e6d\u0101n () nell'islam indica la figura di Satana come nell'ebraico e nel cristianesimo. Il termine viene utilizzato anche per indicare genericamente un diavolo, il cui plurale \u00e8 shay\u0101\u1e6d\u012bn ().\nNel primo caso la sua figura s'identifica in quella del coranico Ibl\u012bs. Insorge tuttavia un irrisolto problema d'ordine teologico, dal momento che Ibl\u012bs, nel Libro Sacro dell'Islam, \u00e8 talora indicato come un diavolo decaduto dalla sua originaria condizione angelica, a causa della sua Disobbedienza ad All\u0101h (Dio), e talaltra un \"jinn\". Nel primo caso la sua natura sarebbe quindi di luce, mentre nel secondo la sua natura non potrebbe essere che di fuoco (o di \"nerofumo\", secondo alcuni testi musulmani).\nLa demonologia nell'Islam ha, in linea di massima, avuto sempre scarsa fortuna per la sostanziale irrilevanza del diavolo rispetto all'onnipotenza di Allah, che tutto crea e tutto regge. Le attenzioni da parte dei teologi sono state quindi prevalentemente assorbite dall'approfondimento della complessa tematica dagli attributi divini, e in particolare della Potenza che pervade di S\u00e9 tutto il Creato. La teologia islamica (specialmente quella \"atomistica\") crede infatti che la materia bruta (\"madda\") che Egli avrebbe creato \"ex nihilo\" per usarla al fine di costituire l'Universo collassa senza soluzione di continuit\u00e0, non essendo in grado di sopravvivere senza il diuturno intervento creatore di Dio.\nI trattati di demonologia sono pertanto \"degradati\" a sezioni dei libri di \"ginnologia\", di cui di gran lunga pi\u00f9 importante \u00e8 il testo di Shibl\u012b degli \"Ak\u0101m al-murj\u0101n f\u012b ahk\u0101m al-j\u0101nn\", con i successivi ampliamenti dovuti alla penna del dotto poligrafo islamico Jal\u0101l al-D\u012bn al-Suy\u016b\u1e6d\u012b."}
{"id": "510186", "revid": "298055", "url": "https://it.wikipedia.org/wiki?curid=510186", "title": "Tigro", "text": ""}
{"id": "510189", "revid": "30857", "url": "https://it.wikipedia.org/wiki?curid=510189", "title": "Shaolin Chuan", "text": ""}
{"id": "510190", "revid": "125173536", "url": "https://it.wikipedia.org/wiki?curid=510190", "title": "Organizzazione della Chiesa cattolica", "text": "L'organizzazione della Chiesa cattolica \u00e8 l'organizzazione e il governo della Chiesa cattolica.\nAssetto organizzativo generale.\nAl vertice della Chiesa cattolica vi \u00e8 il Papa che presiede la Curia romana, che rappresenta la massima autorit\u00e0 della chiesa cattolica. A sua volta la Curia \u00e8 ripartita in Congregazioni e i Pontifici Consigli; il Cardinal Segretario di Stato - che occupa una posizione assimilabile al primo ministro di uno Stato laico - presiede la Segreteria di Stato della Santa Sede. Dispone inoltre di un proprio corpo normativo - il diritto canonico - di organi giudiziari, nonch\u00e9 di una forza di polizia, il Corpo della gendarmeria dello Stato della Citt\u00e0 del Vaticano e di una forza armata, la Guardia svizzera pontificia.\nDal punto di vista territoriale, la Chiesa cattolica \u00e8 ripartita in regioni ecclesiastiche e provincie ecclesiastiche, dal punto di vista amministrativo \u00e8 organizzata in quelle che il codice di diritto canonico definisce \"Chiese particolari\", come le arcidiocesi e le diocesi, a loro volta ripartite in parrocchie, e in ogni Stato del mondo esiste poi una conferenza episcopale. Dal punto di vista dei rapporti internazionali, il sommo pontefice pu\u00f2 inviare uno o pi\u00f9 legati pontifici presso altri Stati o istituzioni, ne vari Stati mondiali pu\u00f2 essere poi presente una nunziatura apostolica, alla quale \u00e8 preposto un nunzio apostolico.\nLe figure.\nLa potest\u00e0 giurisdizionale del vescovo per la sua diocesi, del presbitero per la sua parrocchia, cessa al raggiungimento dell'et\u00e0 della pensione al compimento del 75\u00ba anno, oltre il quale rimangono ministri ordinati senza alcuna giurisdizione e possono essere attribuite solo cariche onorifiche quali il \"cardinalato\"; il ministero petrino o papale \u00e8 invece a vita.\nIl Papa.\nIl capo della Chiesa \u00e8 il vescovo di Roma considerato successore di \"Pietro apostolo\" e come tale viene chiamato \"papa\", \u00e8 eletto dai cardinali in un conclave ed \u00e8 al vertice degli organi di governo della Chiesa cattolica.\nL'ufficio del papa prende il nome di papato, mentre la sua giurisdizione ha il nome di Santa Sede - la pi\u00f9 importante delle sedi apostoliche - ed \u00e8 ente di diritto internazionale.\nI cardinali.\nIl cardinale \u00e8 un prelato, designato dal papa cui \u00e8 immediatamente sottostante nella gerarchia cattolica e - secondo il codice di diritto canonico - \u00e8 un suo diretto collaboratore. Questa collaborazione si esercita nel ricoprire i pi\u00f9 importanti incarichi nella Curia romana (presidenza di organi o dicasteri) oppure come vescovi delle diocesi importanti nel mondo, considerate \"cardinalizie\" per importanza o tradizione ecclesiale.\nI vescovi.\nI vescovi sono i successori degli apostoli, sono nominati dal Papa e sono a capo delle diocesi. Hanno il compito di ordinare i nuovi preti e diaconi e di amministrare il sacramento della \"confermazione\". Un arcivescovo \u00e8 titolare invece di una arcidiocesi. Per particolari motivi possono anche avere il titolo di \"metropolita\".\nI vescovi pi\u00f9 importanti sono nominati cardinali dal Papa mediante apposite funzioni denominate concistori. I cardinali formano il collegio cardinalizio che ha come compito principale l'elezione del nuovo Papa durante il conclave. Ricoprono le cariche dei dicasteri della Curia romana e sono messi a capo delle diocesi pi\u00f9 importanti (arcidiocesi) e dei patriarcati.\nI presbiteri.\nI presbiteri sono collaboratori del vescovo e sono chiamati parroci se sono a capo di una parrocchia. Le parrocchie sono le pi\u00f9 piccole unit\u00e0 amministrative della Chiesa e sono riunite in vicariati (o foranie, o decanati). Uno dei parroci del vicariato ricopre la carica di vicario, coordinatore del territorio. I presbiteri secolari o regolari che abbiano giurisdizione in un foro esterno sono detti prelati.\nI diaconi.\nIl diacono \u00e8 un ministro di culto che ha ricevuto il primo grado del [[Ordine sacro|sacramento dell'ordine]] in alcune confessioni cristiane ([[Chiesa cattolica|cattolica]], [[Chiesa ortodossa|ortodossa]] e [[Chiesa anglicana|anglicana]]).\nVoci correlate.\n[[Categoria:Gerarchia cattolica]]\n[[Categoria:Ministeri della Chiesa cattolica| ]]\n[[Categoria:Diritto canonico]]"}
{"id": "510202", "revid": "26601", "url": "https://it.wikipedia.org/wiki?curid=510202", "title": "Autorete", "text": ""}
{"id": "510204", "revid": "124139365", "url": "https://it.wikipedia.org/wiki?curid=510204", "title": "Dialetto reggiano", "text": "Il dialetto reggiano (nome nativo \"dial\u00e8t arz\u00e2n\") \u00e8 una variet\u00e0 dialettale della lingua emiliana parlata, nelle sue declinazioni locali, nella provincia di Reggio Emilia; pi\u00f9 specificamente, \u00e8 articolato in un sottogruppo di parlate che, con il modenese e il bolognese occidentale ad ovest del Reno, forma un complesso pi\u00f9 ampio definito \"emiliano centrale\".\nDiffusione e varianti.\nLocalmente denominato \"dial\u00e8t arz\u00e2n\", il dialetto reggiano \u00e8 parlato in una zona che corrisponde abbastanza bene all'attuale provincia di Reggio Emilia.\nNon si pu\u00f2 parlare tuttavia di una variante unica parlata all'interno di tutto il territorio provinciale. Si pensi che fino alla Seconda guerra mondiale nel solo centro storico della citt\u00e0 di Reggio Emilia erano parlate ben quattro varianti dialettali: quella del centro, del quartiere di San Pietro, del quartiere di Santo Stefano e del quartiere di Santa Croce. In quest'ultima zona era inoltre parlato un altro dialetto, il cosiddetto reggiano arvars\u00e8. Nel centro storico della citt\u00e0 era parlato dalla popolazione ebraica il giudeo-reggiano; formatosi nel Ghetto, con l'abolizione di quest'ultimo, venne col tempo abbandonato e gi\u00e0 quasi dimenticato agli inizi del Novecento. In provincia, esclusi i comuni e le ville orbitanti sul capoluogo, il dialetto si sfuma con altri. Nella bassa reggiana i comuni rivieraschi risentono in maniera pi\u00f9 o meno marcata, a seconda del luogo, dell'influenza mantovana. \n\u00c8 pi\u00f9 lieve a Boretto e Gualtieri dove si mantengono comunque i suoni \u00f6 ed \u00fc tipici della Lombardia. Risulta invece molto accentuata a Guastalla, Luzzara e Reggiolo dove \u00e8 parlato, con leggere sfumature tra i paesi, il dialetto guastallese, sottogruppo del dialetto mantovano e assai diverso dal reggiano. Nella zona del Correggese il dialetto \u00e8 pressoch\u00e9 simile al dialetto carpigiano, mentre nel Montecchiese ed in generale nella Val d'Enza forte \u00e8 l'influsso del dialetto parmigiano. Nell'Appennino reggiano, in particolar modo dalla linea Vetto-Baiso verso l'alto crinale, sono parlati un insieme di dialetti che presentano molte somiglianze col dialetto lombardo occidentale ma che presentano caratteristiche differenti da paese a paese. Si stima che circa la met\u00e0 della popolazione della provincia di Reggio Emilia sia almeno in grado di comprendere il dialetto parlato.\nGuastalla e dintorni.\nLa parlata di cinque dei sette comuni pi\u00f9 a nord della provincia (Boretto, Gualtieri, Guastalla, Luzzara e Reggiolo) perde varie caratteristiche del dialetto reggiano, andando cos\u00ec a formare un'area dialettale di transizione. Nei primi due centri rimane linguisticamente pi\u00f9 rivolta al reggiano, mentre a Guastalla, Luzzara e Reggiolo \u00e8 nettamente affine all'area dialettale mantovana, al cui contesto appartiene. La palatalizzazione della A, tipicamente emiliana, si mantiene infatti a Boretto e Gualtieri, mentre nei rimanenti centri manca: \"m\u00e0r, s\u00e0l, al l\u00e0va, al parl\u00e0va\" anzich\u00e9 \"m\u00e8r, s\u00e8l, al l\u00e8va, al parl\u00e8va\" (mare, sale, lui lava, lui parlava). In quest'area mancano anche i dittonghi \u00e8i/\u00f2u in ogni posizione: \"m\u00e9la, b\u00e9n, v\u00e9nt, fiur\", \"t\u00e9mp\" anzich\u00e9 \"m\u00e8ila, b\u00e8in, v\u00e8int, fi\u00f2ur, t\u00e8imp\" (mela, bene, vento, fiore, tempo). La pi\u00f9 forte influenza mantovana \u00e8 tuttavia rappresentata dalla presenza delle vocali [y-\u00f8]: \"m\u00fcr, b\u00f6, fi\u00f6la, d\u00fcra, inc\u00f6, n\u00fc\u00e0tar\" (muro, buoi, figlia, dura, oggi, noi); in reggiano al posto di questi suoni si trovano le vocali lunghe [u\u02d0-o\u02d0]. Secondo la classificazione dialettale di Daniele Vitali \u00e8 proprio Gualtieri che determina il confine tra il sistema dialettale reggiano e quello mantovano.\nLa pianura.\nLe varianti della pianura a nord della Via Emilia possono rientrare nella denominazione di \"dialetti rustici settentrionali.\" Di questo areale fa parte Brescello, che, pur confinando direttamente con il Po e l'area guastallese, non presenta influenze mantovane significative. In tutta la zona sono sconosciute le vocali turbate [y-\u00f8], e al loro posto si trovano le vocali lunghe [u\u02d0-o\u02d0]; risulta interessante l'esito in [e\u02d0] anzich\u00e9 in [o\u02d0], tipico del dialetto di Poviglio: [ke\u02d0r - fje\u02d0l - ske\u02d0la] (cuore, figlio, scuola).\u00a0I dittonghi [\u025bi-\u0254u] sono presenti in alcune localit\u00e0, mentre mancano in altre, come Novellara, sostituiti da [e\u02d0-o\u02d0]; questi dittonghi sono comunque pi\u00f9 diffusi in contesto nasale: gal\u00e8ina, mat\u00e8ina, b\u00e8in, pasi\u00f2un (gallina, mattina, bene, passione). Nella parte occidentale dell'area ci sono alcuni influssi parmensi, e in generale \u00e8 sistematico il mantenimento delle [o] atone, che gi\u00e0 dalla periferia orientale di Reggio tendono a chiudersi in [u] come in Modenese, Ferrarese, Bolognese e Romagnolo. Nella parte orientale dell'area, il vago confine tra le province di Reggio e Modena (che a nord di Rubiera non \u00e8 delimitato da fiumi o particolari ostacoli naturali) favorisce reciproci contatti con le parlate carpigiane. Rolo, nonostante la vicinanza con l'area guastallese, fa parte della Diocesi di Carpi e non risente di particolari influssi mantovani.\nLa montagna alta.\nI dialetti delle aree pi\u00f9 elevate dell'Appennino sono molto conservativi e si distanziano significativamente dal reggiano urbano. Notevole \u00e8 il mantenimento di una vocale indistinta in fine di parola: \"bass\u0259, sci\u00f6mm\u0259, tlar\u0259, t\u00fctt\u0259, primm\u0259, t\u00e8rz\u0259\" (basso, scemo, telaio, tutto, primo, terzo); tale suono, che viene meno nella catena parlata, testimonia una fase intermedia della perdita di -o finale, ormai generalizzata nelle variet\u00e0 linguistiche emiliano-romagnole, lombarde e piemontesi. Alcuni esiti possono essere limitati a singoli centri abitati: le A in sillaba aperta, per esempio, subiscono una certa velarizzazione a Sologno, frazione di Villa Minozzo.\nDizionari ed opere generali.\nNella sezione conservazione della biblioteca Panizzi di Reggio Emilia esistono, a livello di bozza, vari manoscritti di progetti di vocabolari reggiano-italiano; tuttavia solamente due opere sono state date alle stampe. La prima \u00e8 il datato dizionario reggiano-toscano di (Giovan Battista Ferrari, 1832), che non pu\u00f2 essere usato acriticamente come riferimento, perch\u00e9, come rilevato da alcuni autori, non \u00e8 fedele nella trascrizione e spesso non \u00e8 coerente nell'accentazione. L'opera pi\u00f9 recente \u00e8 il dizionario di (Luigi Ferrari e Luciano Serra, 1989), che invece si sforza di affrontare il problema della grafia in maniera sistematica. Nella prefazione si pu\u00f2 anche trovare una discussione delle convenzioni precedentemente adottate da alcuni autori vernacolari. Nel dicembre del 2006 \u00e8 infine uscito il primo vocabolario italiano-reggiano, ad opera degli stessi autori (L.Ferrari ed L.Serra, 2006), che contiene circa trentamila parole ed una ricca fraseologia.\nAlcune considerazioni interessanti, anche se non sempre coerenti, si possono inoltre trovare anche nell'ultima raccolta di versi di (Giuseppe Davoli, 1974). Una panoramica molto esaustiva della letteratura vernacolare reggiana si trova nell'opera in pi\u00f9 volumi di Bellocchi (Ugo Bellocchi, 1976; 1999). La fraseologia e le espressioni proverbiali sono ampiamente documentate in (Mario Mazzaperlini, 1976).\nConvenzioni di scrittura.\nFino a tempi relativamente recenti non \u00e8 esistita un'ortografia esatta del dialetto reggiano. La pubblicazione dei due dizionari di L. Ferrari ed L. Serra, nel 1989 dal reggiano all'italiano e nel 2006 dall'italiano al reggiano (vedere bibliografia) ha portato ad una proposta di convenzione di scrittura, anche se \u00e8 ancora in dubbio quanto ampiamente questa convenzione verr\u00e0 adottata da altri autori. Il Ferrari ed il Serra sostanzialmente introducono segni diacritici per specificare la quantit\u00e0 e l'apertura delle vocali toniche, e la pronuncia di alcune consonanti. Le convenzioni ortografiche che non si trovano anche nell'italiano standard sono riportate nella tabella sottostante. Esse vengono utilizzate nel seguito di questo articolo. (Nota: la \"i\" e la \"u\" toniche brevi non sono utilizzate nel dialetto reggiano moderno.)\nEsempi di dialetto reggiano.\nIl testo del Padre Nostro in grafia moderna\n&lt;poem&gt;P\u00eader n\u00f2ster, che t'\u00e9 int al c\u0113l,\nc'al sia santifich\u00ea al t\u00f3 n\u00f2m,\nc'al v\u00e8gna al t\u00f3 r\u00e8gn,\nc'la sia fata la t\u00f3 volont\u00ea,\ncme in c\u0113l, acs\u00e9 anch'in t\u00e8ra.\nDas inc\u014d al n\u00f2ster pan,\ne scan\u015f\u00e8la i n\u00f2ster d\u00e8bit\ncme nu\u00eater e j scan\u015fl\u00f2m ai n\u00f2ster debit\u014dr,\ne an las\u00ear mia ch'e casc\u00f2m in tentasi\u00f2un,\ne l\u00e9bres dal m\u0113l.&lt;/poem&gt;\nAmen.\nUn sonetto di Giovanni Ramusani in grafia originale\n&lt;poem&gt;Amilcare, guard\u00e8 el cumbinazion,\nCh'el g'ha domilla franch int el cassett,\nAi depon da n'amigh, ch'el gh'imprumett\nD'restituirghi seinza provvigion.\nMa l'amigh, ch'l'\u00e8 un sgnurazz propia da bon,\nE el sa che i sold en gh'farann mai difett,\nAi presta a d'j'etr, e ai fa frutt\u00e8r el sett,\nE el d\u00e0 indr\u00e8 el capit\u00e8l a la stagion.\n\"An omnia bene?\" -- Optime, e rispond!\nPer\u00f2 d'Amilcar, seinza fergh ingiuria,\nAn s'\u00e8 mai vist un m\u00e8rel pi\u00f9 rotond.\nMa in mezz el cojonisem, meno mel,\nCh'an j'ha deposit\u00e8 int la nostra Curia,&lt;/poem&gt;\nCh'an vdiva pi\u00f9 n\u00e8 frutt n\u00e8 capit\u00e8l!\nFonologia.\nVocalismo tonico.\nIl dialetto reggiano, cos\u00ec come l'italiano standard, possiede 7 suoni vocalici: /a/, /\u03b5/ (\"e\" aperta o grave), /e/ (\"e\" chiusa o acuta), /i/, /\u0254/ (\"o\" aperta), /o/ (\"o\" chiusa), /u/. Tuttavia, diversamente dall'italiano, la quantit\u00e0 della vocale pu\u00f2 essere distintiva per una vocale tonica; in altri termini, cambiando una vocale tonica lunga in una breve si pu\u00f2 talvolta modificare il significato del vocabolo. Pi\u00f9 precisamente, sono distintive le vocali che possono essere sia aperte che chiuse, ovvero /\u03b5/, /e/, /\u0254/, e /o/ lunghe e brevi, mentre \"i\" ed \"u\" brevi sono decadute rispettivamente in \"e\" ed \"o\" chiuse brevi, come in \"p\u00f3r\" (pure) e \"s\u00e9s\" (\"liquame\").\nPer quanto riguarda le mutazioni fonetiche, nel reggiano ha destato l'interesse di molti studiosi il passaggio /a/ &gt; /\u03b5/ in sillaba libera, che sembra essere avvenuto a partire dal XVI secolo (per questa mutazione si \u00e8 fatto spesso ricorso alla spiegazione del \u201csostrato celtico\u201d. Da notare che /r/ o /l/ seguite da consonante non sempre \"chiudono\" la sillaba, motivo per cui si hanno esiti come \"ch\u00earna\" e \"\u00ealt\". In altre parole, una sillaba accentata che in latino termina in \"-a\", (talvolta \"-al\" o \"-ar\") si trasforma in reggiano in \"-\u00ea\" (\"-\u00eal\" o \"-\u00ear\"), mentre la \"a\" rimane invariata se la sillaba termina per consonante.\nMolto diffusa \u00e8 anche la formazione di dittonghi discendenti, che riguarda sia le vocali anteriori (\"e\" ed \"i\") che le posteriori (\"o\" ed \"u\"), in sillaba libera e, frequentemente, anche in presenza di una consonante nasale postonica (es. D\u0114N-TEM). Quindi, -\"i\" ed -\"e\" possono cos\u00ec avere come risultato \"\u00e8i\", mentre -\"u\" ed \"-o\" danno \"\u00f2u\". La dittongazione in \"\u00f2u\" in sillaba libera non \u00e8 tuttavia presente presso tutti i parlanti e in tutti i contesti fonetici; il risultato \u00e8 allora \"\u014d\". Per esempio, in montagna si tende a pronunciare \"al\u00f2ura\" (allora), mentre a Reggio \u00e8 pi\u00f9 comune \"al\u014dra\".\nVocalismo atono.\nIl reggiano semplifica il vocalismo atono latino in modo molto diverso dall'italiano. Le vocali postoniche, \n(cio\u00e8, le vocali che si trovano dopo la vocale accentata) sia finali che mediane, tendono praticamente sempre a cadere, a meno che non si tratti della vocale /a/ che resiste. Le vocali atone che non cadono sono comunque delle specie di appoggi per la pronuncia, e non sono distintive (non servono mai a distinguere una parola dall'altra); per questo motivo la quantit\u00e0 \u00e8 indefinita (solitamente intermedia o breve), e cos\u00ec pure l'apertura (\"e\" ed \"o\" aperte e chiuse tendono a confondersi).\nPassando alle vocali pretoniche (quelle che si trovano prima della sillaba accentata) si nota che resiste ancora la /a/, che rimane tale, mentre le altre hanno una tendenza alla chiusura. Infatti, le vocali posteriori (\"o\" ed \"u\") si riducono ad /u/, mentre le vocali anteriori (\"e\" ed \"i\") tendono a cadere o a ridursi ad /i/. La trasformazione delle vocali pretoniche \u00e8 evidente in lemmi che hanno una forma semplice dove la vocale \u00e8 tonica ed una diminutiva dove non lo \u00e8 pi\u00f9, come in \"l\u00f4dra\" (imbottatoio) e \"ludr\u00e8t\" (imbuto).\nUn fenomeno che si ricollega alla copiosa caduta delle vocali atone, \u00e8 quello dello sviluppo delle cosiddette \"vocali prostetiche\", cio\u00e8 non etimologiche, a scopo eufonico. Pu\u00f2 accadere infatti che, in seguito alla caduta di una vocale pretonica, si trovi all'inizio della parola un gruppo consonantico di difficile o almeno non comune pronuncia, come \"nv\", \"lv\" o \"rl\". In tal caso in reggiano si ha la tendenza ad inserire una vocale iniziale (/a/ oppure /e/) di appoggio allo scopo di renderlo pi\u00f9 facilmente pronunciabile. Questa pu\u00f2 essere assente se la parola precedente gi\u00e0 termina in vocale, come \"\"E t'al d\u00e9gh edm\u00e2n\" (te lo dico domani) vs. \"F\u00f2mia dm\u00e2n?\"\" (facciamo domani?)\nConsonantismo.\nTutte le parlate di area italica derivate dal latino volgare sono soggette al fenomeno della palatalizzazione dei fonemi /k/ e /g/, che diventano prestissimo le affricate /\u02a7/ e /\u02a4/ quando sono seguite da vocali anteriori (\"i\" od \"e\"); solo il sardo, a causa del suo isolamento, mantiene le occlusive. Il reggiano compie un passo ulteriore ed indebolisce le affricate in fricative. L'evoluzione si pu\u00f2 dunque schematizzare con /k/ &gt; /\u02a7/ &gt; /s/ ed /g/ &gt; /\u02a4/ &gt; /z/ (quest'ultima oscilla con /\u02a3/)\nCome le vocali, anche le consonanti tendono ad essere meglio conservate in posizione iniziale. Tuttavia, il reggiano presenta un altro esempio di palatalizzazione: la combinazione di /j/ iniziale seguita da vocale, che in italiano standard si risolve sempre in /\u02a4/ (come in I\u016aNIUS &gt; giugno), ha in reggiano un esito oscillante fra /z/ e la /\u02a3/. Questa seconda palatalizzazione sembra resistere meglio della prima al ritorno dell'esito italiano standard.\nInfine, la tendenza alla palatalizzazione completa si verifica anche per i nessi consonantici latini /kl/ e /gl/, che in reggiano danno rispettivamente le affricate /\u02a7/ e /\u02a4/. Questo \u00e8 in contrasto con l'italiano dove la palatalizzazione ha luogo solo per la /l/ e si ha l'esito pi\u00f9 meridionale /kj/ e /gj/. Cos\u00ec si ha GL\u0100R\u0114A &gt; *ghiara &gt; ghiaia in italiano, ma GL\u0100R\u0114A &gt; *ghiara &gt; \"gi\u00e2ra\" &gt; \"g\u00eara\" in reggiano. Si noti che in posizione interna in italiano si ha un raddoppiamento (M\u0102C\u016cLA &gt; *macla &gt; macchia), ma il reggiano non presenta mai consonanti geminate (cio\u00e8 doppie), e coerentemente d\u00e0 \"m\u00e2cia\".\nLa combinazione intervocalica latina /lj/, che in italiano ha portato all'innovazione della consonante laterale /\u03bb/, assente in latino, porta in reggiano regolarmente all'elisione della /l/, che lascia la semivocale /j/, talvolta in posizione intervocalica, talvolta in posizione finale; questo suono viene quindi sempre scritto con la lettera \"j\".\nIn reggiano, la combinazione intervocalica /re/ &gt; /rj/ ha la tendenza ad eliminare il suono /j/ (si noti che in toscano, e quindi in italiano \u00e8 invece la /r/ a scomparire). Questa trasformazione \u00e8 di particolare importanza per i nomi delle professioni, che spesso derivano da un suffisso agentivo latino -\u0100RIUM: in italiano, dal toscano, si ha regolarmente -aio (come in macellaio, mastellaio, calzolaio, ...), mentre in reggiano -\"\u00e2r\" &gt; -\"\u00ear\" (\"pch\u00ear\", \"suj\u00ear\", \"calsul\u00ear\", ...), in accordo con il pansettentrionale -aro.\nUn altro fenomeno, che riguarda in misura diversa tutte le lingue romanze occidentali (tra cui il reggiano), \u00e8 quello della lenizione, cio\u00e8 l'indebolimento delle consonanti intervocaliche, principalmente quelle occlusive /p/, /t/, /k/. A questo fenomeno \u00e8 collegata la riduzione delle consonanti geminate (o doppie), che infatti sono assenti in reggiano, mentre l'italiano tende a mantenerle ed anzi in alcuni casi ad estendere il loro utilizzo (es.: lat. F\u0102CIAM &gt; it. faccia). Si noti tuttavia che i due fenomeni non avvengono insieme (giacch\u00e9 la sonorizzazione delle consonanti intervocaliche \u00e8 avvenuta prima della riduzione delle doppie): se la consonante etimologica \u00e8 doppia, essa viene resa singola ma non ulteriormente indebolita. In questo modo le parole che si distinguono per una occlusiva singola/doppia in latino non collassano in un'unica parola in reggiano.\nRispetto all'italiano, in reggiano si nota l'assenza della fricativa postalveolare sorda /\u0283/ (ovvero, il gruppo -sc(i)-, come in \u201csciopero\u201d, \u201cscena\u201d), e, come gi\u00e0 detto, della laterale /\u03bb/ (\u201cfiglio\u201d) e delle affricate /ts/ (\u201cpezzo\u201d) e /dz/ (\u201cmezzo\u201d). \u00c8 importante inoltre ricordare che il suono /z/, che in italiano \u00e8 un allofono di /s/, \u00e8 in reggiano un vero e proprio fonema (es.: \"sn\u00ear\", \u201ccenare\u201d - \"\u1e63n\u00ear\" \u201cgennaio\u201d).\nGrammatica.\nMorfologia nominale: sostantivi e aggettivi.\nIn reggiano esistono solo i generi maschile e femminile, perch\u00e9 il neutro cade durante la transizione da latino a volgare, come nella maggior parte delle lingue romanze. Inoltre, la caduta di tutte le vocali finali, ad eccezione della /a/, ha fatto s\u00ec che i sostantivi maschili si siano trovati senza una desinenza propria, che l'italiano ha invece mantenuto. Nella grandissima maggioranza dei sostantivi maschili non vi \u00e8 quindi nessuna differenza tra la forma singolare e quella plurale. Lo stesso discorso vale per gli aggettivi in forma maschile. Il numero dei sostantivi viene quindi marcato solo dall'articolo (\"al\" o \"l\"' per il singolare, \"i\" o \"j\" per il plurale).\nFanno eccezione alla regola precedente i sostantivi (accentati sull'ultima sillaba) terminanti in -\"\u014dl\", \"\u00e8l\", -\"\u00eal\", che regolarmente al plurale perdono la /l/ e allungano la vocale accentuata se \u00e8 corta al singolare (es.: frad\u00e8l - frad\u0113, fratello/-i), e pochi altri casi, sempre sostantivi di uso molto comune, che modificano la vocale finale. A parte questi fenomeni, \u00e8 sconosciuto il plurale metafonetico del dialetto bolognese.\nLa /a/ dei sostantivi e degli aggettivi femminili invece, oltre a mantenersi, si \u00e8 anche diffusa alla maggior parte di quei sostantivi (e di quegli aggettivi) femminili che non la possedevano nella loro forma latina. La caduta della vocale del plurale femminile ha comunque garantito la distinzione, che in seguito \u00e8 stata rafforzata con l'aggiunta di una /i/ non etimologica; il plurale \u2013\u00d8, cio\u00e8 senza la terminazione /i/, \u00e8 in ogni caso ancora presente, e talvolta anche preferibile se non c'\u00e8 il rischio di confusione con il corrispondente aggettivo maschile.\nNumerali.\nI numerali cardinali sono riportati nella tabella sottostante; si noti che, a differenza dell'italiano, il reggiano distingue tra la forma maschile e quella femminile fino al tre. Come in italiano, il suffisso \"dieci\" diventa un prefisso fra il sedici ed il diciassette.\nPronomi ed aggettivi dimostrativi.\nI pronomi dimostrativi in dialetto reggiano hanno una forma semplice, che declina regolarmente a partire dalle due radici \"c\u00f2st\" e \"c\u00f2l\" che indicano rispettivamente vicinanza e lontananza da chi parla (solo il maschile plurale di \"c\u00f2l\" ha seguito un'evoluzione non banale). Questo \u00e8 in contrasto con l'italiano letterario derivato dal toscano, che invece presenta un sistema a tre valori in cui, oltre a \"questo\" e \"quello\", esiste anche un dimostrativo, \"codesto\" che indica vicinanza a chi ascolta ma non a chi parla (anche se quest'ultimo \u00e8 quasi sconosciuto al di fuori della Toscana al giorno d'oggi).\nGli stessi pronomi dimostrativi hanno anche una forma composta (con accento sulla seconda componente, \u201cqui\u201c) che rafforza il valore deittico, ovvero lo stretto legame fra l'enunciato e la sua collocazione in un certo contesto (in questo caso, tipicamente, il contesto spaziale del locutore). Siccome l'interpretazione di questi pronomi non \u00e8 possibile senza la conoscenza di tale contesto, essi possono essere usati solo in un discorso diretto o indiretto.\nGli aggettivi dimostrativi si formano normalmente con un aggettivo vero e proprio (atono, che precede il sostantivo) e un avverbio (tonico, che segue il sostantivo), di nuovo con valore deittico, nella fattispecie \"ch\u00e9\" (qua) e \"l\u00e9\" (l\u00e0). Gli aggettivi atoni possono anche essere utilizzati senza il loro avverbio nel caso che la loro contestualizzazione si realizzi in altro modo, per esempio con una frase relativa, come in \"Cal l\u00e9ber ch'j \u00eeva v\u00e9st l'\u00eater d\u00e9 l'\u00e9 and\u00ea a f\u00ear v\u00eca\" (Quel libro che avevo visto l'altro ieri non \u00e8 pi\u00f9 disponibile).\nPer il primo gruppo di aggettivi dimostrativi, cio\u00e8 i corrispondenti di \u201dquesto\u201d, esiste anche una forma semplice, pi\u00f9 simile all'uso dell'italiano standard, ma il suo uso \u00e8 pi\u00f9 ristretto.\nLa negazione.\nIl reggiano, partendo da un morfema lessicale, in questo caso il sostantivo latino M\u012aCAM &gt; mica (con il significato di minuzzolo di pane), ha sviluppato la negazione posposta m\u00eca, da unire alla negazione propria derivata dal latino N\u014cN, ovvero an, con una vocale che tende all'elisione. Il fenomeno \u00e8 simile, per esempio, a quello che \u00e8 avvenuto in francese, dove la negazione propria \"ne\" ad un certo punto \u00e8 stata percepita come troppo debole, ed \u00e8 stata rinforzata con espressioni ad hoc, come \"je ne bouge pas\" (non muovo \"passo\"), \"je ne bois goutte\" (non bevo \"goccia\") e \"je ne mange mie\" (non mangio \"mica\"). In francese ha alla fine prevalso \"pas\", mentre in reggiano \"m\u00eca\".\nLa negazione posposta ha poi finito col soppiantare quella propria, dal momento che \"an\" \u00e8 talvolta pronunciato troppo flebilmente per svolgere il suo ruolo. Delle due quindi, \"m\u00eca\" \u00e8 la parte obbligatoria, mentre \"an\" quella facoltativa (lo stesso fenomeno si osserva nel francese popolare del giorno d'oggi).\nVi sono tuttavia alcune frasi fatte di uso molto frequente che testimoniano una fase precedente del processo, in cui \"an\" manteneva il suo ruolo di negazione e \"mia\" non era obbligatorio.\nIn generale anche l'obbligatoriet\u00e0 di \"mia\" viene meno qualora nella frase siano presenti pronomi o avverbi di significato negativo, ad esempio \"mai\" (mai), \"gn\u00e2n\" (neanche), \"nis\u00fbn\" (nessuno) o \"gn\u00eent(o)\" (niente). Queste locuzioni sono sufficienti a specificare per intero il senso negativo della frase, generalmente rimpiazzano il \"m\u00eca\" e talvolta anche l\"an\".\nTuttavia, anche in presenza di locuzioni che rendono palese il significato negativo della frase, \u00e8 talvolta possibile reintrodurre il \"mia\" con senso rafforzativo. In questo caso non ci sono vere regole, tutto dipende dal grado di enfasi che il parlante vuole utilizzare.\nIl sistema verbale.\nVerbi irregolari.\nCome in italiano, vi \u00e8 naturalmente un gruppo di verbi irregolari di uso molto comune che quasi sempre hanno forme differenti per tutte le persone anche all'indicativo presente. I verbi irregolari sono: \"\u00e8ser\" (essere), \"av\u00e8ir\" (avere), \"and\u00ear\" (andare), \"gn\u00eer\" (venire), \"pr\u00e8ir\" (potere), \"vr\u00e8ir\" (volere), \"sav\u00e8ir\" (sapere), \"f\u00ear\" (fare), \"tgn\u00eer\" (tenere, dovere), \"d\u00eer\" (dire), \"t\u014dr\" (prendere), \"d\u00ear\" (dare), \"st\u00ear\" (stare), \"b\u00e8ver\" (bere).\nVerbi regolari.\nIn dialetto reggiano esistono tre coniugazioni regolari che si distinguono per la terminazione dell'infinito: \"-\u00ear\" (corrisponde alla prima italiana in -are), \"-\u00e8ir\" o \"-er\" atono (corrisponde alla seconda italiana in -ere), e \"-\u00eer\" (che corrisponde alla terza italiana in -ire). Gli schemi che seguono presentano i suffissi dei verbi regolari per le forme non composte. Il passato remoto, che era ancora abbastanza utilizzato cent'anni fa, \u00e8 comunque attualmente quasi sparito dall'uso comune. Il segno \"-\u00d8\" indica l'assenza di una terminazione specifica (es.: \"m\u00e2gn-\u00d8\" significa \"m\u00e2gn\").\nAlternanza vocalica.\nL'alternanza vocalica del sistema verbale, che dipende dalla presenza dell'accento sulla radice o sulla desinenza, \u00e8 molto estesa e varia in reggiano. Osservando i verbi reggiani della prima e seconda coniugazione, nonch\u00e9 i verbi irregolari, si nota come lo spostamento dell'accento non influisca solo sulla lunghezza e sull'intensit\u00e0 della vocale radicale, ma frequentemente anche sulla sua qualit\u00e0. Al contrario, quasi tutti i verbi della terza coniugazione (verbi in \"\u2013\u00eer\") hanno sempre l'accento sulla desinenza, e la vocale radicale rimane perci\u00f2 sempre atona. Le possibili alternanze vocaliche sono riportate nella seguente tabella.\nIl gerundio e la perifrasi progressiva.\nIn reggiano, l'uso del modo gerundio \u00e8 quasi completamente scomparso, essendo limitato a registri alti, come la poesia, o a modi di dire arcaici. Tuttavia, anche in reggiano esiste la possibilit\u00e0 di una perifrasi progressiva (come nell'espressione \"sto mangiando\" in italiano), che viene costruita posponendo ad una forma finita di \"\u00e8ser\" la costruzione \"dr\u0113 a\" seguita da un infinito. Costruzioni simili si trovano in altre lingue europee, come \"\"je suis en train de manger\" in francese, e \"ich bin dabei zu essen\"\" in tedesco\nVerbi modali o servili.\nAnche in reggiano vi sono verbi modali (o servili) che hanno le stesse caratteristiche di quelli italiani. Questi verbi, quando usati in congiunzione con l'infinito di un altro verbo, non hanno pi\u00f9 un significato proprio ma servono a caratterizzare la modalit\u00e0 dell'azione specificata dall'altro verbo (es.: voglio mangiare, soglio pensare). I casi pi\u00f9 comuni, in reggiano, si hanno con i verbi \"pr\u00e8ir\", \"vr\u00e8ir\", \"sav\u00e8ir\", \"and\u00ear a\", \"gn\u00eer a\", \"turn\u00ear a\", \"cuminc\u00ear a\". Questi verbi (detti anche \"verbi a ristrutturazione\") autorizzano due posizioni diverse dei clitici nella frase (come in italiano, \"voglio vederlo\" e \"lo voglio vedere\")\nI verbi modali autorizzano anche il cambio dell'ausiliare, in quanto acquistano l'ausiliare che propriamente avrebbe il verbo retto. In altre parole, per i verbi modali \"av\u00e8ir\" diventa \"\u00e8ser\" se l'infinito che segue il verbo modale \u00e8 quello di un verbo che si coniuga con \"\u00e8ser\". Questo \u00e8 simile all'italiano dove \"ho mangiato\" implica \"ho voluto mangiare\", ma \"sono sceso\" implica \"sono/ho voluto scendere\"\nUn esempio del tutto peculiare di verbo modale del dialetto reggiano \u00e8 vr\u00e8ir, che oltre ad avere grosso modo le stesse funzioni di \"volere\" in italiano ha anche un altro uso modale (in italiano normalmente riservato al verbo \"andare\") nella costruzione in cui una forma finita di \"vr\u00e8ir\" \u00e8 seguita da un participio passato (declinato) per esprimere la necessit\u00e0, anche ipotetica, di una certa azione.\nVerbi frasali.\nI verbi frasali, ovvero l'unione di un verbo ed un avverbio o una preposizione a dare un costrutto verbale con un altro significato, fenomeno frequentissimo in tedesco ed inglese, esistono anche in italiano, ma il loro uso \u00e8 molto pi\u00f9 diffuso nel reggiano. I pi\u00f9 comuni sono:\nIl sistema pronominale.\nCome in italiano, il dialetto reggiano presenta due serie di pronomi personali, quelli tonici e quelli atoni. Il loro uso \u00e8 per\u00f2 sostanzialmente diverso; la caratteristica che pi\u00f9 balza all'occhio \u00e8 che il reggiano non sopporta, in generale, che il soggetto rimanga non espresso, ed il pronome obbligatorio \u00e8 quello atono. Questo fenomeno \u00e8 in comune con molti dialetti galloitalici; sull'argomento si vedano i contributi di Laura Vanelli (1987) e Paola Beninc\u00e0 (1994). Esiste inoltre una peculiare sequenza di pronomi interrogativi, che sono obbligatori e si fondono con le forme verbali nelle interrogative dirette.\nPronomi personali soggetto tonici.\nI pronomi tonici soggetto e quelli complemento sono sempre identici in reggiano, al contrario dell'italiano dove si distinguono le prime due persone del singolare (cio\u00e8 \"io\" e \"tu\" sono solo soggetti, mentre \"me\" e \"te\" sono solo complementi oggetti). In dialetto reggiano, la prima e seconda persona plurali hanno delle forme rafforzate che includono \"\u00eater\" (corrispondenti all'italiano \"noialtri\", \"voialtri\"). Le terze persone infine possono essere precedute dal dimostrativo atono \"chi\".\nQuesti pronomi, cos\u00ec come quelli italiani, sono usati solo in particolari circostanze pragmatiche che richiedono la loro presenza, ma non sono mai obbligatori sintatticamente. In altre parole, non sono mai obbligatori in accompagnamento ad un verbo, ma se usati isolatamente, o retti da una preposizione, non possono essere sostituiti da quelli atoni\nPronomi personali soggetto atoni (clitici).\nUna caratteristica che distanzia il reggiano dall'italiano \u00e8 la presenza di un'altra serie di pronomi, questa volta clitici, in funzione di soggetto. I pronomi clitici hanno la caratteristica sintattica di essere legati ad una posizione fissa nel sintagma; non possono cio\u00e8 essere usati in isolamento ma solo in una posizione immediatamente adiacente al verbo, dal quale possono essere separati solo per mezzo di un altro clitico. Fonologicamente, i pronomi clitici sono atoni. Vi sono oscillazioni fra i parlanti per i pronomi clitici costituiti da una sola vocale (\"a\"/\"e\" e talvolta anche \"i\" al plurale). I clitici tendono ad fondersi con altre particelle atone come la negazione \"an\" , o i riflessivi\nPer quanto riguarda la prima persona singolare e le tre persone del plurale, va detto che l'uso dei pronomi clitici soggetto \u00e8 molto diffuso (soprattutto alla terza persona plurale), ma non \u00e8 strettamente obbligatorio, specie in frasi affermative con soggetto pronominale (cio\u00e8, non \u00e8 completamente scorretto dire \"V\u00e2gh a c\u00e0\" invece di \"E v\u00e2gh a c\u00e0\").\nIl discorso \u00e8 diverso per la seconda e terza persona singolare, poich\u00e9 la presenza del clitico soggetto \u00e8 qui quasi sempre obbligatoria, anche in presenza di un pronome soggetto libero (cio\u00e8, \"T\u00e9 t'\u00e9 v\u00e8c\" non pu\u00f2 mai diventare \"T\u00e9 \u00e9 v\u00e8c\" o \"\u00c9 v\u00e8c\".), cos\u00ec come di un soggetto lessicale o di un pronome relativo (cio\u00e8, le frasi \"G\u00eegi m\u00e2gna ...\" e \"G\u00eegi che m\u00e2gna ...\" sono sempre scorrette in dialetto reggiano, mentre la loro traduzione letterale sarebbe grammaticale in italiano)\nLimitazioni all'uso nella terza persona.\nLa regola generale che il pronome clitico non si pu\u00f2 mai omettere davanti ad un verbo presenta numerose eccezioni, specie alla terza persona. Alcune di queste sono idiomatiche, altre possono essere comprese attraverso un piccolo numero di regole supplementari.\nMentre, come gi\u00e0 detto, il clitico soggetto \u00e8 sempre obbligatorio alla seconda persona singolare, alla terza persona singolare in alcuni casi si pu\u00f2 o si deve omettere (o sostituire con un altro pronome). La sua presenza \u00e8 per esempio facoltativa con quantificatori come quelchid\u00fbn (\u201cqualcuno\u201d) o nis\u00fbn (\u201cnessuno\u201d)\nQuando al posto della pi\u00f9 comune costruzione \u201csoggetto-verbo\u201d si ha l'ordine sintattico marcato \u201cverbo-soggetto (lessicale)\u201d (cio\u00e8, un verbo seguito da un nome, non un pronome, come in \"viene mia madre\") il clitico di terza persona singolare viene sostituito da un \u201ca espletivo\u201d (esiste anche la variante e); in questo caso viene a mancare anche l'accordo col verbo, che rimane sempre alla terza persona singolare. La stessa situazione si presenta anche con \u00e9gh (il \u201cci presentativo\u201d dell'italiano, come in \"c'\u00e8 gente\") ed es (il \u201csi impersonale\u201d dell'italiano, come in \"si mangia bene\")\nCon verbi e locuzioni verbali \u201catmosferiche\u201d, che normalmente non hanno un soggetto, \u00e8 pure normale usare a, ed \u00e8 in ogni caso escluso l'uso dei clitici soggetto di terza persona singola singolare. Quindi si pu\u00f2 dire \"a pi\u014dv\", ma \"al pi\u014dv\" o \"la pi\u014dv\" sono sicuramente errori\nEccezione nell'eccezione, non rientrano in alcune delle limitazioni precedenti i verbi \u00e8ser, av\u00e8ir usati come ausiliari, che richiedono sempre la presenza del clitico soggetto alla terza persona singolare. Si noti che il verbo av\u00e8iregh (\"averci\", col significato di \"possedere\" o nell'espressione av\u00e8iregh da \"avere l'incombenza di, dovere\"), che non \u00e8 mai ausiliare, si comporta regolarmente.\nI pronomi personali soggetto interrogativi.\nIn reggiano \u00e8 presente anche una serie di pronomi clitici soggetto usati obbligatoriamente nelle frasi interrogative, che sono sempre atoni e suffissi. Tale fenomeno \u00e8 quasi sconosciuto in italiano, dove comunque \u00e8 sempre facoltativo e suona spesso pomposo (\"Volete voi ... prendere in sposa/o ... ?\"), ma \u00e8 tipico di lingue in cui il soggetto \u00e8 obbligatorio, come il francese (\"Voudrez-vous ...?\"), il tedesco (\"M\u00f6chten Sie ...?\") e l'inglese (\"Would you like ...?\"); tuttavia, in reggiano i pronomi interrogativi differiscono da quelli \"affermativi\" non solo per la posizione ma anche per alcune trasformazioni fonetiche. Questi pronomi sono elencati nella tabella\nI clitici interrogativi sono convenzionalmente segnati ponendo un trattino fra di essi ed il verbo precedente; molti autori non pongono nemmeno il trattino e fondono verbo e pronome in un'unica parola.\nQuesti pronomi suffissi sono sempre obbligatori, anche quando il soggetto lessicale della frase (che pu\u00f2 essere posto prima o dopo il verbo) \u00e8 esplicito. Un esempio d'uso per ogni forma di questi pronomi \u00e8 presentato nella tabella\nL'uso dei pronomi clitici interrogativi (di terza persona singolare) ha due importanti limitazioni; essi vengono eliminati\nComplemento diretto e indiretto.\nCome in italiano, anche in reggiano i pronomi atoni diretti (cio\u00e8 quelli che vengono utilizzati per il complemento oggetto, come in \"Io \"ti\" vedo\") e quelli indiretti (cio\u00e8 quelli che vengono utilizzati per il complemento di termine, come in \"Io \"ti\" mando una lettera\") hanno la stessa forma per tutte le persone, eccezion fatta per la terza singolare e plurale, che usano \"egh\".\n\u00c8 importante non confondere \"egh\" complemento indiretto (\"E gh'\u00f3 d\u00ea dal cujo\u00f9n\", \"gli ho detto stupido\") con \"egh\" locativo (\"E gh'\u00f3 cat\u00ea na panar\u00e2sa\", \"ci ho trovato uno scarafaggio) o suffisso nel verbo \"av\u00e8iregh\". Ed anche \"es\" complemento (\"E's ci\u00e2men t\u00e8stiqu\u00eadri\", \"ci chiamano teste-quadre\") con \"es\" impersonale (\"Es d\u00ee\u1e63 acs\u00e9\", \"si dice cos\u00ec\")\nQuando le forme pronominali, sia dirette che indirette, di prima persona singolare e di seconda persona plurale vengono utilizzate in posizione postverbale (come in \"dirmi, dirvi\") la loro vocale d'appoggio non \u00e8 pi\u00f9 /e/ ma /o/ (probabilmente a causa della labializzazione imposta da /m/ e /v/ in finale di frase).\nNella stessa proposizione possono naturalmente essere presenti tutti e tre i pronomi atoni, cio\u00e8 soggetto (S), oggetto diretto (OD) e oggetto indiretto (OI), in questi casi l'ordine sar\u00e0 sempre S-OI-OD, come negli esempi qui mostrati\nBibliografia.\nOpere scelte sul dialetto reggiano:\nStudi generali:"}
{"id": "510205", "revid": "1318658", "url": "https://it.wikipedia.org/wiki?curid=510205", "title": "Arrondissement di Rethel", "text": "L\"arrondissement\" di Rethel \u00e8 un \"arrondissement\" dipartimentale della Francia situato nel dipartimento delle Ardenne, nella regione Grand Est.\nStoria.\nFu creato nel 1800 sulla base dei preesistenti distretti.\nComposizione.\nL\"arrondissement\" \u00e8 composto da 101 comuni raggruppati in 6 cantoni:"}
{"id": "510206", "revid": "72811", "url": "https://it.wikipedia.org/wiki?curid=510206", "title": "Facolt\u00e0 di Agraria", "text": ""}
{"id": "510207", "revid": "767487", "url": "https://it.wikipedia.org/wiki?curid=510207", "title": "Da Beatminerz", "text": "Da Beatminerz sono un collettivo di beatmaker e DJ hip hop statunitensi di New York, famosi per i loro suoni scuri soprattutto nella scena dell'underground hip hop. Il gruppo originariamente era formato dai fratelli Mr. Walt e DJ Evil Dee nel 1992, per una parentesi hanno fatto parte del gruppo anche: \nDa Beatminerz giocano un ruolo centrale nell'hip hop degli anni 1990 per l'invenzione del \"boom-bap\", un suono incentrato sul beat e sulla linea del basso.\nMentre sono ancora semplicemente Mr. Walt e DJ Evil Dee, fanno il loro debutto come producer per il gruppo di Evil Dee Black Moon, con il loro singolo di debutto \"Who Got Da Props?\". Producono poi per intero l'album di debutto dei Black Moon, \"Enta da Stage\" nel 1993, continuando il lavoro anche per il componente dei Black Moon Buckshot ed il suo gruppo Boot Camp Clik. Nel 1995, assieme al terzo membro del gruppo Baby Paul, producono l'album di debutto degli Smif-N-Wessun, \"Dah Shinin\"'.\nLe successive produzioni sono per Heltah Skeltah ed O.G.C. nel 1996, con diverse produzioni per i rispettivi album di debutto, \"Nocturnal\" e \"Da Storm\". Alla fine degli anni 1990, Da Beatminerz hanno ampliato la lista delle loro collaborazioni, giungendo a produrre anche per Afu-Ra, Black Star, De La Soul, Eminem, Flipmode Squad, M.O.P., Mic Geronimo ed O.C.. Nel 2001, il gruppo si espande con l'ingresso di altri due elementi quali Rich Blak e Chocolate Ty.\nLo stesso anno, producono il loro album di debutto, \"Brace 4 Impak\", per la popolare etichetta indipendente Rawkus Records. Il disco contiene apparizioni di tutto rispetto come Royce Da 5'9\", Black Moon, Ras Kass, Diamond D, Cocoa Brovaz, Pete Rock, Talib Kweli, Freddie Foxxx, Jean Grae e Naughty By Nature. Il singolo \"Take That\" diventa una hit nel 2001, raggiungendo la Top 5 dei singoli rap negli USA. Dal 2004, la crew \u00e8 tornata alla sua formazione iniziale, Evil Dee e Mr. Walt, ed il duo ha realizzato il lavoro \"Fully Loaded w/ Statik\" per Copter Records. Negli ultimi anni hanno realizzato basi per Akrobatik, Big Daddy Kane, Black Moon, Boot Camp Clik, Craig G, Dilated Peoples, Jean Grae, KRS-One, Naughty By Nature, Smif-N-Wessun e Wordsworth."}
{"id": "510208", "revid": "1442080", "url": "https://it.wikipedia.org/wiki?curid=510208", "title": "Dissimilazione", "text": "La dissimilazione \u00e8 un fenomeno che si verifica quando un segmento fonologico si modifica per differenziarsi dal suo contesto fonologico. \nIl fenomeno esattamente opposto (e molto pi\u00f9 diffuso) \u00e8 l'assimilazione.\nEsempi.\nIl suffisso latino \"-alis\", aggiunto a morfemi con una [l], diventa \"-aris\" (\"oralis\" vs. \"singularis\"). Lo stesso fenomeno si trasferisce in inglese, per i suffissi \"-al\" e \"-ar\" (\"cultural\" vs. \"spectacular\"), e in italiano (\"pettorale\" vs. \"polare\") e nella maggioranza delle lingue romanze.\nIn diacronia abbiamo esempi di dissimilazione nell'evoluzione delle lingue romanze dal latino, ad esempio la parola per 'albero':\nUn classico esempio di dissimilazione \u00e8 la legge di Grassmann.\nUn esempio di dissimilazione in italiano \u00e8 relativo all'uso impersonale di un verbo pronominale: *\"si si pettina\" \u2192 \"ci si pettina\". Poich\u00e9 il \"si\" impersonale e il \"si\" riflessivo risultano adiacenti, il primo prende la forma \"ci\" (un allomorfo)."}
{"id": "510210", "revid": "1318658", "url": "https://it.wikipedia.org/wiki?curid=510210", "title": "Arrondissement di Sedan", "text": "L\"arrondissement\" di Sedan \u00e8 un \"arrondissement\" dipartimentale della Francia situato nel dipartimento delle Ardenne, nella regione Grand Est.\nStoria.\nFu creato nel 1800 sulla base dei preesistenti distretti. Soppresso nel 1926, fu ricostituito nel 1942.\nComposizione.\nL\"arrondissement\" \u00e8 composto da 79 comuni raggruppati in 6 cantoni:"}
{"id": "510215", "revid": "287204", "url": "https://it.wikipedia.org/wiki?curid=510215", "title": "Allier (Alti Pirenei)", "text": "Allier \u00e8 un comune francese di 387 abitanti situato nel dipartimento degli Alti Pirenei nella regione dell'Occitania."}
{"id": "510217", "revid": "1629429", "url": "https://it.wikipedia.org/wiki?curid=510217", "title": "Artigues (Alti Pirenei)", "text": "Artigues (\"Artigas\" in occitano) \u00e8 un comune francese rurale di montagna, di appena 25 abitanti, e di meno di un chilometro e mezzo di superficie territoriale, situato nel dipartimento degli Alti Pirenei, nella regione dell'Occitania, che fa parte del Massiccio dei Pirenei, i cui abitanti sono chiamati \"artighesi\".\nEtimologia.\nArt\u00ecga significa in occitano \"dissodamento\" o \"terra dissodata\", e la parola era molto usata in dialetto guascone medievale ed ha prodotto molti toponimi.\nGeografia fisica.\nArtigues \u00e8 un comune dei Pirenei situato nell'area urbana di Lourdes, ad un'altitudine media di 640 metri sul livello del mare, con una superficie di appena 1,5\u00a0km\u00b2.\nI comuni pi\u00f9 vicini ad Artigues sono S\u00e8re-Lanso, Les Angles, Juncalas, Arcizac-ez-Angles e Jarret. Lourdes \u00e8 a 5\u00a0km di distanza.\nIl ruscello delle \"Moulettes\" \u00e8 il principale corso d'acqua del \"villaggio\".\nArtigues \u00e8 ugualmente poco pi\u00f9 distante, 9\u00a0km, dal parco nazionale dei Pirenei, e la stazione di sci pi\u00f9 prossima \u00e8 \"Hautacam\", a Beaucens, ad 11\u00a0km.\nStoria.\nNel 1313, il nome del comune era scritto \"De Artigas\", che proviene dal termine pre-latino \"artica\", che significava \"terreno incolto\" o dall'occitano \"artiga\" corrispondente a terra dissodata.\nNel 1429, il comune contava solo 7 fuochi, e la sua popolazione ammontava a 54 abitanti nel 1806 ed a 93 nel 1866.\nIl Santo patrono d'Artigues \u00e8 San Giovanni Battista."}
{"id": "510219", "revid": "110157", "url": "https://it.wikipedia.org/wiki?curid=510219", "title": "Nord e Sud (John Jakes)", "text": "Nord e Sud (\"North and South\") \u00e8 un romanzo storico del 1982 di John Jakes. \u00c8 il primo di una trilogia di romanzi dedicati al periodo della guerra civile americana e che comprende anche \"Amore e guerra\" (\"Love and War\", 1984) e \"Inferno e paradiso\" (\"Heaven &amp; Hell\", 1987).\nDal romanzo \u00e8 stata tratta la miniserie omonima per la televisione (1985).\nTrama.\nIl romanzo narra la storia dell'amicizia fra i due rampolli di due famiglie americane: i Main, proprietari terrieri del Sud e gli Hazard, industriali del Nord. Orry Main e George Hazard si conoscono all'accademia militare di West Point e tra i due nasce una profonda amicizia che sar\u00e0 messa a dura prova durante gli anni a venire. Siamo infatti negli anni precedenti la guerra di Secessione che divider\u00e0 il paese.\nL'amicizia tra i due fa in modo che le due numerose famiglie si conoscano e restino indissolubilmente legate, malgrado le grandi differenze di vedute sulla schiavit\u00f9. Infatti la moglie di George, Costance, aiuta, con la complicit\u00e0 del marito, la rete di assistenza agli schiavi fuggiaschi allestita nel nord. \nPersonaggi agli antipodi, George pi\u00f9 estroverso e pratico, Orry pi\u00f9 timido e malinconico, i due simboleggiano i caratteri dominanti nei rispettivi stati di appartenenza: la Pennsylvania e il South Carolina. La storia della loro amicizia \u00e8 accompagnata da una mirabile e documentata descrizione del periodo storico che rendono il romanzo un affresco credibile e avvincente del periodo antecedente alla guerra civile, illustrando anche le diverse posizioni che portarono al conflitto. A fianco dei personaggi immaginari compaiono infatti i futuri protagonisti della guerra civile americana come il cadetto anziano Sam Grant, il collerico Philip Sheridan, il sovrintendente di West Point Robert E. Lee, il segretario alla guerra Jefferson Davis, la matricola di Clarksburg Tom Jackson, il simpatico ed estroverso George Pickett, il gioviale e ironico Beauty Stuart.\nOrry si invaghir\u00e0 di Madeline Faubray gi\u00e0 promessa al vicino di piantagione infido e vendicativo Justin La Motte. Il fratello maggiore, Cooper, si assocer\u00e0 a George nella costruzione di una nave avveniristica il cui varo non sar\u00e0 reso possibile dall'inizio del conflitto. La sorella minore, Brett, si sposer\u00e0 con il fratello minore di George, Billy, divenuto miglior amico del cugino di Orry, Charles, nonostante il tentativo dell'altra sorella, Ashton, di farlo uccidere in duello dal suo amante Forbes La Motte, nipote di Justin. A scongiurare l'omicidio sar\u00e0 proprio l'intervento di Charles avvertito da Madeline.\nOpere derivate.\nNel 1985 dal romanzo \u00e8 stata tratta una miniserie tv intitolata \"Nord e Sud\"."}
{"id": "510220", "revid": "110157", "url": "https://it.wikipedia.org/wiki?curid=510220", "title": "Aulon (Alti Pirenei)", "text": "Aulon \u00e8 un comune francese di 83 abitanti situato nel dipartimento degli Alti Pirenei nella regione dell'Occitana."}
{"id": "510221", "revid": "287204", "url": "https://it.wikipedia.org/wiki?curid=510221", "title": "Aureilhan (Alti Pirenei)", "text": "Aureilhan \u00e8 un comune francese di 8.139 abitanti situato nel dipartimento degli Alti Pirenei nella regione dell'Occitania."}
{"id": "510224", "revid": "1318658", "url": "https://it.wikipedia.org/wiki?curid=510224", "title": "Superficie della Luna", "text": "Il suolo lunare \u00e8 grigiastro e composto da regolite lunare, una roccia polverosa generata principalmente a seguito dell'impatto di meteoroidi con la superficie e dell'azione del vento solare su di essa. Varia da grana molto fine ad argilla.\nLa superficie si presenta cosparsa di crateri, eccezion fatta per i \"mari\" ossia le vaste zone pianeggianti resti di antiche colate laviche, dove i crateri sono pi\u00f9 radi. Sono in tutto 1 571 (crateri denominati) oltre a 7\u00a0066 crateri correlati con raggio non inferiore a un metro. \nDescrizione.\nI pi\u00f9 grandi raggiungono un diametro anche di 240\u00a0km. Non agendo sulla Luna forze tettoniche, eruzioni vulcaniche e fenomeni sismici, sono fenomeni rari, a parte casi estremamente rari causati da impatti con meteoriti.\nAll'equatore la temperatura pu\u00f2 raggiungere durante il giorno un massimo di 127 \u00b0C e un minimo di -247 \u00b0C rilevata in un cratere presso il polo Nord lunare. Non essendovi atmosfera, n\u00e9 scorrimento superficiale di acqua, mancano i relativi fenomeni di erosione tipici della Terra. Tuttavia, il continuo bombardamento di micrometeoriti unito all'impatto dei meteoroidi e degli asteroidi costituisce una forza di erosione, che ha levigato e leviga tuttora lentamente la superficie lunare. Manca l'acqua allo stato liquido; allo stato solido \u00e8 invece probabilmente presente nei crateri circumpolari.\nLa prima sonda ad allunare \u00e8 stata la sovietica Luna 2, che rimase distrutta nell'impatto. L'uomo \u00e8 arrivato col programma Apollo fra il 1969 e il 1972. Il primo a mettervi piede, nella missione Apollo 11, \u00e8 stato l'astronauta statunitense Neil Armstrong. L'ultima visita \u00e8 del rover cinese Yutu (Coniglio di giada) della missione Chang\u2019e-3 nel dicembre 2013."}
{"id": "510227", "revid": "287204", "url": "https://it.wikipedia.org/wiki?curid=510227", "title": "Bize (Alti Pirenei)", "text": "Bize \u00e8 un comune francese di 225 abitanti situato nel dipartimento degli Alti Pirenei nella regione dell'Occitania."}
{"id": "510228", "revid": "287204", "url": "https://it.wikipedia.org/wiki?curid=510228", "title": "Bordes (Alti Pirenei)", "text": "Bordes \u00e8 un comune francese di 720 abitanti situato nel dipartimento degli Alti Pirenei nella regione dell'Occitania."}
{"id": "510230", "revid": "767487", "url": "https://it.wikipedia.org/wiki?curid=510230", "title": "Bours (Alti Pirenei)", "text": "Bours \u00e8 un comune francese di 787 abitanti situato nel dipartimento degli Alti Pirenei nella regione dell'Occitania."}
{"id": "510231", "revid": "2220313", "url": "https://it.wikipedia.org/wiki?curid=510231", "title": "Sturmtruppen 2 - Tutti al fronte", "text": "Sturmtruppen 2 - Tutti al fronte \u00e8 un film del genere commedia all'italiana del 1982 diretto da Salvatore Samperi. \u00c8 il sequel del film \"Sturmtruppen\" del 1976.\n\u00c8 anche tratto dalle omonime strisce create da Bonvi, sceneggiatore della pellicola e attore..\nTrama.\nLa vicenda \u00e8 concentrata su un gruppo di svitati (un ladro fallito, due fratelli che imitano Stanlio e Ollio, un mammone, il sergente di ferro, il fascista, il generale omosessuale e altri) che, non sapendo che fare, si arruolano in un improbabile esercito italo-germanico contro un nemico non identificato. I nostri \"eroi\" ne combinano di tutti i colori in questa guerra assurda.\nProduzione.\nIl fumettista Bonvi, rispetto al film precedente dove interpretava un breve cameo, in questo film interpreter\u00e0 il generale e rientra nei personaggi che appaiono pi\u00f9 spesso nel film (ma non verr\u00e0 accreditato).\nDistribuzione.\nIl film non ebbe il successo sperato."}
{"id": "510232", "revid": "287204", "url": "https://it.wikipedia.org/wiki?curid=510232", "title": "B\u00e9nac (Alti Pirenei)", "text": "B\u00e9nac \u00e8 un comune francese di 526 abitanti situato nel dipartimento degli Alti Pirenei nella regione dell'Occitania."}
{"id": "510235", "revid": "287204", "url": "https://it.wikipedia.org/wiki?curid=510235", "title": "Castillon (Alti Pirenei)", "text": "Castillon \u00e8 un comune francese di 88 abitanti situato nel dipartimento degli Alti Pirenei nella regione dell'Occitania."}
{"id": "510236", "revid": "287204", "url": "https://it.wikipedia.org/wiki?curid=510236", "title": "Caubous (Alti Pirenei)", "text": "Caubous \u00e8 un comune francese di 41 abitanti situato nel dipartimento degli Alti Pirenei nella regione dell'Occitania."}
{"id": "510237", "revid": "287204", "url": "https://it.wikipedia.org/wiki?curid=510237", "title": "Ch\u00e8ze (Alti Pirenei)", "text": "Ch\u00e8ze \u00e8 un comune francese di 43 abitanti situato nel dipartimento degli Alti Pirenei nella regione dell'Occitania."}
{"id": "510238", "revid": "287204", "url": "https://it.wikipedia.org/wiki?curid=510238", "title": "Clarac (Alti Pirenei)", "text": "Clarac \u00e8 un comune francese di 179 abitanti situato nel dipartimento degli Alti Pirenei nella regione dell'Occitania."}
{"id": "510239", "revid": "287204", "url": "https://it.wikipedia.org/wiki?curid=510239", "title": "Collongues (Midi-Pirenei)", "text": "Collongues \u00e8 un comune francese di 147 abitanti situato nel dipartimento degli Alti Pirenei nella regione dell'Occitania."}
{"id": "510240", "revid": "287204", "url": "https://it.wikipedia.org/wiki?curid=510240", "title": "Estaing (Alti Pirenei)", "text": "Estaing \u00e8 un comune francese di 81 abitanti situato nel dipartimento degli Alti Pirenei nella regione dell'Occitania."}
{"id": "510241", "revid": "287204", "url": "https://it.wikipedia.org/wiki?curid=510241", "title": "Ferri\u00e8res (Alti Pirenei)", "text": "Ferri\u00e8res \u00e8 un comune francese di 115 abitanti situato nel dipartimento degli Alti Pirenei nella regione dell'Occitania."}
{"id": "510244", "revid": "287204", "url": "https://it.wikipedia.org/wiki?curid=510244", "title": "Gensac (Alti Pirenei)", "text": "Gensac \u00e8 un comune francese di 97 abitanti situato nel dipartimento degli Alti Pirenei nella regione dell'Occitania."}
{"id": "510245", "revid": "287204", "url": "https://it.wikipedia.org/wiki?curid=510245", "title": "Ger (Alti Pirenei)", "text": "Ger \u00e8 un comune francese di 173 abitanti situato nel dipartimento degli Alti Pirenei nella regione dell'Occitania."}
{"id": "510246", "revid": "287204", "url": "https://it.wikipedia.org/wiki?curid=510246", "title": "G\u00e9nos (Alti Pirenei)", "text": "G\u00e9nos \u00e8 un comune francese di 158 abitanti situato nel dipartimento degli Alti Pirenei nella regione dell'Occitania.\nAltri progetti.\n "}
{"id": "510247", "revid": "110157", "url": "https://it.wikipedia.org/wiki?curid=510247", "title": "Lagarde (Alti Pirenei)", "text": "Lagarde \u00e8 un comune francese di 513 abitanti situato nel dipartimento degli Alti Pirenei nella regione dell'Occitania."}
{"id": "510248", "revid": "2208340", "url": "https://it.wikipedia.org/wiki?curid=510248", "title": "Izu (provincia)", "text": "Izu (conosciuta anche con il nome Zush\u016b), scritta ufficialmente , fu una provincia del Giappone, oggi facente parte della prefettura di Shizuoka. Le Isole Shizu fanno invece parte di Tokyo. Izu confinava con le province di Sagami e Suruga.\nStoria.\nPrima del 680, Izu faceva parte della provincia di Suruga. Da quell'anno fino al periodo Edo, Izu includeva tre distretti: Tagata, Kamo e Naka. Durante il periodo Edo, Kimisawa divenne il quarto distretto di Izu.\nDurante il periodo Sengoku, Izu fu controllata da vari governatori a seconda degli equilibri di potere che si affermavano della regione del Kant\u014d, in particolare delle province di Sagami e Musashi. Tra questi si ricordano i clan degli Hojo e dei Tokugawa."}
{"id": "510249", "revid": "287204", "url": "https://it.wikipedia.org/wiki?curid=510249", "title": "Lagrange (Alti Pirenei)", "text": "Lagrange \u00e8 un comune francese di 227 abitanti situato nel dipartimento degli Alti Pirenei nella regione dell'Occitania."}
{"id": "510250", "revid": "106456", "url": "https://it.wikipedia.org/wiki?curid=510250", "title": "Lalanne (Alti Pirenei)", "text": "Lalanne \u00e8 un comune francese di 80 abitanti situato nel dipartimento degli Alti Pirenei nella regione dell'Occitania.\nIl territorio comunale \u00e8 bagnato dalle acque del fiume Gimone."}
{"id": "510251", "revid": "287204", "url": "https://it.wikipedia.org/wiki?curid=510251", "title": "Lansac (Alti Pirenei)", "text": "Lansac \u00e8 un comune francese di 152 abitanti situato nel dipartimento degli Alti Pirenei nella regione dell'Occitania."}
{"id": "510252", "revid": "110157", "url": "https://it.wikipedia.org/wiki?curid=510252", "title": "Lan\u00e7on (Alti Pirenei)", "text": "Lan\u00e7on \u00e8 un comune francese di 34 abitanti situato nel dipartimento degli Alti Pirenei nella regione dell'Occitania."}
{"id": "510253", "revid": "287204", "url": "https://it.wikipedia.org/wiki?curid=510253", "title": "Larreule (Alti Pirenei)", "text": "Larreule \u00e8 un comune francese di 440 abitanti situato nel dipartimento degli Alti Pirenei nella regione dell'Occitania."}
{"id": "510254", "revid": "92723", "url": "https://it.wikipedia.org/wiki?curid=510254", "title": "Larroque (Alti Pirenei)", "text": "Larroque \u00e8 un comune francese di 94 abitanti situato nel dipartimento degli Alti Pirenei nella regione dell'Occitania."}
{"id": "510255", "revid": "287204", "url": "https://it.wikipedia.org/wiki?curid=510255", "title": "Les Angles (Alti Pirenei)", "text": "Les Angles \u00e8 un comune francese di 133 abitanti situato nel dipartimento degli Alti Pirenei nella regione dell'Occitania."}
{"id": "510256", "revid": "287204", "url": "https://it.wikipedia.org/wiki?curid=510256", "title": "Luc (Alti Pirenei)", "text": "Luc \u00e8 un comune francese di 171 abitanti situato nel dipartimento degli Alti Pirenei nella regione dell'Occitania."}
{"id": "510257", "revid": "287204", "url": "https://it.wikipedia.org/wiki?curid=510257", "title": "Marsac (Alti Pirenei)", "text": "Marsac \u00e8 un comune francese di 245 abitanti situato nel dipartimento degli Alti Pirenei nella regione dell'Occitania."}
{"id": "510258", "revid": "287204", "url": "https://it.wikipedia.org/wiki?curid=510258", "title": "Marsas (Alti Pirenei)", "text": "Marsas \u00e8 un comune francese di 66 abitanti situato nel dipartimento degli Alti Pirenei nella regione dell'Occitania."}
{"id": "510259", "revid": "287204", "url": "https://it.wikipedia.org/wiki?curid=510259", "title": "Marseillan (Alti Pirenei)", "text": "Marseillan \u00e8 un comune francese di 207 abitanti situato nel dipartimento degli Alti Pirenei nella regione dell'Occitania."}
{"id": "510260", "revid": "287204", "url": "https://it.wikipedia.org/wiki?curid=510260", "title": "Mascaras (Alti Pirenei)", "text": "Mascaras \u00e8 un comune francese di 394 abitanti situato nel dipartimento degli Alti Pirenei nella regione dell'Occitania."}
{"id": "510262", "revid": "287204", "url": "https://it.wikipedia.org/wiki?curid=510262", "title": "Mauvezin (Alti Pirenei)", "text": "Mauvezin \u00e8 un comune francese di 234 abitanti situato nel dipartimento degli Alti Pirenei, nella regione dell'Occitania.\nMauvezin \u00e8 una cittadella pirenaica, dove \u00e8 sito il castello medioevale di Gaston Phoebus di Foix. D'estate, le visite sono organizzate dagli abitanti del luogo, vestiti con abiti del medioevo.\nMauvezin \u00e8 anche la sede dell'accademia Gaston Phoebus, per la difesa della lingua poetica occitana."}
{"id": "510263", "revid": "287204", "url": "https://it.wikipedia.org/wiki?curid=510263", "title": "Mazerolles (Alti Pirenei)", "text": "Mazerolles \u00e8 un comune francese di 127 abitanti situato nel dipartimento degli Alti Pirenei nella regione dell'Occitania."}
{"id": "510264", "revid": "287204", "url": "https://it.wikipedia.org/wiki?curid=510264", "title": "Monfaucon (Alti Pirenei)", "text": "Monfaucon \u00e8 un comune francese di 223 abitanti situato nel dipartimento degli Alti Pirenei nella regione dell'Occitania."}
{"id": "510265", "revid": "104458", "url": "https://it.wikipedia.org/wiki?curid=510265", "title": "Mont (Occitania)", "text": "Mont \u00e8 un comune francese di 33 abitanti situato nel dipartimento degli Alti Pirenei nella regione dell'Occitania.\nSociet\u00e0.\nEvoluzione demografica.\n "}
{"id": "510266", "revid": "287204", "url": "https://it.wikipedia.org/wiki?curid=510266", "title": "Montastruc (Alti Pirenei)", "text": "Montastruc \u00e8 un comune francese di 271 abitanti situato nel dipartimento degli Alti Pirenei nella regione dell'Occitania."}
{"id": "510267", "revid": "110157", "url": "https://it.wikipedia.org/wiki?curid=510267", "title": "Montgaillard (Alti Pirenei)", "text": "Montgaillard \u00e8 un comune francese di 793 abitanti situato nel dipartimento degli Alti Pirenei nella regione dell'Occitania."}
{"id": "510268", "revid": "287204", "url": "https://it.wikipedia.org/wiki?curid=510268", "title": "Montignac (Alti Pirenei)", "text": "Montignac \u00e8 un comune francese di 115 abitanti situato nel dipartimento degli Alti Pirenei nella regione dell'Occitania."}
{"id": "510269", "revid": "1869172", "url": "https://it.wikipedia.org/wiki?curid=510269", "title": "FIFA World Cup", "text": ""}
{"id": "510270", "revid": "767487", "url": "https://it.wikipedia.org/wiki?curid=510270", "title": "Dan the Automator", "text": "Particolarmente famoso nell'underground e dietro le quinte del business musicale, ha lavorato con artisti come Eels, Primal Scream, Cornershop, Jon Spencer Blues Explosion, Dr. Octagon, ed ha registrato con il gruppo Solesides e con Damon Albarn dei Blur.\nBiografia.\nL'esordio avviene nel 1996 con l'EP \"A Better Tomorrow\", a cui fa seguito la realizzazione di produzioni per i Deltron 3030, costituito oltre che da lui dall'MC Del Tha Funkee Homosapien e DJ Kid Koala. Tramite la sua personale etichetta, 75 Ark Label, ed il suo studio di registrazione privato, Glue Factory Studio, lavora con Dr. Octagon in \"Dr Octagonecologyst\"; con gli Handsome Boy in \"So... How's Your Girl\" insieme a Prince Paul, dove sperimenta contaminazioni jazz e blues.\nRimane esterno alle divisioni musicali che contraddistinguono la contrapposizione tra East Coast hip hop e West Coast hip hop, scegliendo come metro di giudizio piuttosto la validit\u00e0 dei progetti. Torna a lavorare al progetto Deltron 3030, stavolta utilizzando lo pseudonimo di Cantankerous Captain Aptos. Prende poi parte a progetti con Mr. Lif, MC dell'etichetta Def Jux records, MC Paul Barman, Damon Albarn dei Blur e molti altri artisti alternativi, pubblicando anche l'album solista \"King of the Beats\" nel 1999.\nNel 2000 entra nel nascente progetto Gorillaz, band costituita da talenti musicali tra cui lo stesso Damon Albarn. La peculiarit\u00e0 dei Gorillaz \u00e8 di avere un'identit\u00e0 fittizia nascosta dietro i disegni di un cartoon, realizzato dalla mano di Jamie Hewlett. Lo stesso anno Nakamura porta a compimento l'EP realizzato nel 1996: esce l'album \"A Much Better Tomorrow\". A seguire \"Lovage, Music to Make Love to Your Old Lady By\" del 2001, \"Wanna Buy a Monkey?: A Mixtape Session\" dell'anno seguente.\nNel 2009 ha prodotto il terzo album \"West Ryder Pauper Lunatic Asylum\" degli inglesi Kasabian, tornando a lavorare con la band anche nel 2011 co-producendo con Sergio Pizzorno il loro quarto album \"Velociraptor!\".\nNel 2013 ha formato il duo Got a Girl con l'attrice statunitense Mary Elizabeth Winstead.\nProduzioni.\n\"La lista non contiene singoli, remix e lavori strumentali, n\u00e9 i suoi album in quanto sempre autoprodotti\""}
{"id": "510271", "revid": "287204", "url": "https://it.wikipedia.org/wiki?curid=510271", "title": "Mont\u00e9gut (Alti Pirenei)", "text": "Mont\u00e9gut \u00e8 un comune francese di 127 abitanti situato nel dipartimento degli Alti Pirenei nella regione dell'Occitania."}
{"id": "510272", "revid": "38120", "url": "https://it.wikipedia.org/wiki?curid=510272", "title": "Sturmtruppen 2", "text": ""}
{"id": "510273", "revid": "38120", "url": "https://it.wikipedia.org/wiki?curid=510273", "title": "Sturmtruppen II - Tutti al fronte", "text": ""}
{"id": "510274", "revid": "38120", "url": "https://it.wikipedia.org/wiki?curid=510274", "title": "Sturmtruppen II", "text": ""}
{"id": "510275", "revid": "287204", "url": "https://it.wikipedia.org/wiki?curid=510275", "title": "Ozon (Alti Pirenei)", "text": "Ozon \u00e8 un comune francese di 286 abitanti situato nel dipartimento degli Alti Pirenei nella regione dell'Occitania."}
{"id": "510278", "revid": "1516566", "url": "https://it.wikipedia.org/wiki?curid=510278", "title": "Pr\u00e9chac (Alti Pirenei)", "text": "Pr\u00e9chac \u00e8 un comune francese di 232 abitanti situato nel dipartimento degli Alti Pirenei nella regione dell'Occitania.\nStoria.\nSimboli.\nI due corvi sono il simbolo dei visconti di Lavedan. La fascia ondata d'argento rappresenterebbe, secondo Jean V\u00e9d\u00e8re, il Gave de Pau e quattro ruscelli suoi affluenti: Aygueberden, Bayet, Ylats e Bastillous."}
{"id": "510280", "revid": "767487", "url": "https://it.wikipedia.org/wiki?curid=510280", "title": "P\u00e9r\u00e9 (Alti Pirenei)", "text": "P\u00e9r\u00e9 \u00e8 un comune francese di 56 abitanti situato nel dipartimento degli Alti Pirenei nella regione dell'Occitania."}
{"id": "510282", "revid": "287204", "url": "https://it.wikipedia.org/wiki?curid=510282", "title": "Ricaud (Alti Pirenei)", "text": "Ricaud \u00e8 un comune francese di 75 abitanti situato nel dipartimento degli Alti Pirenei nella regione dell'Occitania."}
{"id": "510283", "revid": "110157", "url": "https://it.wikipedia.org/wiki?curid=510283", "title": "Ris (Alti Pirenei)", "text": "Ris \u00e8 un comune francese di 10 abitanti situato nel dipartimento degli Alti Pirenei nella regione dell'Occitania.\nSociet\u00e0.\nEvoluzione demografica.\n "}
{"id": "510284", "revid": "287204", "url": "https://it.wikipedia.org/wiki?curid=510284", "title": "R\u00e9jaumont (Alti Pirenei)", "text": "R\u00e9jaumont \u00e8 un comune francese di 180 abitanti situato nel dipartimento degli Alti Pirenei nella regione dell'Occitania."}
{"id": "510286", "revid": "108949547", "url": "https://it.wikipedia.org/wiki?curid=510286", "title": "Oriel College", "text": "L'Oriel College (nome completo: \"The Provost and Scholars of the House of the Blessed Mary the Virgin in Oxford, commonly called Oriel College, of the Foundation of Edward the Second of famous memory, sometime King of England\") \u00e8 un \"college\" dell'Universit\u00e0 di Oxford, il quinto pi\u00f9 antico.\nIl \"college\" fu fondato nel 1324 dal Adam de Brome. Nel 1326 il college fu rifondato dal Edoardo II."}
{"id": "510287", "revid": "287204", "url": "https://it.wikipedia.org/wiki?curid=510287", "title": "Saint-Arroman (Alti Pirenei)", "text": "Saint-Arroman \u00e8 un comune francese di 106 abitanti situato nel dipartimento degli Alti Pirenei nella regione dell'Occitania."}
{"id": "510288", "revid": "2208340", "url": "https://it.wikipedia.org/wiki?curid=510288", "title": "Izumi (provincia)", "text": "Izumi, scritta ufficialmente \"Izumi no Kuni\" (giapponese: \u548c\u6cc9\u56fd), fu una provincia del Giappone, che oggi corrisponde alla parte sud-occidentale della prefettura di Osaka (esclusa la citt\u00e0 di Osaka).\nLa vecchia capitale corrisponde probabilmente all'attuale sobborgo di Izumi. Era dotata di un grande porto ed era un possedimento del governatore del castello di Osaka e della provincia di Settsu."}
{"id": "510289", "revid": "287204", "url": "https://it.wikipedia.org/wiki?curid=510289", "title": "Saint-Cr\u00e9ac (Alti Pirenei)", "text": "Saint-Cr\u00e9ac \u00e8 un comune francese di 92 abitanti situato nel dipartimento degli Alti Pirenei nella regione dell'Occitania."}
{"id": "510290", "revid": "287204", "url": "https://it.wikipedia.org/wiki?curid=510290", "title": "Saint-Martin (Alti Pirenei)", "text": "Saint-Martin \u00e8 un comune francese di 379 abitanti situato nel dipartimento degli Alti Pirenei nella regione dell'Occitania."}
{"id": "510291", "revid": "287204", "url": "https://it.wikipedia.org/wiki?curid=510291", "title": "Saint-Paul (Alti Pirenei)", "text": "Saint-Paul \u00e8 un comune francese di 280 abitanti situato nel dipartimento degli Alti Pirenei nella regione dell'Occitania."}
{"id": "510292", "revid": "767487", "url": "https://it.wikipedia.org/wiki?curid=510292", "title": "Saint-Savin (Alti Pirenei)", "text": "Saint-Savin \u00e8 un comune francese di 386 abitanti situato nel dipartimento degli Alti Pirenei, nella regione dell'Occitania.\nGeografia fisica.\nSaint-Savin \u00e8 adagiata su una terrazza che domina la valle d'Argel\u00e8s, chiusa a monte dal pic de Viscos (2141 m).\nStoria.\nIl comune deve il suo nome a san Sabino, un eremita che visse a Pouey-Asp\u00e9, vicino al monastero di Saint-Savin. Alla sua morte, il corpo fu trasportato al villaggio di Bencer, antico nome del villaggio di Saint-Savin. La \u00abtomba di san Sabino\u00bb \u00e8 un sarcofago romanico ancora oggi visibile, in quanto adibito ad altare nella chiesa di Saint-Savin."}
{"id": "510293", "revid": "287204", "url": "https://it.wikipedia.org/wiki?curid=510293", "title": "Sainte-Marie (Alti Pirenei)", "text": "Sainte-Marie \u00e8 un comune francese di 31 abitanti situato nel dipartimento degli Alti Pirenei nella regione dell'Occitania."}
{"id": "510294", "revid": "287204", "url": "https://it.wikipedia.org/wiki?curid=510294", "title": "Salles (Alti Pirenei)", "text": "Salles \u00e8 un comune francese di 199 abitanti situato nel dipartimento degli Alti Pirenei nella regione dell'Occitania."}
{"id": "510298", "revid": "287204", "url": "https://it.wikipedia.org/wiki?curid=510298", "title": "Sauveterre (Alti Pirenei)", "text": "Sauveterre \u00e8 un comune francese di 179 abitanti situato nel dipartimento degli Alti Pirenei nella regione dell'Occitania."}
{"id": "510299", "revid": "287204", "url": "https://it.wikipedia.org/wiki?curid=510299", "title": "Sers (Alti Pirenei)", "text": "Sers \u00e8 un comune francese di 86 abitanti situato nel dipartimento degli Alti Pirenei nella regione dell'Occitania."}
{"id": "510300", "revid": "767487", "url": "https://it.wikipedia.org/wiki?curid=510300", "title": "Soues (Alti Pirenei)", "text": "Soues \u00e8 un comune francese di 3.087 abitanti situato nel dipartimento degli Alti Pirenei nella regione dell'Occitania."}
{"id": "510301", "revid": "287204", "url": "https://it.wikipedia.org/wiki?curid=510301", "title": "S\u00e9galas (Alti Pirenei)", "text": "S\u00e9galas \u00e8 un comune francese di 92 abitanti situato nel dipartimento degli Alti Pirenei nella regione dell'Occitania."}
{"id": "510306", "revid": "287204", "url": "https://it.wikipedia.org/wiki?curid=510306", "title": "Uzer (Alti Pirenei)", "text": "Uzer \u00e8 un comune francese di 108 abitanti situato nel dipartimento degli Alti Pirenei nella regione dell'Occitania."}
{"id": "510307", "revid": "287204", "url": "https://it.wikipedia.org/wiki?curid=510307", "title": "Viella (Alti Pirenei)", "text": "Viella \u00e8 un comune francese di 83 abitanti situato nel dipartimento degli Alti Pirenei nella regione dell'Occitania."}
{"id": "510308", "revid": "6923", "url": "https://it.wikipedia.org/wiki?curid=510308", "title": "Villefranque (Alti Pirenei)", "text": "Villefranque \u00e8 un comune francese di 90 abitanti situato nel dipartimento degli Alti Pirenei nella regione dell'Occitania."}
{"id": "510310", "revid": "767487", "url": "https://it.wikipedia.org/wiki?curid=510310", "title": "Villelongue (Alti Pirenei)", "text": "Villelongue \u00e8 un comune francese di 363 abitanti situato nel dipartimento degli Alti Pirenei nella regione dell'Occitania."}
{"id": "510312", "revid": "83531", "url": "https://it.wikipedia.org/wiki?curid=510312", "title": "Kawachi (provincia)", "text": "Kawachi () fu una provincia del Giappone, che corrisponde alla parte sud-orientale della prefettura di Osaka.\nSi pensa che la vecchia capitale di Kawachi fosse Fujiidera.\nKawachi era una provincia relativamente piccola ed era governata dal proprietario del castello di Osaka, gi\u00e0 governatore della provincia di Settsu."}
{"id": "510314", "revid": "287204", "url": "https://it.wikipedia.org/wiki?curid=510314", "title": "Campionato italiano femminile di hockey su ghiaccio 2001-2002", "text": "Nella stagione 2001-02, il Campionato italiano femminile di hockey su ghiaccio prevedeva la sola serie A.\nSerie A.\nFurono sei le squadre al via: Agordo Hockey, Eagles Ice Team Bolzano, SHC Fassa Girls, HC Lario Halloween, HC Crocodiles Girls Merano e HC All Stars Piemonte. Un doppio girone di andata e ritorno ha determinato la griglia dei play-off, con semifinali e finale. Le ultime due squadre classificate accedono alla finale 5\u00ba/6\u00ba posto.\nClassifica finale \"Regular Season\".\n\u00b9 \nPlay-Off.\nSemifinali.\nSerie giocate al meglio delle tre gare.\n Gara 1 - 6 marzo 2003\n Eagles Bolzano - SHC Fassa 0-5\u00b2\n Agordo Hockey - HC Halloween 4-0\n Gara 2 - 9 marzo 2003\n HC Halloween - Agordo Hockey 1-6\n SHC Fassa - Eagles Bolzano 5-0\u00b2\n\u00b2\nFinali.\nSerie giocate al meglio delle tre gare.\n5\u00ba/6\u00ba Posto.\n Gara 1\n HC All Stars Piemonte - HC Crocodiles Merano 6-4\n Gara 2\n HC Crocodiles Merano - HC All Stars Piemonte 1-3\n3\u00ba/4\u00ba Posto.\n Gara 1\n Eagles Bolzano - HC Lario Halloween 4-2\n Gara 2\n HC Lario Halloween - Eagles Bolzano 1-0\n Gara 3\n Eagles Bolzano - HC Lario Halloween 4-1\n1\u00ba/2\u00ba Posto.\n Gara 1\n Agordo Hockey - SHC Fassa 7-1\n Gara 2\n SHC Fassa - Agordo Hockey 3-0\nL'Agordo Hockey vince per la sesta volta il titolo italiano."}
{"id": "510320", "revid": "287204", "url": "https://it.wikipedia.org/wiki?curid=510320", "title": "Tujia", "text": "I Tujia (nome proprio: Bizika) (\u571f\u5bb6\u65cf) sono un'etnia che fa parte dei 56 gruppi etnici riconosciuti ufficialmente dalla Repubblica popolare cinese. Vivono nei Monti Wuling, nelle province cinesi di Hunan e Hubei e si attestano sugli 8 milioni di individui.\nStoria.\nCi sono differenti teorie sulle origini dei Tujia, sebbene la loro storia possa essere fatta risalire al popolo Ba che occup\u00f2 la zona dell'odierna provincia di Chongqing circa 2.500 anni fa. Nel corso dei secoli essi sono poi venuti in contatto con il popolo Han, ma \u00e8 solo dopo che la dinastia Qing impose loro il proprio dominio, nel 1730 circa, che cominci\u00f2 il declino dei Tujia a livello culturale.\nCultura.\nOggi, i tradizionali costumi Tujia possono essere trovati solo in aree remote.\nI Tujia sono conosciuti per la loro abilit\u00e0 nel canto e per le loro danze, tra cui spicca la Baishou (\u6446\u624b\u821e), una danza collettiva vecchia di cinque secoli che fa uso di 70 diversi gesti rituali rappresentanti la guerra, l'agricoltura, la caccia, ed altri aspetti tradizionali. Sono anche famosi per i loro vasi, riccamente decorati e modellati, che sono serviti, nei secoli scorsi, come merce di tributo per le dinastie cinesi.\nLingua.\nOggi vi sono circa 70.000 persone che parlano ancora la lingua tujia, molti dei quali vivono nella Prefettura autonoma tujia e miao di Xiangxi, nel nord-ovest della provincia di Hunan. La lingua tujia fa parte del gruppo delle lingue sinotibetane: molti linguisti la considerano come una lingua isolata dal ceppo principale.\nLa grande maggioranza dei Tujia usa il cinese; altri parlano la Lingua hmong. Sono rimasti solo pochi Tujia monolingui; il resto \u00e8 bilingue, con il cinese come seconda lingua. Comunque, i bambini Tujia oggi imparano a parlare un fluente cinese sin dall'infanzia e molti giovani preferiscono il cinese quando comunicano tra di loro. \u00c8 stato stimato che la lingua tujia sar\u00e0 estinta nel giro di cento anni. A dimostrazione di ci\u00f2, il fatto che, tra coloro che parlano ancora la lingua tujia, spesso \u00e8 usuale trovare espressioni e strutture sintattiche tipiche del cinese."}
{"id": "510322", "revid": "1543377", "url": "https://it.wikipedia.org/wiki?curid=510322", "title": "Sporogonia", "text": "La sporogonia \u00e8 una modalit\u00e0 di riproduzione asessuata. Con essa si intende la produzione di meiospore, ossia di spore prodotte per meiosi. Avviene all'interno di organi monocellulari (sporocisti) o in organi pluricellulari (sporangi). Vengono prodotte 4 meiospore per processo completo (aploidi). Al contrario dei gameti, queste saranno in grado di generare autonomamente un nuovo individuo. La riproduzione per sporogonia pu\u00f2 avvenire solo in individui che hanno un ciclo vitale aplodiplonte o aplonte, quindi in alghe, funghi e soprattutto piante.\nNei protozoi.\nLa sporogonia avviene anche nei protozoi \"sporozoa\".\nDopo la fase sessuale del ciclo riproduttivo (gametogamia) caratterizzato dalla formazione e unione dei gameti, si formano le Oocisti. &lt;br&gt;\nLe oocisti appena formate sono costituite da un nucleo e una massa di protoplasma, avvolti da una parete cellulare resistente; in condizioni ambientali favorevoli le oocisti avviano il processo di meiosi, ossia la divisione nucleare e del rispettivo protoplasma.\nAl termine di queste divisioni all'interno della stessa parete che avvolgeva l'oociste si trovano ora 4 sporoblasti ognuno formato da 1 nucleo e rispettivo protoplasma. &lt;br&gt;\nOgni sporoblasto inizia a secernere una parete propria trasformandosi cos\u00ec in una sporociste.\nOgni nucleo all'interno delle sporocisti subisce una nuova scissione binaria originando cos\u00ec 2 sporozoiti.\nAlla fine del ciclo sporogonico, la parete, che conteneva l'oociste iniziale, contiene 4 sporocisti con parete propria, ognuna delle quali porta al proprio interno 2 sporozoiti; questa \u00e8 detta oocisti sporulata e rappresenta lo stadio infettante."}
{"id": "510386", "revid": "125777546", "url": "https://it.wikipedia.org/wiki?curid=510386", "title": "Cristian Raimondi", "text": "Biografia.\nBergamasco e tifoso dell'Atalanta, viene affettuosamente soprannominato \"CR77\" dalla tifoseria atalantina, chiara parodia di \"CR7\", sigla identificativa dell'attaccante portoghese Cristiano Ronaldo. Si \u00e8 ritirato davanti ai propri tifosi nel 2017 \u00e8 sposato e ha quattro figli.\nCaratteristiche tecniche.\nNasce esterno destro di centrocampo, ruolo che svolge per la maggior parte della sua carriera, fin quando Angelo Gregucci, allora suo allenatore a , lo cambia di ruolo rendendolo un terzino.\nCarriera.\nCresciuto nelle giovanili dell', viene dato in prestito all', con cui debutta nel calcio professionistico nel 1998 in Serie C2; dopo 16 apparizioni torna all'Atalanta con cui rimane due stagioni, una in Serie B e l'altra in Serie A, senza mai scendere in campo con la prima squadra ma giocando con la formazione Primavera.\nNell'estate del 2001 passa alla Pro Vercelli in Serie C2, dove gioca 8 partite a cui abbina anche un gol. Quindi ritorna all'AlbinoLeffe, dove gioca tre campionati, i primi due in Serie C1 e uno in Serie B. Chiude la sua esperienza in maglia azzurra con 105 presenze e 13 gol (di cui 8 nella stagione in cadetteria).\nAcquistato dal Palermo il 28 agosto 2004 con il quale firma un contratto quadriennale, debutta anche nella massima serie collezionando 14 presenze in campionato (chiuso al 6\u00ba posto con conseguente qualificazione in Coppa UEFA) e 3 in Coppa Italia nella stagione 2004-2005. Ceduto in compartecipazione all', nel luglio del 2005 gioca una stagione in Toscana (34 partite e 5 gol), sfiorando l'accesso ai play-off promozione.\nRientrato in Sicilia dopo la risoluzione delle compartecipazioni, nel luglio del 2006 viene acquistato dal , di cui diventa titolare fisso, reinventandosi nel ruolo di terzino.\nIl 29 giugno 2009 firma un triennale con il Livorno.\nIl 6 agosto 2010 l'Atalanta annuncia il suo ingaggio a titolo definitivo, pur non avendo ancora sostenuto le visite mediche, eseguite il giorno successivo. Esordisce con la maglia dell'Atalanta il 20 agosto nella prima giornata di campionato contro il (vittoria per 2-0), sua ex squadra.\nIl 5 novembre 2010, nell'incontro disputato dall'Atalanta contro la Triestina, disputa la sua 200\u00aa presenza in Serie B. Conclude la stagione con 26 presenze (25 in campionato ed una in Coppa Italia) e con la vittoria del campionato cadetto.\nL'anno successivo gioca la sua prima partita in Serie A con la maglia dell'Atalanta contro il , chiudendo l'annata con 13 apparizioni in campionato ed una in Coppa Italia.\nIl 23 settembre 2012, alla quarta giornata del campionato 2012-2013, segna il suo primo gol in Serie A, ottenendo la vittoria casalinga per 1-0 sul Palermo, sua ex squadra. Nel prosieguo della stagione il suo utilizzo \u00e8 costante, cos\u00ec come nelle successive, tanto che il 2 novembre 2014 durante la partita Torino-Atalanta, raggiunge le 100 presenze con la maglia neroazzurra. Tuttavia il 30 novembre successivo, durante Empoli-Atalanta, si procura la lesione del legamento crociato anteriore del ginocchio destro, infortunio che compromette definitivamente la stagione 2014-15.\nIl 7 giugno 2016 prolunga per un'altra stagione con il club nerazzurro e, in seguito al ritiro dal calcio giocato di Gianpaolo Bellini, diventa capitano della squadra. Il 30 novembre 2016 realizza sugli sviluppi di un calcio d'angolo il gol del momentaneo 1-0 nella partita del quarto turno preliminare di Coppa Italia, contro il : si tratta del suo secondo gol in assoluto in sei stagioni all'Atalanta, ad oltre quattro anni di distanza dal primo gol.\nIl 3 maggio 2017 annuncia il ritiro dall'attivit\u00e0 agonistica al termine della stagione, con un conseguente ingresso nello staff tecnico della squadra orobica.\nStatistiche.\nPresenze e reti nei club.\n\"Statistiche aggiornate al 27 maggio 2017.\""}
{"id": "510389", "revid": "3805325", "url": "https://it.wikipedia.org/wiki?curid=510389", "title": "Terra di lavoro", "text": ""}
{"id": "510392", "revid": "124312147", "url": "https://it.wikipedia.org/wiki?curid=510392", "title": "Angus", "text": "Angus (in gaelico Aonghas) \u00e8 una delle 32 aree di governo locale in Scozia, confinante con Perth, l'Aberdeenshire e la City of Dundee.\nAngus \u00e8 stata anche una delle contee tradizionali scozzesi (fino al 1928 nota come Forfarshire) fino al 1975 quando divenne uno dei distretti della regione del Tayside, che fu abolita nel 1996.\nGeografia fisica.\nTerritorio.\nL'area pu\u00f2 essere divisa in tre regioni: Verso nord e ovest, la regione \u00e8 montagnosa. Questa \u00e8 la zona dei cinque \"Angus Glens\". L'area \u00e8 scarsamente popolata e la maggiore attivit\u00e0 economica \u00e8 il pascolo. Nel sud e nell'est, la regione presenta colline a ridosso del mare. L'area \u00e8 maggiormente abitata e sulla costa vi sono i centri maggiori e la citt\u00e0 di Dundee. Fra le due zone si trova \"Strathmore\", la Grande Valle, un'area agricola molto fertile, nota per le produzioni di patate e di frutta.\nAltra importante attivit\u00e0 \u00e8 la pesca.\nPrende il nome da questa regione la razza bovina Aberdeen Angus, il cui allevamento \u00e8 molto diffuso in vari paesi per l'ottima carne.\nAmministrazione.\nIl Consiglio \u00e8 attualmente controllato dall'Alleanza per l'Angus (in inglese Angus Alliance, ossia l'unione fra i consiglieri Indipendenti, Conservatori, Liberal Democratici e Laburisti.\nAngus \u00e8 rappresentato alla Camera dei Comuni del Regno Unito all'interno del Collegio di Angus."}
{"id": "510393", "revid": "486946", "url": "https://it.wikipedia.org/wiki?curid=510393", "title": "Kinh", "text": ""}
{"id": "510394", "revid": "1783371", "url": "https://it.wikipedia.org/wiki?curid=510394", "title": "Kitami (provincia)", "text": "Kitami, scritta formalmente \"Kitami no Kuni\" (giapponese: \u5317\u898b\u56fd), corrisponde alle attuali subprefetture di Soya ed Abashiri, tranne il distretto di Abashiri."}
{"id": "510395", "revid": "1431409", "url": "https://it.wikipedia.org/wiki?curid=510395", "title": "Luca Rigoni (calciatore)", "text": "Biografia.\n\u00c8 figlio di Gianluigi Rigoni, ex calciatore di Lanerossi Vicenza, Padova, Abano e Giorgione, la cui famiglia \u00e8 originaria di Asiago. Anche suo fratello minore Nicola \u00e8 un calciatore.\nSposato con Giada Visentini nel 2011, nel 2012 \u00e8 diventato padre di Tommaso e nel 2017 di Raffaele ..\nCaratteristiche tecniche.\nMediano incontrista, con compiti di copertura e di recupero della palla, nel ChievoVerona \u00e8 stato impiegato prevalentemente come regista davanti alla difesa. Con il passaggio al Palermo mantiene inizialmente tale ruolo salvo poi esser spostato nella posizione di interno di centrocampo.\nCarriera.\nClub.\nVicenza, Reggina e Piacenza.\nCresciuto nel , debutta con la prima squadra nella stagione 2002-2003 in Serie B. La stagione successiva, sotto la guida di Giuseppe Iachini, Rigoni diventa titolare della formazione biancorossa; chiude l'annata con 31 presenze e 2 gol, venendo riconfermato titolare anche nella stagione 2004-2005, conclusa con la retrocessione dopo i play-out contro la , anche se poi il Vicenza manterr\u00e0 la categoria, dopo il declassamento del Genoa, per la combine Genoa - Venezia (3-2) e i dissesti finanziari di Perugia e Salernitana, anch'esse retrocesse.\nNell'estate del 2005 passa alla in compartecipazione; con i calabresi debutta in Serie A il 28 agosto 2005, nella sconfitta interna per 3-0 contro la . Nel gennaio 2006, dopo 4 apparizioni, viene ceduto in prestito al , dove ritrova Iachini. Chiuso nel suo ruolo da Luigi Riccio e Damiano Moscardi, termina la stagione con altre 9 presenze.\nNel giugno del 2006 viene interamente riscattato dal , e in maglia biancorossa disputa 36 partite con un gol nella stagione 2006-2007; riconfermato anche per la prima parte della stagione 2007-2008, gioca 15 partite segnando 2 reti.\nChievoVerona.\nNel mese di gennaio 2008 passa in compartecipazione al ChievoVerona, espressamente richiesto da Iachini. Colleziona 11 presenze, per lo pi\u00f9 spezzoni di gara, che gli hanno comunque consentito di festeggiare l'immediato ritorno nella massima serie. Riconfermato in Serie A, disputa una prima parte di campionato da riserva; dopo la sostituzione di Iachini con Domenico Di Carlo diventa stabilmente titolare, al posto di Vincenzo Italiano. Il 1\u00ba febbraio 2009 mette a segno il suo primo gol in Serie A in ChievoVerona- (1-1), e a fine stagione viene interamente riscattato dai clivensi. Mantiene il posto da titolare anche nelle annate successive; nel campionato 2009-2010 realizza una rete a Livorno contro la squadra amaranto.\nNell'agosto 2010 rinnova il contratto con il ChievoVerona fino al 2015. Conclude l'anno successivo con 29 presenze e un gol.\nNella stagione 2011-2012 realizza due gol in campionato e in quella dopo una rete a San Siro contro l'Inter (partita persa per 3-1). Nel campionato 2013-2014 segna il terzo gol in stagione contro il in casa (2-0) superando il suo record di reti in una singola stagione in Serie A. Si ripete contro il Bologna in casa il 26 marzo, chiudendo quindi la stagione con 4 reti all'attivo. Nel 2014 lascia il ChievoVerona.\nPalermo.\nIl 25 luglio 2014 si trasferisce al firmando un contratto triennale, ritrovando Giuseppe Iachini come tecnico per la quarta volta. Esordisce con la maglia rosanero nella prima partita utile, ossia la gara del terzo turno di Coppa Italia disputata il 24 agosto e persa per 3-0 contro il . Il 29 ottobre 2014 segna la prima rete in maglia rosanero che \u00e8 decisiva per battere il ChievoVerona, sua ex squadra, nella partita della nona giornata di campionato (1-0). Il 21 dicembre seguente, nella gara della 16\u00aa giornata, segna la sua quarta rete in campionato nel 3-3 esterno contro l'Atalanta che gli fa eguagliare il record personale in termini realizzativi dell'annata precedente; tale record viene superato nella partita del 14 febbraio 2015 in cui segna nel 3-1 contro in .\nIl 3 dicembre 2015 viene messo fuori rosa, insieme a Enzo Maresca e Fabio Daprel\u00e0, per alcune divergenze con il presidente Maurizio Zamparini a seguito della sconfitta casalinga 2-3 contro l' nel quarto turno di Coppa Italia.\nGenoa.\nIl 28 dicembre 2015 si trasferisce per mezzo milione di euro al firmando un contratto di 2 anni e mezzo. Il 5 gennaio 2016 fa il suo esordio con la maglia dei grifoni nel derby contro la (perso dai \"rossoblu\" per 3-2), entrando al 45\u00ba minuto al posto di D\u017eemaili. Il 6 marzo 2016 segna il suo primo gol nella vittoria interna per 1-0 contro l'.\nParma e ritorno al Vicenza.\nNell'estate 2018 lascia il dopo 2 anni e mezzo per approdare al Parma, neopromosso in A, firmando un contratto annuale con opzione per un anno aggiuntivo. Trova il primo gol il 7 ottobre seguente, nella vittoria per 3-1 proprio sul campo del Genoa, sua ex squadra. Si ripete nel pareggio in trasferta contro l'Empoli, terminato 3-3, dove mette a segno il temporaneo 2-1.\nNell'estate seguente il Parma usufruisce della clausola nel contratto e lo prolunga fino al 30 giugno 2020. Tuttavia il 2 settembre 2019 fa ritorno al dopo 11 anni firmando un contratto annuale, poi rinnovato. L'8 febbraio 2022 annuncia il ritiro dal calcio giocato.\nNazionale.\nIl 18 febbraio 2004, da giocatore del , viene convocato dall'Under-20 per disputare la partita -Italia (2-1).\nStatistiche.\nPresenze e reti nei club.\n\"Statistiche aggiornate al 7 ottobre 2021.\""}
{"id": "510396", "revid": "729019", "url": "https://it.wikipedia.org/wiki?curid=510396", "title": "Assedio di Belgrado (1456)", "text": "Dopo la caduta di Costantinopoli nel 1453, che aveva messo fine all'Impero Romano d'Oriente, il sultano ottomano Maometto II stava preparando le sue forze per conquistare il Regno d'Ungheria. Il suo primo obiettivo era catturare la fortezza di Belgrado (in ungherese N\u00e1ndorfeh\u00e9rv\u00e1r), citt\u00e0 allora sul confine. Ad aspettarlo c'era J\u00e1nos Hunyadi, un nobile della Transilvania che combatteva i Turchi da due decenni a capo dell'esercito ungherese.\nL'assedio si trasform\u00f2 in una battaglia di grandi dimensioni che Hunyadi termin\u00f2 con un improvviso contrattacco che conquist\u00f2 il campo turco, costringendo il sultano, gi\u00e0 ferito, a togliere l'assedio e ritirarsi. Si dice che l'assedio di Belgrado decise la sorte della cristianit\u00e0.\nLa campana di mezzogiorno fu ordinata durante l'assedio da Papa Callisto III per invitare i credenti a pregare per la vittoria e ancora oggi ricorda la vittoria in tutto il mondo.\nPreparativi.\nAlla fine del 1455 dopo una riconciliazione pubblica con tutti i suoi avversari Hunyadi cominci\u00f2 i preparativi. Approvvigion\u00f2 e arm\u00f2 la fortezza a sue spese e vi lasci\u00f2 una guarnigione comandata da suo cognato Mih\u00e1ly Szil\u00e1gyi e dal suo figlio maggiore L\u00e1szl\u00f3 Hunyadi. Poi si dedic\u00f2 all'arruolamento di una armata di soccorso e di una flotta di 200 corvette, dovette fare tutto ci\u00f2 con le sue sole forze e risorse, dato che nessun altro signore lo aiut\u00f2 poich\u00e9 temevano il potere che Hunyadi stava accumulando pi\u00f9 degli stessi Turchi.\nIl suo unico alleato era il frate francescano Giovanni da Capestrano; incaricato dal papa assieme ad altri sei confratelli, egli predic\u00f2 in favore della crociata cos\u00ec efficacemente che i contadini ed i piccoli proprietari terrieri, scarsamente armati (molti dei quali non avevano altro che fionde e falci) ma pieni di entusiasmo, si aggregarono all'effettivo di Hunyadi, il grosso del quale era composto di bande di mercenari e di alcune compagnie di cavalieri. In tutto, Hunyadi mise in piedi una forza di 25-30.000 uomini.\nL'assedio.\nTuttavia, prima che tali forze fossero messe insieme, l'esercito invasore di Maometto II (160.000 uomini secondo le prime stime, 60-70.000 secondo ricerche pi\u00f9 recenti) arrivarono a N\u00e1ndorfeh\u00e9rv\u00e1r. Il 4 luglio del 1456 l'assedio inizi\u00f2. Szil\u00e1gyi poteva contare solo su 5-7.000 uomini all'interno del castello. Maometto inizi\u00f2 l'assedio alla base del promontorio ed inizi\u00f2 a far fuoco sulle mura il 29 giugno del 1456. Dispose i suoi uomini in tre sezioni. Il corpo dei Rumeli (cio\u00e8 gli Europei) ebbe la maggioranza dei suoi 300 cannoni e la sua flotta di circa 200 navi fluviali ebbe il resto. I Rumeli furono disposti sul lato destro, mentre i corpi originari dell'Anatolia furono disposti sul lato sinistro. Nel mezzo stava la guardia personale del sultano, i Giannizzeri, ed il suo posto di comando. I corpi Anatolici ed i Giannizzeri erano entrambi tipi diversi di fanteria pesante.\nMaometto posizion\u00f2 le sue navi principalmente a nord-ovest della citt\u00e0 per pattugliare la zona paludosa ed assicurarsi che la fortezza non ricevesse rinforzi. Fece inoltre tenere d'occhio la Sava da sud-ovest, per evitare che la fanteria fosse attaccata da un fianco dall'esercito di Hunyadi. Il Danubio era controllato ad est dagli spahi, la cavalleria pesante del sultano, per evitare di essere affiancati alla destra. Questa forza formidabile trov\u00f2 la resistenza di soltanto 7.000 uomini nella fortezza, sebbene anche i cittadini serbi abbiano dato manforte contro gli attacchi musulmani.\nQuando Hunyadi ne ebbe notizia, si trovava nel sud dell'Ungheria per reclutare cavalleria leggera per l'esercito con il quale intendeva rompere l'assedio. Sebbene pochi dei suoi compagni nobili volessero fornirgli truppe, accadde che i contadini furono pi\u00f9 che desiderosi di unirsi a lui. Giovanni da Capestrano era stato mandato in Ungheria dal Papa per predicare contro gli eretici, come i greci ortodossi, e l\u00ec incontr\u00f2 il cardinal Giovanni Carvajal che gli consegn\u00f2 il \"breve\" nel quale il papa gli affidava il compito di promuovere la Crociata contro gli Ottomani. Nonostante predicasse in latino perch\u00e9 non conosceva le lingue locali, riusc\u00ec a riunire una grande armata, sebbene scarsamente addestrata ed equipaggiata, di contadini con la quale si mosse verso Belgrado. Viaggi\u00f2 insieme a Hunyadi, ma comand\u00f2 separatamente. I due avevano tra i 40 ed i 50.000 uomini circa.\nI difensori, in presenza di forze soperchianti, facevano affidamento principalmente sulla resistenza del formidabile castello di Belgrado, che era a quel tempo uno dei meglio costruiti dei Balcani. Quando Belgrado fu designata capitale del principato serbo dal despota Stefan Lazarevi\u0107, nel 1404 dopo la battaglia di Angora, molto era stato fatto per trasformare la piccola ed antica rocca bizantina in un forte bastione, degno di una capitale. Dato che i raid ottomani erano attesi, in seguito alla ripresa dopo le sconfitte contro i Mongoli, furono utilizzate tecniche costruttive avanzate tipiche delle fortezze arabe e bizantine, imparate durante il periodo di conflitto, a partire dall'undicesimo secolo, che vide operazioni militari di Ottomani e Selgiuchidi trasformare il Vicino Oriente.\nIl castello fu progettato, nella forma pi\u00f9 elaborata, dotato di tre linee difensive; castello interno con il palazzo e il grande dongione, la citt\u00e0 alta, campo base militare con quattro cancelli e doppia cinta di mura e la citt\u00e0 bassa con la cattedrale nel centro urbano ed un porto sul Danubio, furono abilmente separate da trincee cancelli ed alte mura. Il risultato fu uno dei pi\u00f9 grandi successi dell'architettura militare del Medioevo. Dopo l'assedio gli Ungheresi rinforzarono i lati a nord ed a est con un ulteriore cancello e diverse torri, una delle quali, la torre detta Nebojsa, fu costruita per l'artiglieria.\nIl 14 luglio 1456 Hunyadi giunse alla citt\u00e0, completamente circondata, con la sua flotta sul Danubio mentre la flotta turca lo bloccava. Ruppe il blocco navale il 14 luglio, affondando tre grandi galee Ottomane e catturando quattro grandi vascelli e 20 piccoli natanti. Distruggendo la flotta del Sultano Hunyadi pot\u00e9 trasportare le sue truppe e ancor pi\u00f9 importante, cibo dentro la citt\u00e0. La difesa della rocca fu cos\u00ec rinforzata.\nTuttavia Maometto II non aveva intenzione alcuna di interrompere l'assedio e, dopo una settimana di intenso fuoco d'artiglieria, furono aperte diverse brecce nelle mura. Il 21 luglio Maometto II ordin\u00f2 un massiccio assalto che inizi\u00f2 al tramonto e continu\u00f2 tutta la notte. Gli assedianti allagarono la citt\u00e0 e cominciarono l'assalto alla rocca. Essendo il momento cruciale dell'assedio Hunyadi ordin\u00f2 ai difensori di gettare legno coperto da pece o altro materiale infiammabile e di appiccarvi il fuoco. Ben presto muri di fiamme separarono i giannizzeri dai loro compagni che stavano penetrando nella citt\u00e0 bassa attraverso le brecce.\nLa battaglia che infuriava tra i giannizzeri intrappolati ed i soldati di Szil\u00e1gyi dentro la citt\u00e0 bassa, vedeva ora i cristiani prevalere e gli ungheresi riuscirono a respingere l'assalto fuori le mura.\nI giannizzeri rimasti in citt\u00e0 furono massacrati, mentre le truppe turche che tentavano di entrare presso le brecce soffrirono pesanti perdite. Quando un soldato turco quasi riusc\u00ec ad issare la bandiera del sultano sulla cima del bastione, un soldato di nome Titus Dugovi\u0107 (\"Dugovics Titusz\" in ungherese) lo afferr\u00f2 ed entrambi caddero dalle mura (Per quest'atto di eroismo il figlio di J\u00e1nos Hunyadi, Re di Ungheria Mattia Corvino elev\u00f2 al rango di nobile il figlio di Tito, tre anni pi\u00f9 tardi).\nLa Battaglia.\nIl giorno seguente accadde qualcosa di inatteso. I contadini/crociati iniziarono un'azione spontanea e forzarono Capestrano e Hunyadi a sfruttare la situazione. Nonostante gli ordini di Hunyadi ai difensori, di non tentare di depredare le posizioni turche, alcune unit\u00e0 muovendosi tra le fortificazioni semidistrutte, presero posizione sulla linea turca e cominciarono ad attaccare i soldati nemici.\nGli spahi turchi tentarono senza successo di disperderli. Improvvisamente altri cristiani si unirono alla scaramuccia, fuori le mura. Quello che era iniziato come un incidente isolato, divenne presto una vera battaglia su larga scala.\nCapestrano per prima cosa tent\u00f2 di richiamare i suoi uomini indietro all'interno delle mura, ma presto si trov\u00f2 circondato da circa 2.000 Crociati. Allora cominci\u00f2 a condurli verso le linee Ottomane, gridando le parole di San Paolo: \"Colui che ha iniziato in voi quest'opera buona, la porter\u00e0 a compimento!\" ().\nCapestrano condusse i suoi crociati alla retroguardia turca attraversando il fiume Sava. Nello stesso tempo, Hunyadi intraprese una disperata carica con la fanteria pesante fuori dal forte per cercare di catturare le posizioni dei cannoni nel campo Turco.\nPresi di sorpresa da questo inaspettato evolversi della situazione e, come affermano alcuni cronisti, paralizzati da una qualche inspiegabile paura, i turchi batterono in ritirata. La guardia personale del Sultano, composta da circa 5.000 giannizzeri, tent\u00f2 disperatamente di fermare il dilagare del panico e di riconquistare il campo, ma in quel momento anche l'armata di Hunyadi era entrata in campo in quella battaglia inaspettata e gli sforzi Turchi divennero inutili. Lo stesso Sultano si gett\u00f2 in mischia e uccise un cavaliere in un combattimento singolo, ma poi fu colpito da una freccia nella coscia e perse i sensi. Dopo la battaglia ai predoni Ungheresi fu ordinato di trascorrere la notte dentro le mura della fortezza e di stare all'erta per dei possibili contrattacchi turchi, i quali per\u00f2 non arrivarono.\nCon il favore dell'oscurit\u00e0 i turchi si ritirarono precipitosamente, portando i loro feriti su 140 carri. Nella citt\u00e0 di Sarona, il sultano riprese conoscenza. Appena seppe che la sua armata era stata sconfitta, molti dei suoi comandanti uccisi e tutto l'equipaggiamento abbandonato, al ventiquattrenne sovrano fu a mala pena impedito di suicidarsi con del veleno. Gli attacchi a sorpresa avevano causato pesanti perdite e molta confusione. Cos\u00ec, durante la notte un Maometto sconfitto ritir\u00f2 le sue forze rimaste e ritorn\u00f2 a Costantinopoli.\nConseguenze.\nGli ungheresi dovettero comunque pagare un caro prezzo per questa vittoria, poich\u00e9 la peste si diffuse nel campo, nel quale Hunyadi stesso mor\u00ec tre settimane dopo (11 agosto 1456)\nCome la progettazione della fortezza mostr\u00f2 bene durante l'assedio, alcuni ulteriori potenziamenti furono aggiunti dagli ungheresi. Le mura esterne pi\u00f9 deboli, dove gli ottomani avevano fatto breccia per entrare nella citt\u00e0 alta, furono rinforzate con la porta Zidan e la possente torre Nebojsa. Questa fu l'ultima delle grandi modifiche apportate alla fortezza fino al 1521 quando il sultano Solimano il Magnifico infine la cattur\u00f2.\nSeguito.\nLa vittoria ferm\u00f2 l'avanzata dei turchi ottomani verso l'Europa cristiana per 70 anni, sebbene essi furono protagonisti di altre incursioni come la presa di Otranto nel 1480-1481 e le razzie di Croazia e Stiria nel 1493.\nDurante l'assedio papa Callisto III ordin\u00f2 che la campane suonassero a mezzogiorno, cos\u00ec da chiamare i credenti a pregare per i difensori - ma in molti luoghi la notizia della vittoria arriv\u00f2 prima dell'ordine, cos\u00ec questa usanza si trasform\u00f2 nella commemorazione della vittoria e il Papa non lo ritir\u00f2. Da allora fino ad oggi le campane continuano a suonare a mezzogiorno.\nDopo che l'assedio di Belgrado aveva fermato l'espansione ottomana in Europa, Serbia e Bosnia furono assorbite nell'impero. La Valacchia, il Khanato Tartaro di Crimea e infine la Moldavia furono semplicemente convertiti in stati vassalli. Non \u00e8 chiaro perch\u00e9 il sultano non attacc\u00f2 l'Ungheria e perch\u00e9 abbandon\u00f2 l'idea di avanzare in quella direzione dopo lo sfortunato assedio di Belgrado. Tuttavia la disavventura di Belgrado indic\u00f2 che l'impero non poteva espandersi ulteriormente fin quando la Serbia e la Bosnia non fossero state trasformate in basi sicure per le operazioni. Per di pi\u00f9 il significativo potere politico e militare dell'Ungheria sotto Mattia Corvino hanno senza dubbio qualcosa a che fare con questa esitazione.\n L'obiettivo di Maometto era semplicemente quello di convertire i Balcani in una parte organica del suo Impero, il che naturalmente lo port\u00f2 a combattere per limitare l'influenza ungherese e veneziana nell'area. In quest'ottica l'assedio di Belgrado del 1456 non pu\u00f2 essere visto come il primo passo di un grande progetto sull'Ungheria; era stato ideato semplicemente per privare gli ungheresi di una base essenziale per gli attacchi contro i Balcani. Nello stesso tempo, la fortezza era anche la base pi\u00f9 appropriata per attacchi contro l'Ungheria: la sua perdita avrebbe aperto il paese alle invasioni. In ogni caso, una cosa \u00e8 certa: gli equilibri di potere si spostarono definitivamente in favore degli ottomani; tentare di espellerli dall'Europa era ormai diventato uno sforzo senza speranza. E questo fatto determin\u00f2 le politiche degli altri poteri europei. Anche Mattia abbandon\u00f2 il progetto di una grande guerra contro i turchi perch\u00e9 sapeva che le sue forze erano insufficienti e difficilmente avrebbe potuto contare su aiuti dall'esterno.\nDopo la battaglia di Moh\u00e1cs del 1526 i turchi ricatturarono i cannoni perduti da Maometto II."}
{"id": "510398", "revid": "466539", "url": "https://it.wikipedia.org/wiki?curid=510398", "title": "Leonardo Padura Fuentes", "text": "Biografia.\nLeonardo Padura Fuentes nasce nel barrio di Mantilla e compie i suoi studi pre-universitari in quello di La V\u00edbora, barrio nativo di sua moglie Luc\u00eda; Leonardo \u00e8 molto legato a queste zone della citt\u00e0, infatti saranno molto presenti nei suoi romanzi. Padura si laurea alla facolt\u00e0 di letteratura latino-americana dell'Universit\u00e0 dell'Avana e comincia la sua carriera giornalistica nel 1980 per la rivista letteraria \"El Caim\u00e1n Barbudo\" e per il quotidiano \"Juventud Rebelde\".\nIl suo primo romanzo, \"Fiebre de caballos\", \u00e8 una storia d'amore scritta tra il 1983 e il 1984. I sei anni seguenti Padura li passa a scrivere reportage su fatti storici e culturali che, come racconta lui stesso, gli permettevano di trattare tematiche reali in maniera letteraria. Risale proprio a questo periodo la nascita del tenente Mario Conde, personaggio che lo seguir\u00e0 per tutti gli anni a venire e che gli regaler\u00e0 un gran successo di pubblico. Il tenente Conde \u00e8 disordinato, disincantato e spesso ubriaco, \u00e8 un poliziotto che, secondo la definizione dello stesso Padura, avrebbe voluto fare lo scrittore.\nI romanzi che hanno il tenente come protagonista hanno avuto un gran successo internazionale e sono stati tradotti in molte lingue, ottenendo molti premi. Conde, sostiene l'autore in un'intervista, riflette \"le vicissitudini materiali e spirituali\" che ha dovuto affrontare la sua generazione. \"Non credo sia un alter ego. In questi libri Mario Conde \u00e8 i miei occhi, la forma in cui proietto il mio sguardo sulla realt\u00e0 cubana\", confessa.\nAttualmente Padura vive nel barrio di Mantilla, quello che l'ha visto nascere."}
{"id": "510399", "revid": "767487", "url": "https://it.wikipedia.org/wiki?curid=510399", "title": "Claude Gillot", "text": "Biografia.\nNato a Langres, nella regione delle Ardenne, Gillot fu uno dei maggiori pittori dell'inizio del Settecento, maestro di Antoine Watteau e Nicolas Lancret. Appassionato della \"Com\u00e9die Italienne\", dipinse spesso soggetti tratti dalla Commedia dell'Arte: le sue tele sono spesso palcoscenici dove si muovono Arlecchini, Pierrot, Scaramouche e altri personaggi del teatro italiano.\nA differenza del suo allievo Watteau che introdusse le maschere all'interno di scenari arcadici e feste galanti, Gillot s'ispir\u00f2 direttamente alle scenografie teatrali. Il suo Arlecchino \u00e8 probabilmente il noto Evaristo Gherardi (1662-1700) che condusse la compagnia degli attori italiani in Francia per molti anni.\nGillot fu anche un pittore di scenette mitologiche e arcadiche, le \"f\u00eates galantes,\" divenute poi cavallo di battaglia dei suoi allievi."}
{"id": "510400", "revid": "2208340", "url": "https://it.wikipedia.org/wiki?curid=510400", "title": "Prefettura di Shimane", "text": " \u00e8 una prefettura giapponese con circa 750.000 abitanti, che si trova nella regione di Ch\u016bgoku, sull'isola di Honsh\u016b. Il suo capoluogo \u00e8 Matsue.\nConfina con le prefetture di Hiroshima, Tottori e Yamaguchi. Fino al 1\u00ba ottobre 2011 ne ha fatto parte anche il distretto di Hikawa, da tale data inglobato nell'attuale prefettura."}
{"id": "510401", "revid": "1783371", "url": "https://it.wikipedia.org/wiki?curid=510401", "title": "Kushiro (provincia)", "text": "Kushiro, scritta ufficialmente \"Kushiro no Kuni\" (giapponese: \u91e7\u8def\u56fd), fu una provincia del Giappone. Corrisponde all'odierna subprefettura di Kushiro e a parte della subprefettura di Abashiri."}
{"id": "510402", "revid": "599013", "url": "https://it.wikipedia.org/wiki?curid=510402", "title": "Riccardo Fissore", "text": "Carriera.\nCresciuto nel , debutta nel calcio professionistico nel 1999 con la , in Serie C1, dove gioca 27 partite con un gol.\nNell'estate del 2000 passa all' e viene impiegato in una partita di Coppa Italia, venendo poi immediatamente dirottato al , con cui debutta in Serie A il 22 ottobre 2000 nella partita -Lecce (0-1). In Puglia colleziona solo 2 presenze sino al termine della stagione.\nRiparte dal che lo ingaggia nell'estate del 2001. Dopo aver trascorso in panchina tutta la prima parte della stagione (in Serie A), viene ceduto al nel gennaio del 2002: in maglia biancorossa disputa sei stagioni in Serie B, andando via dopo aver ha collezionato 162 presenze e 5 gol in gare di campionato.\nA gennaio del 2008 passa, infatti, all' riuscendo a collezionare due presenze nella massima serie. A giugno del 2008 torna a giocare tra i cadetti approdando al , dove gioca per due stagioni. Totalizza 31 presenze senza alcun gol all'attivo durante il campionato 2008-2009, mentre colleziona 18 presenze con un gol all'attivo (realizzato contro il ) nel campionato successivo che termina con la retrocessione dei lombardi in Lega Pro.\nSvincolatosi per il fallimento del Mantova, il 24 agosto 2010 passa allo Spezia in Prima Divisione.\nDopo una sola stagione in maglia bianconera, Fissore firma un contratto con il venendo presentato il 31 agosto come ultimo colpo di mercato degli azzurri. Vi rimane per due stagioni, senza scendere in campo nella seconda a causa della squalifica per il calcioscommesse.\nDopo la scadenza della squalifica, nell'agosto 2013 passa all'ambiziosa , in Serie D, venendo per\u00f2 svincolato gi\u00e0 a dicembre. Rimane per\u00f2 poco senza squadra perch\u00e9, dopo alcuni giorni di prova, a fine gennaio firma per il , in Seconda Divisione, tornando cos\u00ec nella citt\u00e0 veneta dopo l'esperienza con la prima squadra cittadina, il .\nChiude la sua seconda esperienza in Veneto nell'estate 2014 e dal 21 luglio dello stesso anno passa al in Lega Pro.\nA fine stagione si svincola e a settembre 2015 firma un contratto annuale con la neo promossa in Lega Pro. La squadra \u00e8 la sorpresa del girone, veleggiando per tanti mesi nelle primissime posizioni. Fissore fa registrare 18 presenze. Nella stagione 2016/17 passa al , sempre il Lega Pro, collezionando 14 presenze prima di passare alla , per aggiungere sostanza alla difesa dell'ambiziosa compagine toscana.\nNella stagione 2017-2018 scende in serie D con il . La stagione successiva lo vede tra le compagini del Longare prima, nel campionato di Promozione, successivamente nel Valdagno.\nIntraprende la carriera da allenatore nella stagione 20/21 con il ruolo di allenatore in seconda nella formazione del Montecchio Maggiore militante in Eccellenza.\nCalcioscommesse.\nIn seguito allo scandalo del calcioscommesse, l'8 maggio 2012 viene deferito dalla Procura federale della FIGC.\nIl 1\u00ba giugno il procuratore federale Stefano Palazzi richiede per lui 3 anni e 9 mesi di squalifica.\nIl 18 giugno in primo grado e il 6 luglio in secondo grado gli viene confermata la squalifica di 3 anni e 9 mesi.\nL'11 aprile 2013, il TNAS derubrica il reato che ha commesso in omessa denuncia riducendogli la pena ad 1 anno e 2 mesi di squalifica.\nIl 9 febbraio 2015 la procura di Cremona termina le indagini e formula per lui e altri indagati le accuse di associazione a delinquere e frode sportiva."}
{"id": "510404", "revid": "287204", "url": "https://it.wikipedia.org/wiki?curid=510404", "title": "Supplizio della tomba", "text": "Il Supplizio della tomba fa parte dell'assetto dogmatico dell'Islam e, come quasi tutti questi passaggi, ha una valenza escatologica.\nDescrizione.\nSecondo l'Islam ogni essere umano, una volta morto e inumato nella nuda terra, col capo rivolto verso la Ka\u02bfba di Mecca, riceve la visita di due angeli: Munkar e Nak\u012br.\nResuscitatane una parte infinitesimale, in genere prelevata dal cuore, essi lo interrogheranno circa la sua fede e, in caso essa non sia quella \"retta\" (cio\u00e8 quella islamica), al morto sar\u00e0 inflitto un tormento fisico e spirituale assai intenso che durer\u00e0, come pena anticipata, fino alla fine del mondo terreno. Nell'ultimo giorno - il Giorno del Giudizio - All\u0101h gli irrogher\u00e0 la condanna prevista, sulla cui eternit\u00e0 i teologi hanno a lungo discettato.\nSe infatti tutti sono concordi nel ritenere che la condanna all'Inferno non sar\u00e0 eterna per chiunque sia stato musulmano, ancorch\u00e9 reprobo o empio, non \u00e8 chiaro se questo varr\u00e0 per il resto dell'umanit\u00e0 e per quei fedeli di religioni che, in vario modo, sono ritenute divinamente ispirate, anche se alterate e corrotte dal tempo e dalla malvagit\u00e0 umana (Ebraismo, Cristianesimo, Zoroastrismo, religione dei misteriosi Sabei e tutte quelle religioni che sono considerate \"proteggibili\" dalla societ\u00e0 islamica e i cui fedeli sono definiti \"Ahl al-Kit\u0101b\")."}
{"id": "510405", "revid": "125628875", "url": "https://it.wikipedia.org/wiki?curid=510405", "title": "La zona morta (film)", "text": "La zona morta (\"The Dead Zone\") \u00e8 un film del 1983 diretto da David Cronenberg, tratto dall'omonimo romanzo di Stephen King.\nTrama.\nIl professore di lettere Johnny Smith cade in un lungo periodo di coma in seguito ad un incidente stradale con un camion che trasporta latte. Al suo risveglio, dopo diversi anni, scopre che la sua vita sentimentale \u00e8 distrutta: la sua fidanzata Sarah infatti si \u00e8 sposata con un altro uomo. Johnny scopre anche di possedere un oscuro potere, che gli consente di predire il futuro delle persone con cui entra in contatto fisico. Una semplice stretta di mano, ad esempio, genera improvvise visioni nella mente dell'uomo, che sa anticipare con assoluta certezza eventi drammatici e anche tragici che stanno per colpire la persona che ha toccato.\nQuesta sua facolt\u00e0 lo conduce ad affrontare alcuni episodi spaventosi. La polizia del paese di Castle Rock chiede la sua collaborazione per svelare l'identit\u00e0 di un serial killer che sta mietendo vittime nel villaggio. L'intervento di Johnny conduce alla risoluzione del caso. A volte il suo potere ottiene risultati positivi, come quando l'uomo riesce a salvare la vita ad un suo giovane allievo. Smith in questo caso comprende che le sue previsioni gli consentono di intervenire sul futuro che gli \u00e8 apparso, e quindi modificare in meglio il destino delle persone.\nUn giorno Smith stringe la mano al nuovo candidato al Senato degli Stati Uniti, l'ambiguo ed arrivista Greg Stillson, e scopre che l'uomo, entro qualche anno, diventer\u00e0 presidente e scatener\u00e0 un conflitto nucleare su scala mondiale.\nIl professore riflette sul suo dovere e prende una decisione: si arma con un fucile per cercare di uccidere Stillson proprio il giorno del comizio che lo porter\u00e0 a diventare senatore. Dalla galleria del teatro spara per\u00f2 a vuoto, senza colpire Stillson che, per difendersi, afferra il figlio di Sarah e lo usa come scudo. Un fotografo immortala per\u00f2 l'azione meschina compiuta dal politico.\nLa guardia del corpo del senatore ferisce mortalmente Johnny che cade dalla balconata e Stillson si reca quindi infuriato verso il suo corpo ormai in fin di vita. Johnny con le ultime forze afferra il braccio di Stillson e riceve allora la visione di un nuovo futuro: il politico che decide di suicidarsi con un colpo di pistola in seguito allo scandalo risultante da quella foto in cui si fa scudo di un bambino. Johnny, visto che la temuta catastrofe non si verificher\u00e0, muore con il cuore in pace fra le braccia di Sarah.\nProduzione.\nSceneggiatura.\nIl film ed il romanzo di Stephen King sono basati sulla vita del famoso psichico Peter Hurkos. Hurkos disse di aver acquisito poteri dopo essere caduto da una scala a pioli ed aver battuto la testa.\nIn una stesura originale della sceneggiatura, durante la scena della \"guerra nucleare\", Greg Stillson non toglie la mano di un secondo uomo dallo scanner ottico, ma gli spara contro. Sempre secondo questa sceneggiatura, Johnny sopravviveva dopo i colpi e aveva una premonizione in cui veniva ucciso da Sarah durante la sua permanenza in ospedale, quindi cadeva in coma una seconda volta e moriva.\nIl produttore del film, Dino De Laurentiis, aveva personalmente richiesto al romanziere Stephen King, autore del soggetto da cui \u00e8 tratta la pellicola, di scriverne la sceneggiatura. In seguito, tuttavia, \u00e8 stata richiesta una nuova versione allo scrittore Jeffrey Boam (autore anche di \"Indiana Jones e l'ultima crociata\").\nDavid Cronenberg ha ammesso che non avrebbe mai chiamato un personaggio di un suo film 'Johnny Smith', ma alla fine il nome venne cos\u00ec lasciato.\nRiprese.\nLe riprese del film si effettuarono alle cascate del Niagara, in Ontario e Maine e nei paesini di Orono e Whitevale, in Canada. Il regista David Cronenberg dovette rigirare la scena in cui John Smith ha la sua prima premonizione: essa mostrava una bambina che stava per bruciare dentro la sua camera; in un angolo era visibile una bambola di E.T. e la Universal non approv\u00f2. Cronenberg spar\u00f2 con una .357 Magnum caricata a salve per rendere la caduta di Johnny pi\u00f9 realistica; l'idea fu di Christopher Walken stesso.\nUno stuntman venne quasi bruciato vivo durante la scena che riproduce gli eventi della seconda guerra mondiale. La \"maschera\" che Christopher Walken indossa sul volto quando salva la bambina dall'incendio era fatta di un materiale chimico che ritardava l'effetto delle fiamme, spruzzato sul suo volto. L'effetto risultante, che non era stato previsto, sembr\u00f2 incredibilmente drammatico.\nLa prima scelta di Stephen King per il ruolo del protagonista sarebbe stata Bill Murray.\nColonna sonora.\nLa colonna sonora del film \u00e8 composta da Michael Kamen: la pellicola \u00e8 l'unica in cui David Cronenberg non abbia affidato la composizione dei brani ad Howard Shore. La scelta venne fatta a causa di alcune politiche della produzione, affidata alla Paramount Pictures, che pretendeva un compositore pi\u00f9 familiare per scrivere le musiche del film. Michael Kamen venne scelto dato che nel 1981 aveva composto la colonna sonora di \"Venom\".\nDurante le riprese, Kamen si trasfer\u00ec a Londra, dove affitt\u00f2 un appartamento per comporre le canzoni in pace. Alcuni inquilini lo richiamarono pi\u00f9 volte perch\u00e9 asserivano che \"le musiche suonate erano troppo tenebrose e i loro figli non riuscivano a dormire\".\nIl tema musicale principale \u00e8 fortemente ispirato ad una melodia della \"Sinfonia n. 2\" - secondo movimento-di Jean Sibelius.\nLe tracce sono le seguenti:\nHome Video.\nIn Italia il film \u00e8 stato distribuito su DVD dalla MTC, dalla Dall'Angelo Pictures e dalla Pulp Video."}
{"id": "510406", "revid": "83531", "url": "https://it.wikipedia.org/wiki?curid=510406", "title": "Nemuro (provincia)", "text": "Nemuro, scritta ufficialmente \"Nemuro no Kuni\" (giapponese: \u6839\u5ba4\u56fd), fu una provincia del Giappone, istituita durante il Periodo Meiji. Corrisponde all'odierna subprefettura di Nemuro."}
{"id": "510407", "revid": "287204", "url": "https://it.wikipedia.org/wiki?curid=510407", "title": "La zona morta (romanzo)", "text": "La zona morta (\"The Dead Zone\") \u00e8 un thriller fantascientifico di Stephen King pubblicato nel 1979.\n\u00c8 il quinto romanzo pubblicato da King e il primo la cui edizione rilegata sia arrivata in vetta alla classifica dei best seller. Ha avuto una trasposizione per il cinema e come serie televisiva.\nTrama.\nDa bambino, nel 1953, Johnny Smith perde conoscenza durante il pattinaggio su ghiaccio, poi mormora un avvertimento profetico a un adulto che in seguito subisce un incidente. In un incidente non collegato, un giovane commesso di testi religiosi porta a porta di nome Greg Stillson picchia un cane a morte dopo un attacco.\nNel 1970 Johnny \u00e8 diventato insegnante di un liceo nel Maine. Dopo aver vinto ripetutamente a una ruota della fortuna di carnevale, Johnny \u00e8 coinvolto in un incidente d'auto. Al risveglio da un coma di quattro anni (durante i quali la sua fidanzata, Sarah, si sposa) Johnny scopre di aver subito lesioni neurali, ma che ora ha il dono della chiaroveggenza dopo aver toccato persone e oggetti. Dopo aver aiutato varie persone, Johnny \u00e8 frustrato dalle sensazionali notizie dei media sui suoi presunti talenti psichici. Quando Johnny rifiuta un'offerta redditizia dal reporter di tabloid Richard Dees per eseguire false previsioni sotto il suo nome, il giornale di Dees stampa un articolo che denuncia Johnny come un truffatore. \nIn fondo sollevato, Johnny spera di riprendere una vita normale come insegnante, nonostante i forti mal di testa e, dopo un incontro, la consapevolezza che Sarah, pur amandolo ancora, non sar\u00e0 mai pi\u00f9 sua. Invece, lo sceriffo George Bannerman gli chiede di aiutare a catturare un serial killer locale. Dopo l'assassinio di una bambina di nove anni, Johnny identifica con riluttanza l'assassino come il vice di Bannerman, Frank Dodd, che si suicida dopo aver lasciato una confessione.\nStillson, ora imprenditore di successo e sindaco di Ridgeway, nel New Hampshire, minaccia di uccidere le persone che ricatta se rivelano le sue azioni. Nel 1976, ottiene un posto nella Camera dei Deputati degli Stati Uniti come indipendente, dopo aver ricattato un uomo d'affari locale perch\u00e9 raccolga fondi per lui. \nQuando Johnny si dimostra troppo difficile per tornare all'insegnamento, diventa un tutor privato a Ridgeway e sviluppa un interesse per la politica. Incontra Stillson ed \u00e8 inorridito nell'avere la visione di un vecchio Stillson, che alla fine viene eletto presidente e provoca un enorme conflitto nucleare. \nMan mano che la salute di Johnny peggiora, progetta come impedire la presidenza di Stillson: alla fine, conclude che l'assassinio di Stillson sia l'unico modo per essere sicuri che la visione non si avveri, ma procrastina. Johnny razionalizza la sua inazione a causa di dubbi sulla sua visione, dell'orrore per l'omicidio e della convinzione che non vi sia alcuna necessit\u00e0 urgente di agire immediatamente.\nUn agente dell'FBI che stava indagando su Stillson viene, intanto, ucciso da un'autobomba e gli avvertimenti di Johnny non riescono a salvare tutti da un disastro alla festa di laurea del suo allievo. Ora credendo di dover intraprendere azioni pi\u00f9 decisive per prevenire le sue visioni, Johnny compra un fucile e decide di uccidere Stillson al suo prossimo raduno, aiutato dalla triste consapevolezza che i suoi mal di testa sono il risultato di un tumore al cervello. Alla manifestazione, Stillson inizia il suo discorso. Johnny spara a Stillson ma lo manca e viene ferito dalle guardie del corpo di Stillson. Prima che possa sparare di nuovo, Stillson afferra un bambino e lo tiene come uno scudo umano. Johnny fa una pausa, incapace di sparare, e viene colpito due volte dalle guardie del corpo, cade dal balcone e viene ferito a morte. Uno spettatore fotografa l'atto di Stillson e, quando viene pubblicata, l'immagine distrugge la carriera politica di Stillson e le sue possibilit\u00e0 di diventare presidente. Morendo, Johnny tocca Stillson un'ultima volta, ma sente solo impressioni in calo e sa che il terribile futuro \u00e8 stato sventato.\nUn epilogo raccoglie brani di lettere di Johnny ai suoi cari, una trascrizione stenografica di un presunto comitato del Senato sull'indagine del tentativo di Johnny di assassinare Stillson e una narrazione della visita di Sarah alla tomba di Johnny. Sarah sente, per un breve momento, lo spirito di Johnny e, confortata, si allontana.\nDedica.\nIl libro \u00e8 aperto dalla seguente dedica: \u00abDedicato a Owen. Ti voglio bene, vecchio orso\u00bb."}
{"id": "510409", "revid": "2149408", "url": "https://it.wikipedia.org/wiki?curid=510409", "title": "Merkel", "text": ""}
{"id": "510411", "revid": "51418", "url": "https://it.wikipedia.org/wiki?curid=510411", "title": "Angela Dorothea Merkel", "text": ""}
{"id": "510412", "revid": "125750875", "url": "https://it.wikipedia.org/wiki?curid=510412", "title": "Raymond Domenech", "text": "Dal 2004 al 2010 \u00e8 stato commissario tecnico della squadra nazionale del suo Paese, con cui fu finalista al campionato mondiale del 2006.\nBiografia.\n\u00c8 nato in Francia da padre catalano, rifugiatosi nel paese transalpino durante la dittatura di Francisco Franco. Dalla relazione con la giornalista Estelle Denis \u2014 a cui chiese pubblicamente di sposarlo durante l'Europeo 2008 \u2014 \u00e8 divenuto padre di Victoire (nel 2004) e Merlin (2007): il matrimonio si \u00e8 poi celebrato nel 2009.\nAppassionato di teatro, tanto da aver fatto in giovent\u00f9 di una compagnia, ha ammesso di comporre le formazioni anche in base all'astrologia: a tal proposito, l'ex nazionale francese Robert Pir\u00e8s dichiar\u00f2 di essere stato escluso dalle convocazioni non per ragioni tattiche ma perch\u00e9 appartenente al segno zodiacale dello Scorpione.\nControversie.\nNel giugno 1994, durante i Mondiali americani, fu arrestato a Boston per aver tentato di vendere (a prezzo dimezzato) biglietti per l'incontro tra Corea del Sud e Bolivia: temporaneamente incarcerato, venne rilasciato dopo il versamento di una cauzione pari a 500 dollari.\nNell'agosto 2007 \u2014 tramite un'intervista a \"Le Parisien\" \u2014 rivolse accuse di slealt\u00e0 al calcio italiano, citando una presunta corruzione dell'arbitro operata dall'Under-21 azzurra ai danni dei pari et\u00e0 francesi in una gara di qualificazione ai Giochi olimpici del 2000: tali esternazioni furono punite dall'UEFA con un turno di squalifica, cui si aggiunse un'ammenda economica di franchi svizzeri (corrispondenti a euro). In seguito al ricorso presentato, la sanzione pecuniaria fu annullata.\nCarriera.\nGiocatore.\nDomenech debutt\u00f2 nel 1969 come difensore nel Lione, squadra con la quale nel 1973 vinse la Coppa di Francia.\nPassato allo Strasburgo vinse il campionato nel 1979, per poi fare la spola tra Paris Saint-Germain e Bordeaux prima di terminare la propria carriera nel Mulhouse, squadra dove fece anche le sue prime esperienze come allenatore.\nAllenatore.\nDopo i primi anni trascorsi come allenatore del Mulhouse, Domenech divenne allenatore del Lione nel 1988, ottenendo nel 1989 la promozione in Ligue 1.\nNel 1993 divenne CT della Nazionale Under-21, con la quale ottenne un quarto (1994), un terzo (1996) ed un secondo posto (2002) agli Europei Under-21.\nNazionale francese.\nIn seguito all'eliminazione nei quarti di finale degli Europei da parte della , nel 2004 subentr\u00f2 a Jacques Santini sulla panchina della Nazionale maggiore francese.\nNel 2006 guid\u00f2 la Francia alla finale dei Mondiali, dove i Bleus furono sconfitti dall' ai rigori.\nDomenech fu confermato sulla panchina dei Bleus anche per il biennio successivo, che portava agli Europei del 2008 in Austria e Svizzera, ma l'esperienza non si rivel\u00f2 positiva: la Francia fu eliminata al primo turno della competizione, ottenendo 1 punto in 3 partite e segnando 1 solo gol (di Thierry Henry) nella partita persa per 4-1 contro i Paesi Bassi.\nDurante le qualificazioni per il Mondiale del 2010, il 4 settembre 2009, alla vigilia della decisiva partita contro la Romania (terminata 1-1), i giocatori si resero protagonisti di quello che sar\u00e0 definito un ammutinamento nei confronti di Domenech, con il capitano Henry che dichiar\u00f2:\nSempre tramite Henry i giocatori della Nazionale francese fecero sapere a Domenech di essere '\"delusi del suo lavoro e annoiati e confusi dai suoi metodi di allenamento\"'. Nonostante le difficolt\u00e0, la Francia riusc\u00ec a qualificarsi per la fase finale dei Mondiali estromettendo allo spareggio l', ma la qualificazione fu ottenuta in modo irregolare: nei tempi supplementari della gara di ritorno Gallas segn\u00f2 il gol dell'1-1 (andata 0-1) viziato da un evidente fallo di mano di Henry.\nPrima dell'inizio dei Mondiali del 2010 la Federcalcio francese rese noto che Domenech avrebbe terminato il suo mandato al termine del torneo e che sarebbe stato sostituito da Laurent Blanc.\nAl Mondiale sudafricano la Nazionale di Domenech si comport\u00f2 esattamente come accaduto agli europei di due anni prima, venendo eliminata al primo turno con 1 punto in 3 gare e un solo gol, opera di Malouda nella partita persa per 2-1 contro il Sudafrica. Nel corso del Mondiale la federcalcio francese escluse dalla squadra Nicolas Anelka, reo di aver insultato Domenech durante l'intervallo della partita con il Messico, e registr\u00f2 le dimissioni del preparatore atletico Jean-Louis Valentin. Domenech, inoltre, si trov\u00f2 ad affrontare un nuovo ammutinamento della squadra, che decise di saltare una seduta di allenamento in segno di solidariet\u00e0 nei confronti di Anelka. Il loro comunicato fu letto di fronte ai giornalisti dallo stesso CT, che in conferenza stampa defin\u00ec \"una pagliacciata\" il gesto dei calciatori. Dopo l'eliminazione il capitano Patrice Evra critic\u00f2 duramente il tecnico, che dovette inoltre subire forti critiche dalla stampa transalpina. Lo stesso Domenech al fischio finale della partita contro il Sudafrica si rifiut\u00f2 di stringere la mano al collega Carlos Alberto Parreira, aprendo un nuovo caso.\nLa federcalcio francese (Fff) ha licenziato Domenech in favore di Blanc il 5 settembre 2010.\nNantes.\nA 10 anni di distanza dall'ultimo incarico, il 26 dicembre 2020, grazie ad una deroga concessa dalla federcalcio francese, viene ingaggiato come nuovo allenatore dal , con cui firma un contratto fino al termine della stagione. Il 10 febbraio 2021, dopo aver guadagnato 4 punti in 7 giornate di campionato, viene esonerato dal Nantes."}
{"id": "510414", "revid": "1265762", "url": "https://it.wikipedia.org/wiki?curid=510414", "title": "Bilancia escatologica", "text": "La Bilancia (in Arabo \ufee3\ufef4\ufeb0\ufe8d\ufee5) \u00e8 una bilancia escatologica la cui esistenza reale non potr\u00e0 essere negata dal musulmano, salvo essere dichiarato \"k\u0101fir\" e quindi non facente pi\u00f9 parte (fino all'eventuale suo convinto pentimento) della \"Umma\" islamica.\nNel Giorno del Giudizio l'Islam crede che l'essere umano vedr\u00e0 pesate tutte le sue azioni, buone e malvagie, scritte preventivamente dagli angeli su fogli sottilissimi.\nIl peso dell'uno o dell'altro piatto della Bilancia determiner\u00e0 il verdetto di premio paradisiaco o di castigo infernale."}
{"id": "510416", "revid": "729019", "url": "https://it.wikipedia.org/wiki?curid=510416", "title": "Battaglia di Nicopoli", "text": "La battaglia di Nicopoli, conosciuta anche come crociata di Nicopoli, \u00e8 stato un conflitto avvenuto a Nicopoli il 25 settembre 1396 tra lo schieramento franco-ungherese e quello ottomano. A volte la battaglia \u00e8 datata da alcuni storici il 28 settembre.\nCause della guerra.\nCi furono molte crociate minori nel XIV secolo, intraprese da diversi re e cavalieri. Poco prima della battaglia di Nicopoli ci fu una crociata contro la Tunisia, nel 1390, e le Crociate del Nord lungo il litorale baltico. Dopo aver vinto la battaglia del Kosovo nel 1389 gli ottomani conquistarono una parte consistente dei Balcani, riducendo in tale modo l'Impero bizantino quasi al territorio circostante Costantinopoli, che continuarono ad assediare.\nNel 1395 il re bulgaro Ivan Shishman perse Nicopoli, diventata dopo la caduta di Tarnovo nel 1393 la sua temporanea capitale. In seguito a questo fatto, suo fratello Ivan Stratsimir - governatore della parte nordoccidentale del paese con centro la citt\u00e0 di Vidin fu costretto a diventare un vassallo ottomano. Il Regno d'Ungheria divenne la frontiera fra le due religioni in Europa orientale e gli ungheresi erano in pericolo di attacco. La Repubblica di Venezia inoltre temeva che gli ottomani le strappassero il controllo dell'Adriatico.\nNel 1394 papa Bonifacio IX proclam\u00f2 una nuova crociata contro i turchi, anche se in quei tempi lo scisma d'Occidente aveva minato l'autorit\u00e0 papale, con due papi rivali, uno ad Avignone e uno a Roma, dei quali nessuno aveva pi\u00f9 il potere necessario da dichiararne una. Tuttavia, l'Inghilterra e la Francia giunsero ad una tregua nella guerra dei cent'anni e Riccardo II e Carlo VI erano disposti a collaborare per finanziare una crociata. Le trattative francesi per una crociata assieme a Sigismondo, re dell'Ungheria, cominciarono gi\u00e0 nel 1393.\nPreparativi.\nIl futuro duca Duca Giovanni I port\u00f2 una forza di circa 10.000 uomini dalla Borgogna, principalmente cavalieri, con un contingente inglese di circa 1.000 uomini. Vi erano inoltre circa 6.000 uomini venuti dal Palatinato, dalla Baviera e da Norimberga. Sigismondo guid\u00f2 il contingente pi\u00f9 grande, forte di circa 60.000 uomini. Le truppe francesi partirono da Montb\u00e9liard nell'aprile del 1396, arrivarono a Vienna tra maggio e giugno ed incontrarono Sigismondo a luglio.\nAnche se era ortodosso, Mircea I, principe della Valacchia, partecip\u00f2 con un contingente all'esercito dei crociati. Il suo principato costituiva il limite tra il Cristianesimo e l'Islam. La vicinanza dell'Impero ottomano alla Valacchia e alla Moldavia indusse i loro eserciti ad adattarsi al sistema di guerra dei Turchi. Tuttavia Mircea I non era uno sconosciuto per gli ottomani: un anno prima, nel 1395, aveva inflitto parecchi colpi allo stesso Bayezid I nella battaglia di Rovine e nella battaglia della Dobrugia.\nJohann Schiltberger, un crociato della Baviera che cadde prigioniero a Nicopoli, successivamente descrisse la battaglia nelle sue memorie. Furono proposte due tattiche militari differenti: quella dell'esercito dei crociati e quella di Mircea I, che chiese a Sigismondo di poter condurre una missione di ricognizione per valutare la condizione dei nemici in modo da usare la tattica migliore. Dopo la missione con la cavalleria leggera Mircea I chiese l'appoggio di Sigismondo per l'attacco, che sarebbe dovuto partire dalla destra.\nMa per i cavalieri francesi ed ungheresi, ignari delle tattiche ottomane, la strategia di Mircea I era inaccettabile. Giovanni I si rifiut\u00f2 di cedere l'onore di essere il primo ad attaccare, poich\u00e9 aveva viaggiato molto a lungo e speso molto denaro per la spedizione, quindi prese con s\u00e9 circa 10\u00a0000 uomini e marci\u00f2 verso la parte sud di Nicopoli. La campagna fu saccheggiata assieme alla citt\u00e0 di Rahova e gli abitanti furono uccisi o presi prigionieri.\nAssedio a Nicopoli.\nLa citt\u00e0 era ben difesa e ben fortificata ed i crociati non avevano con s\u00e9 macchine d'assedio, tuttavia non si arresero e aspettarono che gli ottomani facessero la prima mossa. Il sultano Bayezid I, che nel frattempo stava assediando Costantinopoli, riun\u00ec il suo esercito e marci\u00f2 verso Nicopoli. L'avanguardia era comandata da Evrenos Bey, mentre il grosso rimaneva sotto il comando generale del sultano, coadiuvato dai figli e da Kara Timurta\u015f. Il suo alleato, Stefano III Lazaro di Serbia, si un\u00ec a lui e i due arrivarono il 24 settembre con circa 100\u00a0000 uomini.\nIl numero dei combattenti probabilmente \u00e8 esagerato sia per quanto riguarda gli ottomani che per i crociati, ma una cosa \u00e8 chiara: gli eserciti erano approssimativamente uguali nel numero. Bayezid I venne avvertito da Gian Galeazzo Visconti circa i movimenti delle truppe crociate.\nBattaglia.\nPrima che cominciasse la battaglia i prigionieri di Rahova furono uccisi dai francesi, il motivo resta sconosciuto.\nI francesi e gli inglesi formarono l'avanguardia mentre Sigismondo divise le sue truppe in tre contingenti: il centro venne comandato da lui stesso, l'ala destra venne affidata al comando dei transilvani e l'ala sinistra fin\u00ec a Mircea di Valacchia.\nBayezid form\u00f2 un'avanguardia di cavalieri protetta da una linea di picche, una linea di arcieri e di giannizzeri. La parte principale dell'esercito degli ottomani e dei serbi si nascose dietro le colline ad una certa distanza dagli altri.\nCredendosi superiori per via delle armature, i francesi caricarono l'avanguardia ottomana, ma si dovettero scontrare con la linea di picche e, mentre tentavano di abbatterla, finirono sotto il tiro degli arcieri. Quindi gli ottomani andarono all'attacco contro la cavalleria, ma poich\u00e9 non indossavano armature lo scontro fin\u00ec male per loro: persero oltre 10.000 uomini.\nI francesi continuarono l'attacco con la cavalleria e uccisero circa 5.000 nemici, costringendo gli ottomani a ritirarsi sulla collina. Raggiunta la cima i francesi, esausti per la salita, si trovarono faccia a faccia col resto dell'esercito ottomano. Nello scontro seguente i francesi furono sconfitti definitivamente. Jean de Vienne fu ucciso, mentre Giovanni di Borgogna, Enguerrand VII di Coucy e Jean Le Meingre furono catturati.\nSigismondo and\u00f2 in aiuto dei francesi e incontr\u00f2 Bayezid sulla collina, la battaglia scoppi\u00f2 appena arrivarono i serbi. Tuttavia Sigismondo venne persuaso a ritirarsi dai compagni: avrebbe potuto raggiungere una nave veneziana che lo avrebbe trasportato in tutta sicurezza. Disse al riguardo dei francesi:\nNel tardo pomeriggio Stefano III Lazaro caric\u00f2 le ali indifese delle truppe ungheresi, chiudendo vittoriosamente la battaglia.\nConseguenze.\nIl 26 settembre Bayezid ordin\u00f2 di uccidere tremila prigionieri per ripagare i nemici della strage di Rahova e per aver perso, nonostante la vittoria finale, circa 25000 uomini. Non uccise i prigionieri pi\u00f9 giovani e li integr\u00f2 nel suo esercito per compensare le perdite.\nTra coloro che riuscirono a fuggire e ritornare a casa ci furono Sigismondo, Nikola Gorjanski e Hermann di Cilli. Carlo VI venne avvisato della sconfitta il giorno di Natale.\nI cavalieri dell'Europa occidentale cominciarono a perdere il loro entusiasmo per le crociate; i combattimenti tuttavia continuarono in Spagna, nel Mediterraneo e nell'Europa del nord. Inoltre, dopo la sconfitta, Inghilterra e Francia si dichiararono di nuovo guerra. Solo la Valacchia non modific\u00f2 la sua posizione contro gli ottomani e continu\u00f2 a combatterli.\nLa sconfitta di Bayezid da parte di Tamerlano ad Ankara nell'estate del 1402 scaten\u00f2 un periodo di anarchia nell'Impero ottomano e Mircea ne approfitt\u00f2 assieme al Regno di Ungheria per sferrargli un attacco. Gli ungheresi ed i polacchi vennero sconfitti nella battaglia di Varna nel 1444 e Costantinopoli cadde nel 1453. L'Europa non organizz\u00f2 altre crociate contro gli ottomani fino al Rinascimento."}
{"id": "510418", "revid": "11959", "url": "https://it.wikipedia.org/wiki?curid=510418", "title": "Bilancia mistica", "text": ""}
{"id": "510420", "revid": "51418", "url": "https://it.wikipedia.org/wiki?curid=510420", "title": "Anthony Charles Lynton Blair", "text": ""}
{"id": "510421", "revid": "228587", "url": "https://it.wikipedia.org/wiki?curid=510421", "title": "Tommaso Francesco di Savoia", "text": "Era figlio di Carlo Emanuele I di Savoia e di Caterina Michela d'Asburgo ed \u00e8 stato il capostipite del ramo Savoia-Carignano. Nel 1620 divenne infatti, per disposizione del padre, \"Principe di Carignano\" dando origine alla linea dei Savoia-Carignano, dalla quale discenderanno i futuri Re d'Italia di Casa Savoia.\nBiografia.\nSposa a Parigi il 14 aprile 1625 Maria di Borbone (Parigi, 3 maggio 1606 - ivi, 3 giugno 1692), figlia di Carlo di Borbone, conte di Soissons, a sua volta figlio di Luigi I di Borbone-Cond\u00e9 e di Anna di Montafi\u00e0.\nCon gli spagnoli.\n\u00c8 ambasciatore a Parigi. Scelta la causa spagnola nella guerra dei trent'anni, nel 1634 comanda l'esercito spagnolo nelle Fiandre e viene sconfitto ad Avein (1635) dai marescialli de Ch\u00e2tillon e de Br\u00e9z\u00e9, ma nel 1638 sconfisse il maresciallo de La Force, costringendolo a togliere l'assedio a Saint-Omer.\nAlla morte del fratello Vittorio Amedeo I, avvenuta improvvisamente a Vercelli il 7 ottobre 1637, l'erede Francesco Giacinto \u00e8 ancora troppo giovane per la guida del Ducato di Savoia, perci\u00f2 ne assume la reggenza la madre Cristina di Borbone-Francia (la Madama Reale), cognata di Tommaso, e sorella di Luigi XIII di Francia.\nConflitti per la successione del Ducato di Savoia.\nTommaso ed il fratello cardinale Maurizio di Savoia, che sono filo-spagnoli, non vedono bene la presenza delle truppe francesi comandate dal cardinale La Valette, che sono massicciamente presenti in Piemonte a seguito della guerra contro gli spagnoli. Il 4 ottobre 1638 muore anche Francesco Giacinto ed il diritto alla successione come Duca passa al fratello Carlo Emanuele, che ha solo due anni e pare piuttosto gracile e malaticcio. Non ci sono altri figli maschi di Vittorio Amedeo e quindi, in caso dovesse mancare anche Carlo Emanuele, lo scettro del ducato potrebbe passare al fratello di Tommaso, Maurizio.\nSpronato e spalleggiato da quest'ultimo, Tommaso contrasta violentemente la cognata, invocando per s\u00e9 la reggenza. La nobilt\u00e0, il clero e l'alta borghesia si dividono in due partiti: i cosiddetti \"principisti\", filo-spagnoli e sostenitori di Tommaso, e i \"madamisti\" filo-francesi e sostenitori della Madama Reale. Ad agosto del 1639 Maria Cristina \u00e8 costretta a fuggire con il figlio Carlo Emanuele da Torino, che \u00e8 ormai in mano a truppe principiste.\nTuttavia, gi\u00e0 a novembre, la Reggente e il piccolo futuro Duca fecero rientro in Torino: le truppe francesi del marchese d'Harcourt l'avevano liberata dalle truppe \u00abprincipiste\u00bb in una sanguinosa battaglia presso il castello di La Rotta. Tre anni dopo si giunse a un accordo: Maria Cristina rimaneva reggente in nome del figlio Carlo Emanuele, il cognato Maurizio riceveva la luogotenenza di Nizza e la mano di Ludovica, figlia di Maria Cristina, previa dispensa papale, che arriv\u00f2 presto, mentre Tommaso riceveva la luogotenenza di Ivrea e Biella.\nSchierato con la Francia.\nRiconciliatosi con la Francia, questa gli affida un'armata in Italia (1642) ed ha il Turenne ai suoi ordini per qualche tempo. Viene nominato generalissimo delle armate di Francia e della Savoia in Italia, conduce la guerra con successo e riceve dal cardinale Mazarino, in ricompensa, la carica di gran maestro di Francia, dopo la caduta in disgrazia del Cond\u00e9.\nAvendo tentato inutilmente di occupare via mare Napoli, nel contesto della rivolta napoletana del 1647, fu costretto a ritirarsi dal napoletano dopo aver subito alcune sconfitte. Nel 1655, alla testa di poderoso esercito francese, e con il supporto del Duca di Modena, penetr\u00f2 nel Ducato di Milano e assedi\u00f2 Pavia con 25.000 uomini. Tuttavia l'assedio fall\u00ec ed il Savoia dovette ritirarsi.Tra i figli avuti dalla moglie c'\u00e8 Eugenio Maurizio di Savoia Carignano, cui la madre trasmetter\u00e0 il titolo di Conte di Soissons, che sar\u00e0 il padre del famoso condottiero Eugenio di Savoia. La continuazione del ramo Savoia-Carignano sar\u00e0 invece assicurata dal maschio primogenito Emanuele Filiberto.\nMatrimonio e discendenza.\nDal matrimonio con Maria di Borbone nascono:"}
{"id": "510422", "revid": "767487", "url": "https://it.wikipedia.org/wiki?curid=510422", "title": "Ponte escatologico", "text": "Il ponte escatologico islamico () \u00e8 quel transito celeste che, nel giorno del giudizio, consentir\u00e0 ai mortali di accedere al paradiso o dal quale, al contrario, costoro cadranno a precipizio verso gli abissi infernali sottostanti.\nQuesto sar\u00e0 possibile perch\u00e9 per i beati destinati al premio finale eterno, il \"ponte\" sar\u00e0 come una \"strada\" (\"sir\u0101t\") larga e quindi facile da percorrere mentre per i reprobi essa sar\u00e0 stretta come un filo di rasoio, impossibile da percorrere e quindi destinata a produrre la caduta nell'Inferno. Secondo alcune tradizioni, questo ponte collegherebbe il Monte del Tempio a Gerusalemme con il Monte degli Ulivi e comprenderebbe sette archi.\nCome la bilancia, anche il \"ponte\" \u00e8 per dogma un qualcosa di reale e concreto e non credendo in esso il musulmano perde la sua qualit\u00e0 e diventa \"k\u0101fir\", con tutte le pesanti conseguente che tale fatto comporta."}
{"id": "510423", "revid": "11959", "url": "https://it.wikipedia.org/wiki?curid=510423", "title": "Ponte mistico", "text": ""}
{"id": "510426", "revid": "228587", "url": "https://it.wikipedia.org/wiki?curid=510426", "title": "Emanuele Filiberto di Savoia-Carignano", "text": "Fu governatore generale della citt\u00e0 e della provincia di Ivrea dal 1644, governatore generale della citt\u00e0 e della provincia di Asti dal 1663 e generale di cavalleria dell'esercito francese e sabaudo.\nNato sordo e con notevoli difficolt\u00e0 espressive, a causa di ci\u00f2 venne soprannominato dai contemporanei \"il Muto\". Fu una delle persone pi\u00f9 colte del suo tempo e sotto la sua guida a Torino venne costruito Palazzo Carignano che in seguito divenne una delle residenze principali dei sovrani italiani di Casa Savoia.\nBiografia.\nInfanzia ed educazione.\nEmanuele Filiberto era figlio di Tommaso Francesco di Savoia-Carignano e di Maria di Borbone. Suo padre era il fondatore della casata dei Savoia-Carignano e per parte paterna egli era dunque nipote del duca di Savoia, Carlo Emanuele I, mentre per parte di sua madre era imparentato coi conti di Soissons e Dreux. Sua sorella maggiore, la principessa Luisa Cristina di Savoia-Carignano, divenne poi moglie del principe ereditario Ferdinando Massimiliano di Baden-Baden e fu madre del famoso \"T\u00fcrkenlouis\", Luigi Guglielmo di Baden-Baden, uno dei pi\u00f9 noti militari del suo tempo. Altro suo nipote fu il principe Eugenio, feldmaresciallo dell'esercito del Sacro Romano Impero ed eroe dell'assedio di Vienna contro i turchi.\nEmanuele Filiberto nacque sordo ed aveva quindi notevoli difficolt\u00e0 nell'espressione orale. La scuola speciale per sordi pi\u00f9 nota dell'epoca era in Spagna, dove il sacerdote Don Manuel Ramierez aveva elaborato un ottimo metodo per istruire le persone sorde alla pari dei normodotati. Emanuele Filiberto di Savoia impar\u00f2 grazie a lui a leggere e a scrivere senza limitazioni, perci\u00f2 pot\u00e9 dedicarsi allo studio di varie scienze, sebbene i metodi dell'epoca possano ad oggi apparire parecchio discutibili: malgrado il suo rango e col massimo rispetto, per ogni minimo errore il giovane Principe veniva picchiato, spesso con schiaffi, per \"incoraggiarlo\" a raggiungere risultati ottimali. Emanuele Filiberto dunque impar\u00f2 sostanzialmente a leggere le labbra, guadagnandosi cos\u00ec la possibilit\u00e0 di interagire facilmente con gli altri. Riusc\u00ec persino a dire alcune parole, anche se con grande difficolt\u00e0.\nRientrato da Madrid in patria, Emanuele Filiberto continu\u00f2 la sua formazione scolastica sotto la guida di Alessandro Tesauro col quale mise in atto quanto appreso, leggendo molto ed imparando diverse lingue. Ebbe una particolare predilezione per le scienze naturali, nelle quali fu sempre particolarmente versato.\nCarriera militare.\nA vent'anni, nel 1648, Emanuele Filiberto decise di intraprendere la carriera delle armi sotto la guida del padre, partecipando alle campagne militari in Lombardia, mostrando grande coraggio nell'assedio di Pavia e due anni dopo venne promosso colonnello di un reggimento di cavalleria al servizio del re di Francia, Luigi XIV. Nel 1658, il principe ricevette il grado di tenente generale nell'esercito di suo cugino Carlo Emanuele II, duca di Savoia. Nel 1656, alla morte del padre, eredit\u00f2 il Reggimento Carignan-Sali\u00e8res. Superati i 35 anni fu nominato governatore della citt\u00e0 di Asti.\nNel 1681 commission\u00f2 all'architetto Guarino Guarini la prima trasformazione del Castello di Racconigi, trasformandolo da fortezza medioevale a \"Villa di Delizie\". Il 7 novembre 1684, all'et\u00e0 di 56 anni, spos\u00f2 a Racconigi Maria Caterina d'Este. Il matrimonio, concluso con la mediazione del cardinal Vincenzo Grimani, diplomatico veneziano al servizio dell'impero asburgico, vanificava ogni pretesa al trono dei Savoia della linea francese del conte di Soissons, e fu pertanto molto mal visto da Luigi XIV e dalla Corte di Francia, che vedeva minacciata la sua influenza politica sul Ducato di Savoia. Tale era l'influenza del sovrano francese sui vicini sabaudi che il re ottenne per qualche tempo l'allontanamento della coppia dalla citt\u00e0 di Torino.\nMatrimonio e crisi diplomatica col Re di Francia.\nEmanuele Filiberto si spos\u00f2 piuttosto tardi per la sua epoca e per questo motivo la casata di Savoia aveva considerato che egli non solo non avrebbe trovato moglie, ma che il suo titolo sarebbe stato condannato all'estinzione e pertanto come erede si pensava gi\u00e0 a suo nipote Luigi Tommaso del ramo dei Savoia, conti di Soissons. Quando ad ogni modo il giovane Conte di Soissons si spos\u00f2 con la nobildonna francese Urania de La Corps de Beauvais anzich\u00e9 con un'aristocratica di alto lignaggio, la madre e la sorella di Emanuele Filiberto, indignate per la scelta e per evitare che il loro titolo andasse in mano a borghesi arricchiti, iniziarono a cercar moglie per il Principe di Carignano e diverse furono le candidature proposte: dalla toscana Anna Maria Luisa de' Medici, alla parmigiana Margherita Maria, sino alla modenese Maria Angela Caterina d'Este. La scelta del Principe ricadde su quest'ultima.\nI negoziati su un possibile matrimonio vennero condotti in stretta segretezza. Vedendo il ritratto della Principessa inviatogli dal fratello di lei, Cesare Ignazio, marchese di Montecchio, Emanuele Filiberto si innamor\u00f2 perdutamente della futura moglie. Il contratto matrimoniale fu firmato dalle parti a Modena il 17 settembre 1684. Il giorno seguente, il Principe scrisse una lettera alla sposa, in cui le confess\u00f2 i suoi sentimenti e promise di essere un buon marito.\nNonostante la riservatezza tenuta nelle trattative, re Luigi XIV di Francia venne a sapere del matrimonio di Emanuele Filiberto e non ne fu particolarmente contento: la decisione del Principe di sposarsi per amore con una bella e istruita Principessa italiana, provoc\u00f2 infatti l'indignazione del Re francese che aveva intenzione di far sposare Emanuele Filiberto con una delle sue figlie per rafforzare la sua posizione di pretesa al Ducato di Savoia. Luigi XIV mand\u00f2 un suo emissario a Torino per obbligare Vittorio Amedeo II, duca di Savoia, a rompere il contratto di matrimonio di suo zio, ma il Re inizialmente ignor\u00f2 semplicemente l'imposizione del Re di Francia, ma venne poi costretto ad accondiscendere ad una richiesta di esilio formale della coppia dalla corte di Torino.\nIl 10 novembre 1684, la sposa, accompagnata dal suo seguito, giunse nell'abitazione abituale dello sposo, il Castello di Racconigi. La mattina dell'11 novembre dello stesso anno Emanuele Filiberto si spos\u00f2 con Maria Angela Caterina. Questa era figlia del defunto generale Borso d'Este, marchese di Montecchio, imparentato coi Duchi di Modena e Reggio. Luigi XIV, per vendetta, decise di rimuovere da corte la madre e la sorella del Principe di Carignano. Il 29 novembre 1684 gli sposi lasciarono il Castello di Racconigi, giungendo a Bologna il 16 dicembre successivo, dove i due si stabilirono a Palazzo Ariosti. Qui vennero accolti calorosamente legato pontificio il Cardinale Pignatelli (futuro papa Innocenzo XII) e dalla nobilt\u00e0 locale.\nNel gennaio 1685, i due ricevettero la visita del nipote di Emanuele Filiberto, il principe Eugenio, noto comandante militare che da poco aveva lasciato la corte di Francia ed era entrato al servizio dell'imperatore. Nel marzo di quello stesso anno il Principe e la Principessa di Carignano si spostarono di residenza a Palazzo Legnani dove vissero sino alla fine del loro esilio forzato dalla corte torinese. Emanuele Filiberto, per anni, si era infatti categoricamente rifiutato di chiedere perdono per la sua scelta matrimoniale a Luigi XIV, ritenendo che il suo amore fosse superiore anche alla volont\u00e0 del Re di Francia o ai giochi di potere, e rifiut\u00f2 addirittura l'offerta di perdono propostagli da un emissario appositamente giunto da Parigi per tale scopo a Bologna. Dopo qualche tempo ad ogni modo, su pressione di suo cugino il Duca di Savoia, si risolse a scrivere una lettera a Luigi XIV nel quale pur non chiedendo perdono si risolveva a sotterrare l'ascia di guerra. Nel giugno del 1685, il Principe e la Principessa di Carignano tornarono a Torino e poterono essere riammessi a corte.\nDiretti discendenti di Emanuele Filiberto di Savoia furono i re del regno d'Italia: Vittorio Emanuele II, Vittorio Emanuele III, Umberto I e Umberto II.\nUltimi anni e morte.\nNel novembre 1701, Emanuele Filiberto venne nominato rappresentante del re Filippo V di Spagna al suo matrimonio per procura con la principessa Maria Luisa di Savoia. Fu inoltre padrino della principessa Maria Adelaide di Savoia, madre del futuro re di Francia, Luigi XV.\nNel 1706, durante l'assedio di Torino nell'ambito della guerra di successione spagnola, il principe ormai anziano venne sequestrato con la sua famiglia sulla strada per Genova dall'esercito del duca della Feyada e venne posto agli arresti domiciliari nel castello di Racconigi dove nel settembre di quello stesso anno ricevette notizie della vittoria dell'esercito del ducato sabaudo sugli eserciti francesi e spagnoli.\nEmanuele Filiberto mor\u00ec a Torino il 21 aprile 1709. Nel 1836, le sue spoglie furono sepolte presso la Sacra di San Michele, sul Monte Pirchiriano.\nDiscendenza.\nIl principe Emanuele Filiberto e Maria Caterina d'Este ebbero:"}
{"id": "510430", "revid": "1953020", "url": "https://it.wikipedia.org/wiki?curid=510430", "title": "Movimento internazionale per i diritti civili - Solidariet\u00e0", "text": "Il Movimento internazionale per i diritti civili - Solidariet\u00e0 (abbreviato in MoViSol), nome adottato in molti Paesi tra cui l'Italia, o Movimento LaRouche, \u00e8 un movimento politico-culturale internazionale che promuove la figura di Lyndon LaRouche, fondatore del gruppo, politico ed economista statunitense, pacifista, ex-quacchero ed ex-trotskista, e le sue idee, che comprendono diverse teorie fuori dagli schemi convenzionali, operata secondo un personale sincretismo politico, che si occupa di difendere i diritti civili, la libert\u00e0 di espressione, i diritti umani, la democrazia e di diffondere la cultura della solidariet\u00e0. \n\u00c8 un movimento anticapitalista, antiglobalizzazione e aderisce anche ad alcune teorie del complotto: ad esempio sostiene certe versioni della teoria cospirazionista sull'attentato al World Trade Center dell'11 settembre 2001, o che il riscaldamento globale e il pericolo di sovrappopolazione della Terra non siano reali (come la teoria sul buco dell'ozono) ma portati avanti per diffondere teorie di decrescita tecnologica o politiche neo-malthusiane di riduzione forzata della natalit\u00e0 (tramite guerre, politiche economiche neoliberiste, droghe), da parte di una sinarchia costituente il Nuovo Ordine Mondiale, la quale mira a controllare il mondo in maniera antidemocratica. Il movimento critica anche le associazioni ambientaliste che sostengono queste idee, e i loro legami con la famiglia reale britannica accusata di neo-imperialismo assieme all'Arabia Saudita; nota \u00e8 l'opposizione del gruppo alla Conferenza di Parigi sui cambiamenti climatici in questo caso specifico sostenendo la posizione di Donald Trump e della Cina.\nLaRouche \u00e8 stato accusato anche di antisemitismo per le sue critiche alla lobby ebraica e a Israele e per l'aver citato i protocolli dei Savi di Sion, di omofobia per alcune affermazioni e iniziative sull'AIDS in relazione agli omosessuali, e alternativamente di comunismo e di fascismo (il gruppo ha spesso utilizzato d'altro canto l'aggettivo \"fascista\" per i suoi avversari), di aver avuto ondivaghi rapporti tra aree contrapposte, come il Ku Klux Klan da una parte e il movimento di Martin Luther King dall'altra. \nIl movimento ha sostenuto diverse iniziative tra cui la colonizzazione di Marte, il ritorno al sistema economico di Bretton Woods (da non confondere con il gold standard), la promozione della musica classica contro il rock moderno, l'opposizione al sistema bancario-finanziario e, pur non essendo contro un sistema sanitario pubblico, si \u00e8 opposto nel merito all'obamacare, paragonato a Hitler in alcuni manifesti. In Europa ha espresso posizioni euroscettiche.\nAnche se il Movimento LaRouche \u00e8 solitamente visto come un gruppo politico marginale (che si attira anche critiche di culto della personalit\u00e0), il movimento proclama che Lyndon LaRouche \u00e8 una figura di importanza internazionale in campo politico e culturale, e che il movimento \u00e8 una risposta necessaria, per salvare il mondo da una imminente crisi globale. Uno dei suoi critici ha accusato LaRouche di aver creato un culto della personalit\u00e0 che rivaleggia con quello di Josif Stalin, anche se moltissimi movimenti formalmente democratici a forte leadership possono in teoria essere accusati di promuovere un culto eccessivo del fondatore, e per questo molti sostengono che utilizzano i meccanismi psicologici delle psicosette. Il gruppo ha diramazioni in molte parti del mondo.\nLegati al movimento sono, negli USA, il LaRouche Political Action Committee, l'Executive Intelligence Review, la Commissione nazionale dei comitati dei lavoratori e, all'estero, lo Schiller Institute."}
{"id": "510431", "revid": "1543377", "url": "https://it.wikipedia.org/wiki?curid=510431", "title": "Vittorio Amedeo I di Savoia-Carignano", "text": "Biografia.\nInfanzia.\nNato a Torino, era il terzo figlio e il figlio maggiore di Emanuele Filiberto e di Maria Caterina d'Este, Vittorio Amedeo I di Savoia-Carignano venne creato Cavaliere dell'Annunziata nel 1696.\nMatrimonio e anni parigini.\nIl 7 novembre 1714, presso il Castello di Moncalieri, Vittorio Amedeo spos\u00f2 Maria Vittoria Francesca di Savoia (10 febbraio 1690 - Parigi, 8 giugno 1766), figlia legittimata del re Vittorio Amedeo di Sardegna e di Giovanna Battista d'Albert de Luynes.\nSuo suocero mostr\u00f2 inizialmente affetto per lui, ma fin\u00ec per privarlo, nel 1717, delle sue 400.000 lire di reddito annuo a causa di spese eccessive, dovute in gran parte all'indulgenza al gioco d'azzardo. Fu allora che Vittorio Amedeo fugg\u00ec in Francia per scappare dai suoi creditori e gli fu concesso di prendere possesso della sua eredit\u00e0 solo sul finire del 1718.\nNel 1733 si trasfer\u00ec definitivamente a Parigi, ove venne nominato generale delle armate di Francia. A Parigi condusse una vita dissoluta tanto da venir privato da Luigi XIV del Castello di Cond\u00e8 che pass\u00f2 a Jean-Fran\u00e7ois Leriget de La Faye. Risiedette nel \"H\u00f4tel de Soissons\" a Parigi, creando negli anni un'importante collezione di opere d'arte, poi vendute all'asta sempre a causa dei debiti via via accumulati. Qui organizz\u00f2 anche una casa di scommesse e giochi d'azzardo dilapidando ben presto il suo ingente patrimonio. In questa abitazione ospit\u00f2 per qualche tempo l'economista inglese John Law.\nAppassionato del balletto dell'Op\u00e9ra di Parigi, venne nominato da Luigi XV intendente del teatro del \"Menus-Plaisirs\". Furono questi gli anni in cui Vittorio Amedeo ebbe anche numerose amanti, tra cui la ballerina Barbara Campanini e l'attrice Marie Antier che denigr\u00f2 pubblicamente quando la scopr\u00ec ad amoreggiare col \"fermi\u00e9re g\u00e9n\u00e9ral\" Alexandre Jean Joseph Le Riche de La Popelini\u00e8re.\nMorte.\nVittorio Amedeo mor\u00ec nel 1741 indebitato al massimo, al punto che la sua abitazione venne venduta dal figlio per appianare i debiti. Successivamente questa venne abbattuta e al suo posto vi sorse la borsa frumentaria, nel luogo ove oggi sorge la Camera di Commercio di Parigi. Nei titoli della sua famiglia gli successe il figlio Luigi Vittorio detto Ludovico.\nDiscendenza.\nDal suo matrimonio con Maria Vittoria Francesca di Savoia, Vittorio Amedeo di Savoia-Carignano ebbe quattro figli:\nDall'amante Felicita Par\u00e0 di Marignan (morta nel 1742) ebbe due figli naturali, legittimati in seguito:\nDall'amante Jeanne-Elisabeth le Lyon ebbe un figlio naturale non legittimato:\nDall'amante Maria Vonzart (o Tanzault), ebbe due figli naturali in seguito legittimati:"}
{"id": "510434", "revid": "1543377", "url": "https://it.wikipedia.org/wiki?curid=510434", "title": "Tuxpan", "text": "Tuxpan \u00e8 un comune del nord dello stato messicano di Veracruz, nella regione conosciuta come la Huasteca. Il capoluogo del comune \u00e8 la citt\u00e0 di \"Tuxpan de Rodr\u00edguez Cano\". Il comune ha una popolazione di 134 394 abitanti e la citt\u00e0 ha una popolazione circa 100 000 abitanti. La citt\u00e0 si trova sulla riva del fiume Tuxpan che sfocia nel Golfo del Messico. Il suo porto \u00e8 il pi\u00f9 vicino a Citt\u00e0 del Messico.\nDa Tuxpan part\u00ec Fidel Castro con 81 rivoluzionari il 25 novembre 1956 verso Cuba per dare inizio alla rivoluzione contro il dittatore Fulgencio Batista, dove sbarcarono nella Playa de los Coloradas il 1\u00ba dicembre 1956."}
{"id": "510437", "revid": "125840467", "url": "https://it.wikipedia.org/wiki?curid=510437", "title": "Calciopoli", "text": "Con il termine Calciopoli si indica lo scandalo che ha investito il calcio italiano nel 2006, coinvolgendo diverse societ\u00e0 professionistiche e numerosi dirigenti, sia delle stesse societ\u00e0 che dei principali organi calcistici italiani (AIA, FIGC e LNP), oltre ad alcuni arbitri e assistenti. Le squadre coinvolte e condannate dalla giustizia sportiva nel 2006 furono , , e nel primo filone d'inchiesta, e e nel secondo filone. Tra il 2010 e il 2011 furono oggetto di indagine anche altri club inizialmente non coinvolti nel filone del 2006, ma in questo caso fu impossibile accertarne le responsabilit\u00e0 poich\u00e9 sopravvenne la prescrizione per i fatti in esame.\nLo scandalo fu battezzato dagli organi di informazione in vari modi, ma alla fine \u00e8 storicamente prevalso il termine Calciopoli per analogia con Tangentopoli (composto di \"tangente\" e \"-poli\" e usato per riferirsi a Milano come \u00abcitt\u00e0 delle tangenti\u00bb).\nCalciopoli.\nAntefatti.\nLe prime avvisaglie di Calciopoli emersero nel 2005 mediante alcune indiscrezioni di stampa relative a indagini sul calcio condotte dalla procura di Torino; l'inchiesta, condotta dal procuratore Raffaele Guariniello, si era chiusa con l'archiviazione per l'inesistenza di situazioni penalmente rilevanti, ma anche col contestuale invio di materiale, ritenuto rilevante sul piano disciplinare, alla FIGC. L'indagine seguiva di pochi mesi un'altra denominata \"Offside\" (termine inglese che nel mondo del calcio sta a indicare il fuorigioco), iniziata nell'estate 2004 dalla procura di Napoli e incentrata sul calcioscommesse.\nLe indiscrezioni di stampa si moltiplicarono nella primavera 2006 e infine lo scandalo venne alla luce, prima con la notizia che la FIGC aveva iniziato ad indagare su episodi di presunta corruzione nel mondo calcistico e arbitrale il 2 maggio 2006, e poi con la pubblicazione delle prime intercettazioni telefoniche a partire dal 4 maggio successivo, ossia a pochi giorni dalla conclusione della stagione calcistica 2005-2006 (anche se quelle intercettazioni erano tutte relative alla stagione 2004-2005). I primi nomi che emersero dalle intercettazioni furono quelli dell'ex designatore arbitrale Pierluigi Pairetto, del direttore generale e dell'amministratore delegato della Juventus, rispettivamente Luciano Moggi e Antonio Giraudo, e del vicepresidente della FIGC, Innocenzo Mazzini. Nelle settimane successive comparvero i nomi di altri dirigenti di importanti societ\u00e0 calcistiche e dei vertici arbitrali e federali, compreso il presidente della FIGC Franco Carraro.\nNelle intercettazioni figurarono anche alcuni giornalisti e opinionisti della televisione e della carta stampata in contatto con Moggi, come Aldo Biscardi e l'ex arbitro ed ex designatore Fabio Baldas (rispettivamente conduttore e moviolista de \"Il processo di Biscardi\" su \"LA7\") Tony Damascelli (\"Il Giornale\"), Guido D'Ubaldo (\"Corriere dello Sport\"), Franco Melli (\"Il Tempo\" e ospite a \"Il processo di Biscardi\"), Lamberto Sposini (\"TG5\" e ospite a \"Il processo di Biscardi\"), Giorgio Tosatti (\"Rai Sport\"), Ignazio Scardina (\"Rai Sport\") e Ciro Venerato (\"Rai Sport\"). La posizione di quasi tutti i cronisti sotto il profilo penale sar\u00e0 archiviata nel 2007, anche se alcuni di loro saranno sospesi per qualche tempo dall'Ordine dei giornalisti (erano accusati di farsi consigliare da Moggi cosa dire in televisione o cosa scrivere sui loro giornali). L'unico a essere indagato e processato per associazione a delinquere sar\u00e0 Ignazio Scardina, per altro poi assolto in primo grado dal tribunale di Napoli. Tra gli intercettati ci fu anche l'allora ministro dell'Interno Giuseppe Pisanu, che chiedeva tramite Moggi favori arbitrali per la Sassari Torres (militante all'epoca in Serie C1).\nPrime conseguenze dello scandalo.\nDopo la pubblicazione delle prime intercettazioni, l'8 maggio Franco Carraro rassegn\u00f2 le dimissioni da presidente della FIGC, seguito due giorni dopo da uno dei suoi vice, Innocenzo Mazzini. L'11 maggio fu il consiglio d'amministrazione della a rassegnare le dimissioni. Il 12 maggio venne reso noto che la procura di Napoli aveva iscritto nel registro degli indagati 41 persone tra dirigenti di club, dirigenti federali, vertici arbitrali, designatori, arbitri, assistenti, un giornalista e agenti della DIGOS di Roma. Tra gli altri nomi, figuravano quelli di Luciano Moggi e Antonio Giraudo, rispettivamente direttore generale e amministratore delegato della Juventus, i fratelli Andrea e Diego Della Valle e Sandro Mencucci, rispettivamente presidente, presidente onorario e amministratore esecutivo della , Claudio Lotito, presidente della , Leonardo Meani, dirigente del , Alessandro Moggi, amministratore della Gea, Franco Carraro e Innocenzo Mazzini, rispettivamente presidente e vicepresidente della FIGC, Paolo Bergamo e Pierluigi Pairetto, ex designatori arbitrali, Tullio Lanese, presidente dell'AIA, Massimo De Santis, Pasquale Rodomonti, Paolo Bertini, Paolo Dondarini, Marco Gabriele, Domenico Messina, Gianluca Rocchi, Salvatore Racalbuto e Paolo Tagliavento, tutti arbitri. Negli inviti a comparire, per 13 indagati si ipotizzava l'associazione per delinquere finalizzata alla frode sportiva, per 24 la frode sportiva, per 2 la violazione del segreto d'ufficio e altri 2 il peculato. Le societ\u00e0 indagate erano quattro, Juventus, Fiorentina, Lazio e Milan, mentre le partite sotto inchiesta erano 20, 19 relative alla stagione 2004-2005 di Serie A e una relativa alla stagione 2004-2005 di Serie B (successivamente al centro dell'inchiesta della procura di Napoli finiranno anche altre gare della stagione 2004-2005 di Serie A). Il 14 maggio Luciano Moggi annunci\u00f2 le sue dimissioni da direttore generale della Juventus, seguendo le dimissioni rassegnate da tutto il consiglio d'amministrazione del club bianconero qualche giorno prima. Lo stesso giorno si autosospese il presidente dell'AIA Tullio Lanese, mentre il 18 maggio l'AIA sospese cautelativamente i 9 arbitri raggiunti da avviso di garanzia. Il 16 maggio il CONI nomin\u00f2 l'avvocato Guido Rossi commissario straordinario della FIGC. Nelle settimane seguenti Rossi nomin\u00f2 Francesco Saverio Borrelli capo dell'Ufficio Indagini della FIGC, Luigi Agnolin commissario straordinario dell'AIA e Cesare Ruperto presidente della Commissione d'appello federale.\nLe 19 partite della stagione 2004-2005 di Serie A sotto inchiesta da parte della procura di Napoli erano:\nIndagini e procedimenti disciplinari della giustizia sportiva.\nIl 19 giugno il capo dell'Ufficio Indagini della FIGC Francesco Saverio Borrelli chiuse la prima parte delle sue indagini, consegnando l'esito dell'inchiesta al procuratore federale, Stefano Palazzi. I deferimenti da parte del procuratore relativamente al primo e pi\u00f9 importante filone (coinvolgente le societ\u00e0 che nella classifica del campionato italiano di Serie A 2005-2006 erano in posizione utile per la qualificazione alle coppe europee 2006-2007) arrivarono il 22 giugno. Dal momento che i deferimenti avevano riguardato oltre a esponenti della Lega Calcio anche dirigenti federali ed esponenti dell'AIA, il processo sportivo di primo grado non poteva tenersi presso le rispettive commissioni disciplinari \u2013 all'epoca non esisteva ancora la CDN (Commissione disciplinare nazionale) \u2013 e fu pertanto svolto presso la CAF (storico organo chiamato solitamente a decidere in secondo grado). Il procedimento di appello conseguentemente fu tenuto presso la Corte federale (organo che era solitamente chiamato in causa solo per vizi formali o per fornire pareri e interpretazioni). I due procedimenti si chiusero rispettivamente il 14 e il 25 luglio 2006, permettendo di stilare una classifica definitiva della Serie A 2005-2006 al netto delle penalizzazioni inflitte a , , e , utilizzata per determinare i club italiani qualificati alla UEFA Champions League 2006-2007 e alla Coppa UEFA 2006-2007. Sulla base della medesima classifica dopo avere sentito il parere di una commissione di tre saggi appositamente incaricata il 26 luglio 2006 la FIGC emetteva un comunicato stampa in cui riconosceva all', prima classificata dopo le sanzioni inflitte a Juventus e Milan, il titolo di campione d'Italia 2005-2006. Un secondo filone di indagini coinvolse due societ\u00e0 minori, e (quest'ultimo militante in Serie B all'epoca). I processi sportivi relativi a questo ulteriore filone si chiusero nel mese di agosto 2006.\nRicorsi.\nSuccessivamente e in tempi diversi (tra agosto 2006 e giugno 2007), furono discussi gli ulteriori ricorsi alla Camera di conciliazione ed arbitrato per lo sport, organo istituito all'epoca presso il CONI. Una volta falliti tutti i tentativi di conciliazione tra le parti i vari lodi arbitrali consentirono a diversi tesserati \"sconti\" anche notevoli sui periodi di inibizione comminati dalla Corte federale, mentre ad alcune societ\u00e0 furono ridotte le penalizzazioni in classifica. Solo l'Arezzo tent\u00f2 successivamente anche il ricorso al tribunale amministrativo regionale (TAR) del Lazio. Il ricorso fu respinto, ma in questo modo l'Arezzo viol\u00f2 la clausola compromissoria che vietava il ricorso alla giustizia ordinaria. Il ricorso al TAR del Lazio era stato in un primo momento avanzato anche dalla Juventus prima ancora dell'arbitrato, ma era stato poi ritirato.\nSanzioni finali.\nLa societ\u00e0 maggiormente colpita dalla giustizia sportiva fu la Juventus: riconosciuta colpevole di \u00abuna fattispecie di illecito associativo\u00bb \u2014 un termine allora non previsto dall'ordinamento giuridico sportivo italiano, ma che fu giudicato dalla Corte di giustizia federale come una violazione dell'articolo 6 dell'allora Codice di giustizia sportiva riguardante i casi di \u00abillecito sportivo\u00bb \u2014, poi tradotto in un \u00abillecito strutturato\u00bb, le fu revocato il titolo \"de iure\" di campione d'Italia 2004-2005, mentre non le fu assegnato nemmeno quello 2005-2006 in quanto retrocessa d'ufficio all'ultimo posto in classifica (nonostante l'esito di quest'ultima stagione non sia mai stato oggetto di discussione a livello sportivo e ordinario). La Juventus scese cos\u00ec per la prima volta in Serie B e dovette scontare anche un'ulteriore penalizzazione di punti \u2014 in origine 30, poi ridotti a 17 e infine a 9 \u2014 nella classifica del campionato italiano di Serie B 2006-2007. Penalizzazioni di varie entit\u00e0 furono inflitte anche a Fiorentina, Milan, Lazio, Reggina e Arezzo, da scontare in parte nel campionato di Serie A 2005-2006 e in parte in quello successivo. Tra i tesserati le sanzioni pi\u00f9 pesanti colpirono gli ex dirigenti della Juventus Luciano Moggi e Antonio Giraudo, oltre all'ex vicepresidente federale Innocenzo Mazzini: per tutti e tre la massima pena, ossia cinque anni di inibizione con proposta di radiazione. Tale proposta fu successivamente accolta dagli organi competenti, trasformando di fatto la sanzione in una squalifica a vita.\nIl processo penale e i risvolti sportivi.\nIl processo penale di primo grado su Calciopoli ebbe luogo tra il 2008 e il 2011 presso il tribunale di Napoli. Durante tale processo emersero principalmente per opera dei difensori di Luciano Moggi nuove intercettazioni telefoniche che non erano state considerate rilevanti nelle indagini del 2006. Dal momento che il nuovo materiale probatorio coinvolgeva tra gli altri i massimi dirigenti dell'Inter all'epoca dei fatti, ossia il presidente Giacinto Facchetti (scomparso nel 2006) e il proprietario Massimo Moratti (socio di riferimento del club e successore di Facchetti), la Juventus present\u00f2 nel maggio 2010 un esposto al CONI e alla FIGC chiedendo la revisione della decisione di assegnare all'Inter il titolo di campione d'Italia 2005-2006.\nNel frattempo il procuratore federale Stefano Palazzi aveva gi\u00e0 avviato nuove indagini in proposito, che si chiusero nel giugno 2011 con la contestazione di violazioni delle norme di lealt\u00e0, correttezza e probit\u00e0 a diverse societ\u00e0 e tesserati che non erano stati coinvolti nei processi sportivi del 2006. All'Inter e nella persona di Giacinto Facchetti fu contestato l'illecito sportivo, tuttavia Palazzi non procedette ad alcun deferimento perch\u00e9 i fatti erano ormai caduti in prescrizione. La FIGC prese atto della relazione del procuratore federale approvando a maggioranza una delibera del presidente Giancarlo Abete con cui il Consiglio federale si dichiarava non competente sull'istanza presentata dalla Juventus. A nulla valse anche il successivo ricorso della Juventus al Tribunale nazionale di arbitrato per lo sport (TNAS, organo che nel frattempo era stato istituito dal CONI in sostituzione della Camera di conciliazione e arbitrato per lo sport) in quanto anche il TNAS si dichiar\u00f2 non competente in merito alla revoca dell'assegnazione dello scudetto. Le nuove intercettazioni non ottennero effetto neanche nel processo penale di Napoli, che si concluse nel novembre 2011 con un sostanziale accoglimento dell'impianto accusatorio: furono inflitte pesanti condanne in particolare a Luciano Moggi e all'ex designatore Paolo Bergamo (mentre Antonio Giraudo era gi\u00e0 stato condannato nel 2009 con rito abbreviato).\nDopo l'esito in primo grado del processo di Napoli e la dichiarazione di non competenza del TNAS la Juventus present\u00f2 nel novembre 2011 un ricorso al TAR del Lazio contro la FIGC e l'Inter, chiedendo un risarcimento danni di circa 444 milioni di euro derivanti secondo la tesi della Juventus dalla disparit\u00e0 di trattamento sui fatti di Calciopoli fra gli eventi del 2006 e quelli del 2011. Inoltre la Juventus sottolineava come il processo di primo grado di Napoli avesse comunque escluso responsabilit\u00e0 della societ\u00e0 sulle violazioni commesse dai propri dirigenti. Il ricorso al TAR suscit\u00f2 reazioni piuttosto dure da parte del presidente della FIGC Giancarlo Abete e soprattutto del presidente del CONI Gianni Petrucci, alle quali il presidente della Juventus Andrea Agnelli rispose con la proposta a Petrucci di convocare un tavolo di discussione per risolvere la questione. Per qualche settimana aleggi\u00f2 la possibilit\u00e0 di una soluzione \"pacifica\" della querelle: Petrucci convoc\u00f2 il cosiddetto \u00abtavolo della pace\u00bb per il 14 dicembre 2011. L'incontro si risolse tuttavia con un nulla di fatto: gli stessi Abete e Petrucci dovettero ammettere che le posizioni delle parti erano troppo distanti.\nIl processo sportivo di Calciopoli.\nI deferimenti di Palazzi.\nLe violazioni che il procuratore federale Stefano Palazzi contestava agli imputati spaziavano dalla violazione delle norme di lealt\u00e0, correttezza e probit\u00e0 sportiva (articolo 1 del Codice di giustizia sportiva vigente all'epoca) all'illecito sportivo (articolo 6 dello stesso codice). Tra i nomi di spicco coinvolti figuravano Luciano Moggi e Antonio Giraudo per la Juventus, accusati di aver violato sia l'articolo 1 che l'articolo 6, i fratelli Diego e Andrea Della Valle per la Fiorentina, accusati di aver violato l'articolo 6, Claudio Lotito per la Lazio, accusato di aver violato l'articolo 6, Adriano Galliani, accusato di aver violato l'articolo 1, e Leonardo Meani, accusato di aver violato sia l'articolo 1 che l'articolo 6, per il Milan e Pasquale Foti per la Reggina, accusato di aver violato sia l'articolo 1 che l'articolo 6. Furono coinvolti nello scandalo anche i due designatori arbitrali della CAN dell'epoca, Paolo Bergamo e Pierluigi Pairetto, oltre a diversi arbitri, come Massimo De Santis, Paolo Dondarini, Gianluca Paparesta, Paolo Bertini, Domenico Messina, Gianluca Rocchi, Paolo Tagliavento e Pasquale Rodomonti. Accusati anche i vertici della FIGC, il presidente Franco Carraro e il vicepresidente Innocenzo Mazzini, e il presidente dell'AIA Tullio Lanese. Per quanto riguarda le societ\u00e0, tra le altre, la Juventus fu accusata di avere avuto responsabilit\u00e0 diretta nella violazione dell'articolo 2, dell'articolo 6 e dell'articolo 9 del vecchio Codice di giustizia sportiva; la Fiorentina fu accusata di aver violato l'articolo 2, per responsabilit\u00e0 oggettiva e diretta, e l'articolo 6; la Lazio fu accusata di responsabilit\u00e0 diretta e presunta nella violazione dell'articolo 6, dell'articolo 2 e dell'articolo 9; il Milan fu accusato della violazione, per responsabilit\u00e0 diretta e oggettiva, dell'articolo 2 e, per responsabilit\u00e0 oggettiva, dell'articolo 6; infine alla Reggina fu contestata la violazione dell'articolo 6.\nSecondo l'accusa, i dirigenti di societ\u00e0 coinvolti intrattenevano rapporti con i designatori arbitrali atti a influenzare le designazioni per le partite delle proprie squadre in modo da ottenere arbitri considerati favorevoli. In questo erano spesso appoggiati o spalleggiati dagli esponenti della federazione coinvolti nell'inchiesta. Sempre secondo l'accusa era pratica comune inoltrare attraverso i designatori arbitrali o la FIGC recriminazioni e velate minacce nei confronti degli arbitri considerati non favorevoli.\nRichieste d'accusa.\nPrimo filone d'indagine.\nRichieste annunciate il 4 luglio 2006 nel processo sportivo di primo grado presso la Corte di appello federale da parte del procuratore federale Stefano Palazzi:\nSecondo filone d'indagine.\nRichieste annunciate l'8 e il 9 agosto 2006 nel processo sportivo di primo grado presso la Corte di appello federale da parte del procuratore federale Stefano Palazzi:\nSentenze di primo grado (Commissione d'appello federale).\nPrimo filone di indagini.\nPer il primo filone di indagini fu pronunciata il 14 luglio 2006 e sanciva:\nSecondo filone di indagini.\nLa seconda sentenza fu pronunciata il 16 agosto 2006 e sanciva:\nSentenze di appello (Corte federale).\nPrimo filone di indagini.\nLa Corte federale ha emesso la sua sentenza di appello il 25 luglio 2006 con i seguenti esiti:\nIn un secondo tempo su decisione della FIGC \u00e8 stato assegnato lo scudetto per il campionato di calcio di Serie A 2005-2006 all'Inter: la FIGC ha infatti recepito il parere della commissione di tre saggi (composta da Gerhard Aigner, ex segretario generale della UEFA; Massimo Coccia, avvocato ed esperto di diritto sportivo; Roberto Pardolesi, Ordinario di diritto privato comparato), creata dal commissario straordinario della FIGC Guido Rossi per dirimere la questione dopo la non assegnazione del titolo alla Juventus.\nSecondo filone di indagini.\nPer il secondo filone di indagini fu pronunciata il 26 agosto 2006 e sanciva:\nSentenze definitive (Camera di conciliazione e arbitrato presso il CONI).\nA seguito delle pesanti sanzioni inflitte dalla Corte federale della FIGC (ultimo grado di giudizio in seno alla Federcalcio) tutte le societ\u00e0 e i tesserati presentarono ricorso alla Camera di conciliazione e arbitrato istituita presso il CONI. In nessun caso fu raggiunta la conciliazione e si dovette procedere caso per caso alla creazione di un comitato di arbitrato. In attesa che fossero chiarite le controversie la FIGC sospese le pene accessorie (multe e squalifiche del campo).\nIn un primo momento la sola dirigenza della Juventus aveva invece presentato ricorso al Tribunale amministrativo regionale (TAR) del Lazio, rischiando con ci\u00f2 sanzioni da parte della FIGC per violazione della clausola compromissoria che vietava esposti presso la giustizia ordinaria: la richiesta era la riassegnazione in Serie A (con penalizzazione massima di 20 punti) e la restituzione dei due scudetti in oggetto. Tale richiesta si basava sulla sproporzione tra la pena inflitta al club torinese e a quelle inflitte alle altre formazioni coinvolte; una sproporzione che era stata quantificata dai legali della societ\u00e0, dopo una valutazione del danno economico arrecato dalla retrocessione, in 130 milioni di euro. Attraverso una lettera Guido Rossi, commissario straordinario della FIGC, prendeva le distanze da quelle che erano le decisioni della societ\u00e0 e annunciava col CONI una richiesta di risarcimento contro la Juventus \u00abper aver danneggiato l'immagine del calcio italiano\u00bb.\nIn seguito il consiglio di amministrazione juventino decise di ritirare il ricorso al TAR, evitando un possibile slittamento dell'inizio dei campionati 2006-2007 di Serie A e B, per cercare di ottenere una riduzione della penalizzazione in sede di arbitrato sportivo. La retromarcia della dirigenza bianconera fu dovuta anche alla minaccia da parte del presidente della FIFA, Joseph Blatter, di escludere per cinque anni da tutte le competizioni internazionali per club e per rappresentative nazionali l'intera FIGC: i regolamenti internazionali prevedevano infatti che se una squadra avesse fatto ricorso a un tribunale ordinario, e la federazione di appartenenza non glielo avesse impedito, quest'ultima sarebbe stata estromessa da tutte le competizioni estere.\nIl 27 ottobre 2006 la Camera di conciliazione e arbitrato del CONI diram\u00f2 le definitive sanzioni nei confronti delle quattro societ\u00e0 coinvolte nel primo filone di indagini, il 12 dicembre 2006 quelle delle altre due societ\u00e0, mentre le sanzioni nei confronti dei dirigenti furono diramate in varie date successive.\nPreclusioni.\nIl 15 giugno 2011 a oltre quattro anni di distanza dalle sentenze definitive dell'arbitrato CONI la CDN della FIGC accolse le richieste di preclusione nei confronti di Antonio Giraudo, Innocenzo Mazzini e Luciano Moggi (che un mese dopo avrebbero finito di scontare i cinque anni di inibizione). La tempistica cos\u00ec lunga fu dovuta alle modifiche intercorse nel frattempo nello statuto federale, che avevano trasferito il potere di decidere sulle richieste di preclusione dal presidente federale alla CDN (non senza polemiche). La \u00abpreclusione alla permanenza in qualsiasi rango e categoria della FIGC\u00bb fu confermata anche nei successivi gradi di giudizio: il 9 luglio 2011 dalla Corte di giustizia federale e il 4 aprile 2012 dall'Alta Corte di giustizia sportiva istituita presso il CONI. Il 3 agosto 2012 la III sezione del TAR del Lazio ha respinto l'istanza con cui Moggi sollecitava la sospensione del provvedimento dell'Alta Corte di giustizia del CONI.\nSituazione dopo la sentenza del CONI.\nIn seguito alle sentenze il quadro dei campionati di Serie A e B nella stagione 2006-2007 si presentava cos\u00ec:\nCalciopoli bis.\nLe nuove intercettazioni e l'istanza della Juventus contro lo scudetto assegnato d'ufficio.\nTra il 2010 e il 2011 il procuratore federale Stefano Palazzi effettu\u00f2 nuove indagini relative alle ulteriori intercettazioni telefoniche emerse durante il procedimento penale in corso presso il tribunale di Napoli e giudicate non rilevanti nel processo sportivo del 2006. Inoltre sempre alla luce del nuovo materiale probatorio la Juventus present\u00f2 il 10 maggio 2010 un'istanza ai presidenti di CONI e FIGC, alla procura federale e al procuratore federale capo per chiedere la revisione della decisione di assegnare il titolo di campione d'Italia 2005-2006 all'Inter e pertanto la revoca della medesima assegnazione.\nLa relazione Palazzi.\nA chiusura delle indagini Palazzi trasmise alla FIGC una relazione, resa pubblica il 1\u00ba luglio 2011, nella quale venivano contestate imputazioni a diversi tesserati, molti dei quali non implicati nel provvedimento sportivo del 2006. In particolare risultarono coinvolti per violazioni all'articolo 6 dell'allora vigente Codice di Giustizia Sportiva (CGS) l' e il , pi\u00f9 altre nove societ\u00e0, oltre alle due succitate, per violazioni dell'articolo 1 del CGS, ovvero , , , , , , , e .\nNel caso dell'Inter, mediaticamente il pi\u00f9 rilevante, erano coinvolti \"in primis\" l'allora presidente Giacinto Facchetti, nel frattempo scomparso, e in misura minore l'azionista di riferimento Massimo Moratti, predecessore e successore di Facchetti alla presidenza: nella relazione la procura federale contestava l'illecito sportivo a Facchetti, e per illustrare le motivazioni della decisione sull'istanza della Juventus presumeva che anche le condotte messe in atto dai vertici dell'Inter, consistenti in \u00abuna rete consolidata di rapporti, di natura non regolamentare, diretti ad alterare i principi di terziet\u00e0, imparzialit\u00e0 e indipendenza del settore arbitrale\u00bb, avessero violato gli articoli 1 e 6 del vecchio CGS, in quanto \u00abcertamente dirette ad assicurare un vantaggio in classifica\u00bb. Tuttavia il procuratore federale, contestualmente, rilev\u00f2 la sopraggiunta prescrizione per tutte le violazioni contestate sia ai tesserati interisti sia agli altri soggetti oggetto di indagine, tra cui presidenti (Massimo Cellino del Cagliari, Luca Campedelli del Chievo e Fabrizio Corsi dell'Empoli), dirigenti (Rino Foschi del Palermo e Sergio Gasparin del Vicenza), collaboratori (Nello Governato, ex Brescia e Lazio) e allenatori (Luciano Spalletti dell'Udinese), e conseguentemente l'impossibilit\u00e0 di accertare i fatti in un procedimento.\nLa non competenza della giustizia sportiva su Calciopoli bis.\nConseguentemente alla prescrizione dei presunti illeciti addebitati all'Inter, il 18 luglio 2011 il Consiglio Federale della FIGC approv\u00f2 a maggioranza una delibera del presidente Giancarlo Abete e rigett\u00f2, per mancanza di presupposti giuridici, l'istanza di revoca dell'assegnazione dello scudetto presentata dalla Juventus; nella circostanza, tuttavia, lo stesso Abete dichiar\u00f2 che avrebbe preferito vedere il club nerazzurro rinunciare alla prescrizione, una possibilit\u00e0 esplicitata anche dal procuratore Palazzi nella sua relazione. Durante il Consiglio Federale fu letto anche un messaggio dell'ex commissario della FIGC, Guido Rossi, il quale spiegava come al tempo dell'assegnazione dello scudetto 2005-2006 all'Inter, la Federcalcio non potesse essere a conoscenza delle intercettazioni telefoniche riguardanti la sua dirigenza, venute alla luce successivamente al processo di Napoli.\nAndrea Agnelli, nel frattempo salito alla presidenza della Juventus, critic\u00f2 duramente la mancata presa di posizione della FIGC, accusandola di \u00abdisparit\u00e0 di trattamento\u00bb in situazioni analoghe, e il successivo 10 agosto annunci\u00f2 ricorso al TNAS contro la delibera del Consiglio Federale, dichiarando inoltre che la sua societ\u00e0 era pronta a perseguire anche la via della giustizia ordinaria qualora non avesse ottenuto soddisfazione neanche dall'organo di giustizia del CONI. In effetti, nei mesi seguenti, lo stesso TNAS ammise in due distinti momenti la propria incompetenza sul ricorso presentato dal club bianconero: il 9 settembre 2011 il tribunale, pur dichiarandosi competente a decidere su parte del ricorso, per bocca del suo presidente, Alberto De Roberto, afferm\u00f2 la non competenza circa la richiesta economica di risarcimento danni, mentre il 15 novembre dello stesso anno il collegio arbitrale, acquisite le memorie della Juventus e delle controparti FIGC e Inter, dichiar\u00f2 la non competenza del TNAS anche in merito alla delibera del Consiglio Federale del 18 luglio precedente.\nIl 12 gennaio 2019 la Juventus deposit\u00f2 un ricorso al Collegio di Garanzia dello Sport, organo del CONI, chiedendo l'annullamento del lodo con cui il TNAS si era dichiarato incompetente a decidere sull'istanza presentata dal club bianconero contro la mancata revoca dello scudetto 2005-2006: il successivo 6 maggio il Collegio dichiar\u00f2 \u00abinammissibile\u00bb tale ricorso ed \u00abestromesso\u00bb il CONI dal formulare un giudizio in merito. L'11 luglio dello stesso anno il Tribunale Federale Nazionale della FIGC rigett\u00f2 ulteriormente l'istanza di sospensione promossa dalla Juventus e dichiar\u00f2 \u00abinammissibile\u00bb il ricorso della societ\u00e0 contro la mancata revoca del titolo 2005-2006, una volta constatato come tale procedimento fosse identico a quello gi\u00e0 intentato davanti al Collegio di Garanzia; inoltre stabil\u00ec come la vicenda relativa all'assegnazione del suddetto scudetto fosse da ritenersi \u00abconclusa\u00bb presso la magistratura sportiva, essendo arrivata al termine del proprio \"iter\" processuale. Il successivo 6 agosto la Corte Federale d'Appello della FIGC altres\u00ec respinse il ricorso della Juventus contro la reiezione dell'istanza di sospensione e la declaratoria dell'inammissibilit\u00e0 pronunciate dal TFN nel luglio precedente; un successivo ricorso volto a impugnare quest'ultima decisione, presentato dal club bianconero presso il Collegio di Garanzia, venne dichiarato \u00abinammissibile\u00bb il 6 novembre dello stesso anno. L'8 gennaio 2020 il Collegio di Garanzia del CONI dichiar\u00f2 a sua volta inammissibile il ricorso del club bianconero, esaurendo tutti i gradi di giudizio e sancendo \"de facto\" la fine della controversia presso la giustizia sportiva.\nIl \u00abtavolo della pace\u00bb e i ricorsi della Juventus alla giustizia ordinaria.\nRiguardo al risarcimento dei danni che sarebbero stati causati dalla disparit\u00e0 di trattamento tra i fatti del 2006 e quelli del 2011 il 14 novembre 2011 la Juventus present\u00f2 ricorso contro FIGC e Inter al TAR del Lazio, basandosi anche sulla sentenza penale di primo grado del tribunale di Napoli che pur infliggendo pesanti condanne a Moggi e Giraudo escludeva responsabilit\u00e0 dirette e oggettive della societ\u00e0. Il presunto danno subito fu quantificato dalla Juventus in circa 444 milioni di euro. Il ricorso al tribunale amministrativo suscit\u00f2 le dure reazioni del presidente FIGC Giancarlo Abete e soprattutto del presidente CONI Gianni Petrucci, che parl\u00f2 esplicitamente di \u00abdoping legale\u00bb pur senza citare la Juventus.\nIn una conferenza stampa il 16 novembre il presidente della Juventus Andrea Agnelli replic\u00f2 con toni distensivi, proponendo a Petrucci di convocare un tavolo di discussione tra le parti per dirimere la questione. Petrucci accolse positivamente la proposta (per altro gi\u00e0 avanzata alcuni mesi prima dal presidente della Fiorentina, Diego Della Valle), convocando per il 14 dicembre quello che i giornali battezzarono immediatamente \u00abtavolo della pace\u00bb. Le speranze di una soluzione pacifica della querelle furono per\u00f2 disattese: il tavolo, cui parteciparono Agnelli, Moratti, Galliani, Diego Della Valle pi\u00f9 il presidente del Aurelio De Laurentiis, oltre agli stessi Petrucci e Abete, al segretario generale del CONI Raffaele Pagnozzi e al vicepresidente FIGC Antonello Valentini, si risolse in una riunione di oltre cinque ore al termine delle quali Petrucci e Abete dovettero ammettere che le posizioni erano rimaste distanti e che le ferite di Calciopoli erano tutt'altro che rimarginate. Nei giorni immediatamente successivi al tavolo si susseguirono diverse indiscrezioni circa il mancato accordo tra le parti sulla stesura di un documento su Calciopoli e si registr\u00f2 l'iniziativa personale di Diego Della Valle che sporse denuncia nei confronti dell'ex commissario straordinario FIGC Guido Rossi. Il 10 febbraio 2012 la Juventus impugn\u00f2 davanti alla Corte di appello di Roma il lodo arbitrale TNAS del 15 novembre 2011, portando cos\u00ec davanti alla giustizia ordinaria anche la mancata revoca dello scudetto 2005-2006.\nI pronunciamenti arrivarono dopo quasi cinque anni, e furono entrambi negativi per la Juventus: la sentenza del 18 luglio 2016 del TAR del Lazio respinse la richiesta di risarcimento danni contro FIGC e Inter; il 22 novembre 2016 tocc\u00f2 invece alla Corte di appello di Roma respingere la richiesta di revoca all'Inter dello scudetto 2005-2006. In entrambi i casi le motivazioni non furono giuridiche bens\u00ec tecniche: il TAR del Lazio chiar\u00ec di non potersi pronunciare su una materia per la quale la Juventus aveva gi\u00e0 presentato e poi ritirato un ricorso al TAR medesimo nel 2006, accettando quindi implicitamente le sentenze definitive della Camera di conciliazione e arbitrato del CONI, mentre la Corte di appello invece dichiar\u00f2 la propria incompetenza in materia di assegnazione e revoca di titoli sportivi. Nell'ottobre 2016 la Juventus aveva impugnato davanti al Consiglio di Stato la sentenza del TAR, aggiornando la richiesta di risarcimento danni contro la FIGC e l'Inter a 581 milioni di euro. Il 13 dicembre 2018 la Corte suprema di cassazione, sulla base del \u00abprincipio di autonomia dell'ordinamento sportivo nazionale\u00bb, respinse il ricorso del club bianconero contro la decisione della Corte di appello di Roma, sancendo \"de facto\" la fine della controversia legata all'assegnazione dello scudetto 2005-2006 presso la giustizia ordinaria.\nI processi penali.\nDallo scandalo del 2006 hanno avuto origine due procedimenti penali: quello riguardante Calciopoli vera e propria presso il tribunale di Napoli e quello riguardante l'agenzia di procuratori sportivi GEA World presso il tribunale di Roma. Un terzo filone di indagini, reso noto nello stesso periodo da parte della procura di Udine e riguardante scommesse sportive illecite col presunto coinvolgimento anche di calciatori, tra cui il portiere della Juventus e della nazionale Gianluigi Buffon, si chiuse invece col proscioglimento di tutti gli indagati. Tuttavia l'esplosione di tre scandali contemporanei nel maggio 2006, tutti coinvolgenti pi\u00f9 o meno direttamente la Juventus (nell'indagine sulla GEA erano coinvolti Luciano Moggi e suo figlio Alessandro, nonch\u00e9 Davide Lippi, figlio dell'allora commissario tecnico della nazionale Marcello, ex allenatore della Juventus), colp\u00ec notevolmente l'opinione pubblica alla vigilia del mondiale di Germania e non mancarono giornali e televisioni che chiedevano pi\u00f9 o meno esplicitamente l'allontanamento di Lippi e dei calciatori della Juventus (in particolare Buffon, Cannavaro e Del Piero) prima della manifestazione iridata che sarebbe stata poi vinta dalla stessa Italia.\nProcesso GEA World.\nNel processo GEA a Roma erano coinvolti Luciano e Alessandro Moggi, Davide Lippi, Franco Zavaglia, Francesco Ceravolo e Pasquale Gallo. L'accusa era quella di \u00abassociazione a delinquere\u00bb e \u00abviolenza privata\u00bb (quest'ultima riguardava soltanto i Moggi) e i pubblici ministeri Luca Palamara e Maria Cristina Palaia a conclusione delle indagini svolte dal colonnello Giuseppe Magliocco della Guardia di Finanza di Roma avevano richiesto 6 anni di reclusione per Luciano Moggi, 5 per il figlio e da 1 a 2 anni per tutti gli altri.\nL'8 gennaio 2009 arriv\u00f2 la sentenza di 1\u00ba grado: Luciano Moggi fu condannato a 1 anno e 6 mesi di carcere, il figlio Alessandro a 1 anno e 2 mesi, mentre gli altri quattro imputati furono assolti, in quanto era caduta l'accusa di associazione a delinquere che riguardava tutti, rimanendo in piedi solo quella di violenza privata nei confronti dei calciatori Manuele Blasi e Nicola Amoruso.\nIl 25 marzo 2011 arriv\u00f2 la sentenza di 2\u00ba grado: la prima sezione penale della Corte d'appello di Roma ridusse ulteriormente le pene per Luciano Moggi (un anno di reclusione per violenza privata) e il figlio Alessandro (5 mesi di reclusione per tentata violenza privata), mentre furono inoltre confermate le assoluzioni gi\u00e0 decise in primo grado per gli altri imputati. Le riduzioni di pena per i Moggi derivavano dalla prescrizione dell'episodio relativo alla procura di Nicola Amoruso. Inoltre Luciano Moggi fu condannato a pagare circa diecimila euro di spese processuali e a risarcire dei danni la parte civile di Stefano Antonelli in separata sede e la FIGC. L'avvocato Matteo Melandri, legale di Luciano Moggi, annunci\u00f2 il ricorso in Cassazione.\nIl processo alla GEA World si \u00e8 chiuso il 15 gennaio 2014 con la conferma della sentenza di assoluzione emessa nei due gradi precedenti del processo ordinario, della societ\u00e0 dall'accusa di \u00abassociazione per delinquere\u00bb e l'annullamento \u00abper non corretta applicazione della norma\u00bb senza rinvio per prescrizione del verdetto di condanna in secondo grado a Luciano e Alessandro Moggi per violenza privata.\nVa ricordato che a livello sportivo la FIGC non ha mai aperto un'inchiesta federale sulla GEA e di conseguenza non \u00e8 stato preso alcun provvedimento disciplinare riguardo a questa vicenda.\nProcesso di Napoli.\nIl processo di Napoli inizi\u00f2 nell'autunno 2008 per gli imputati che avevano scelto il rito abbreviato (tra i quali Antonio Giraudo e Tullio Lanese) e a gennaio 2009 per tutti gli altri. L'accusa pi\u00f9 grave era quella di \u00abassociazione a delinquere finalizzata alla frode sportiva\u00bb. Il 24 marzo 2009 i giudici confermarono Napoli come sede del processo, estromettendo tutte le parti civili, tra le quali anche una societ\u00e0 editrice romana che aveva stampato oltre un milione di figurine sul presupposto che lo scudetto era stato vinto lecitamente. Il 14 dicembre 2009 furono emesse le sentenze relative agli imputati che avevano scelto il rito abbreviato e quattro furono le condanne: 3 anni di reclusione per l'ex amministratore delegato della Juventus Antonio Giraudo, 2 anni e 4 mesi per l'ex arbitro Tiziano Pieri (poi assolto nel secondo grado di giudizio) e 2 anni ciascuno per l'altro ex arbitro Paolo Dondarini e per l'ex presidente dell'AIA Tullio Lanese. Sette invece gli imputati assolti: l'arbitro Gianluca Rocchi, gli ex arbitri Domenico Messina, Marco Gabriele e Stefano Cassar\u00e0, oltre agli ex assistenti Duccio Baglioni, Giuseppe Foschetti e Alessandro Griselli.\nIl processo con rito ordinario si concluse l'8 novembre 2011 con la condanna di altri sedici imputati: 5 anni e 4 mesi di reclusione per promozione della associazione a delinquere per l'ex direttore generale della Juventus Luciano Moggi (che ha avuto anche il Daspo di 5 anni e l'interdizione in perpetuo dai pubblici uffici), 3 anni e 8 mesi per l'ex designatore arbitrale Paolo Bergamo (pi\u00f9 5 anni di interdizione dai pubblici uffici), 2 anni e 2 mesi per l'ex vicepresidente FIGC Innocenzo Mazzini (questi ultimi due ritenuti anch'essi colpevoli di promozione dell'associazione), 1 anno e 11 mesi ciascuno per l'altro ex designatore Pierluigi Pairetto e per l'ex arbitro Massimo De Santis, 1 anno e 8 mesi per l'altro ex arbitro Salvatore Racalbuto, 1 anno e 6 mesi (pi\u00f9 ammenda di 30 000 euro) per il presidente della Reggina Pasquale Foti, 1 anno e 5 mesi ciascuno per altri due ex arbitri, Paolo Bertini e Antonio Dattilo, 1 anno e 3 mesi ciascuno (pi\u00f9 25.000 euro di multa) per i dirigenti Claudio Lotito (presidente della Lazio), Andrea e Diego Della Valle (ex presidente e proprietario della Fiorentina) e Sandro Mencucci (amministratore delegato della Fiorentina), 1 anno ciascuno (pi\u00f9 20 000 euro di multa) per l'ex collaboratore del Milan e accompagnatore ufficiale degli arbitri Leonardo Meani e gli ex assistenti arbitrali Claudio Puglisi e Stefano Titomanlio. Otto gli imputati assolti: l'ex direttore sportivo del Messina Mariano Fabiani, l'ex arbitro Pasquale Rodomonti, gli ex assistenti Marcello Ambrosino, Silvio Gemignani ed Enrico Cennicola, l'ex designatore degli assistenti Gennaro Mazzei, l'ex segretaria della CAN A-B Maria Grazia Fazi e l'ex giornalista Rai Ignazio Scardina. Escluse invece tutte le istanze risarcitorie contro la Juventus, citata al processo come parte civile, in quanto la corte consider\u00f2 che il club non era responsabile a titolo oggettivo n\u00e9 civile nella vicenda. Sulla base della sentenza e dei contemporanei sviluppi del suo ricorso al TNAS contro la mancata revoca dello Scudetto 2005-2006 all'Inter il 14 novembre la Juventus annunci\u00f2 il ricorso al TAR del Lazio contro la FIGC e l'Inter per vedersi riconosciuto il risarcimento dei danni subiti dalle sentenze sportive del 2006.\nIl processo di appello per gli imputati che hanno scelto il rito abbreviato si \u00e8 concluso il 5 dicembre 2012 con la condanna per Antonio Giraudo a 1 anno e 8 mesi di reclusione per associazione a delinquere finalizzata alla frode sportiva e l'assoluzione degli altri imputati: Tiziano Pieri, che ha rinunciato alla prescrizione, Paolo Dondarini e Tullio Lanese, oltre a coloro che erano stati gi\u00e0 assolti in primo grado e per i quali l'accusa aveva impugnato la sentenza.\nIl 17 dicembre 2013 in secondo grado Moggi \u00e8 stato condannato a 2 anni e 4 mesi di reclusione e Pairetto e Mazzini sono stati condannati e 2 anni ciascuno per essere i promotori dell'associazione a delinquere, mentre gli episodi di frode sportiva per cui erano imputati sono stati dichiarati prescritti. Massimo De Santis, Antonio Dattilo e Paolo Bertini hanno rinunciato alla prescrizione: il primo \u00e8 stato condannato a 1 anno di reclusione, gli altri due a 10 mesi. Per quanto riguarda Racalbuto, Lotito, i fratelli Della Valle, Mencucci, Foti, Meani, Puglisi e Titomanlio \u00e8 stata dichiarata la prescrizione dei reati a loro imputati. Sono stati accolti gli appelli del pubblico ministero nei confronti di Fabiani e di Mazzei, rispettivamente per associazione per delinquere e per un episodio di frode sportiva, ma i loro reati sono stati dichiarati prescritti. Sono state confermate le assoluzioni della Fazi, di Scardina e di Rodomonti. Per Paolo Bergamo la Corte di appello ha annullato la precedente sentenza di condanna e ha ordinato lo svolgimento di un nuovo procedimento giudiziario in quanto \u00e8 stato violato il diritto di difesa (rifiutata l'istanza di legittimo impedimento presentata dal suo avvocato Morescanti quando questa era incinta) ma il nuovo processo non si \u00e8 disputato per sopraggiunta prescrizione. La Corte di appello ha sancito inoltre che nella vicenda non emersero danni diretti contro il , il , l', il e la societ\u00e0 finanziaria Victoria 2000 (all'epoca proprietaria del club felsineo), essendo respinte tutte le loro richieste per danni in ragione del fatto che nessuna partita del campionato 2004-2005 fu alterata da episodi non calcistici, confermando l'estraneit\u00e0 della societ\u00e0 Juventus \u2013 che era stata additata dai succitati club come presunta responsabile dei danni da loro subiti \u2013 sia a titolo oggettivo sia civile nella vicenda, gi\u00e0 sancita nel processo in primo grado.\nIl 24 marzo 2015 la Corte di cassazione ha annullato le condanne precedentemente stabilite in fase di appello per quanto riguarda l'oggetto di \u00abassociazione a delinquere\u00bb per Moggi, Giraudo, Pairetto e Mazzini senza rinvio in appello per sopraggiunta prescrizione dei reati contestati. A Moggi inoltre sono stati annullati due verdetti collegati all'imputazione di \u00abfrode sportiva\u00bb per insussistenza dei reati. Per quanto riguarda la maggior parte delle imputazioni di \u00abfrode sportiva\u00bb, che erano gi\u00e0 estinte, il loro ricorso \u00e8 stato rigettato. Tra coloro che hanno rinunciato alla prescrizione \u00e8 stata confermata la condanna in secondo grado a De Santis (1 anno), mentre sono stati annullati su richiesta del procuratore generale i verdetti di condanna a Bertini e Dattilo per insussistenza delle frodi sportive a loro contestate in concorso con Moggi e per il reato associativo. Sono stati rigettati i ricorsi di Racalbuto, di Mazzei, di Foti, di Lotito, dei fratelli Della Valle e di Mencucci, le cui imputazioni erano gi\u00e0 state prescritte in appello. \u00c8 stato anche dichiarato inammissibile il ricorso della procura contro le assoluzioni in fase precedente degli arbitri Paolo Dondarini, Gianluca Rocchi e Tiziano Pieri e dell'ex presidente dell'AIA Tullio Lanese. Infine la Cassazione ha respinto tutti i ricorsi riguardanti le richieste per danni presentate in tribunale dai club di Brescia, Lecce, Atalanta e Bologna oltrech\u00e9 dalla societ\u00e0 Victoria 2000, confermando le motivazioni attestate nei corrispondenti verdetti pubblicati alla fine delle due fasi precedenti.\nSentenze in Cassazione.\nIl 9 settembre 2015 sono state rese note le motivazioni dei verdetti: secondo la Cassazione Moggi \u00e8 stato \u00abl'ideatore di un sistema illecito di condizionamento delle gare del campionato 2004-2005 (e non solo di esse)\u00bb. Per i giudici Moggi ha commesso sia il reato di associazione per delinquere sia quello di frode sportiva \u00abin favore della societ\u00e0 di appartenenza (la Juventus)\u00bb e ha anche ottenuto \u00abvantaggi personali in termini di accrescimento del potere (gi\u00e0 di per s\u00e9 davvero ragguardevole senza alcuna apparente giustificazione)\u00bb. Dai giudizi di Moggi in televisione e sui media \u00abpotevano dipendere le sorti di questo o quel giocatore, di questo o quel direttore di gara con tutte le conseguenze che ne potevano derivare per le societ\u00e0 calcistiche di volta in volta interessate\u00bb. L'associazione per delinquere diretta da Moggi \u00abera ampiamente strutturata e capillarmente diffusa nel territorio con la piena consapevolezza per i singoli partecipi, anche in posizione di vertice (come Moggi, il Pairetto o il Mazzini), di agire in vista del condizionamento degli arbitri attraverso la formazione delle griglie considerate quale primo segmento di una condotta fraudolenta\u00bb. Per quanto riguarda Massimo De Santis, i tabulati telefonici dimostrarono i \u00abnumerosi contatti in coincidenza con le partite per le quali era stato designato\u00bb tra l'ex arbitro internazionale e Luciano Moggi, \u00aba riprova degli strettissimi rapporti tra la sudditanza e la complicit\u00e0 intercorrenti tra i due\u00bb. Per quello che concerne invece i rapporti intrattenuti dai vertici della Fiorentina con Luciano Moggi, Diego e Andrea Della Valle e Sandro Mencucci recandosi \u00aba Canossa\u00bb da Moggi si \u00abaccostano a quel sistema di potere che li aveva emarginati e in definitiva danneggiati: non dunque con il proposito di garantirsi l'imparzialit\u00e0 delle decisioni arbitrali per riparare ai presunti torti subiti in precedenza (ritenuti alla base della deficitaria situazione in classifica), ma una sorta di accondiscendenza verso un sistema di potere che li garantisse per il futuro attraverso scelte arbitrali oculate pilotate dal gruppo di potere operante in parte in seno alla FIGC (i vertici arbitrali e Mazzini) e in parte estraneo all'ente (Moggi), tra loro in perfetta simbiosi\u00bb. Riguardo a Claudio Lotito la Cassazione rilev\u00f2 una \u00abcongerie di telefonate compromettenti\u00bb e di \u00abprove inequivocabili\u00bb delle \u00abpressioni\u00bb da lui esercitate \u00absul mondo arbitrale in un contesto di lotte intestine per la nomina a presidente della FIGC tra l'uscente Franco Carraro e l'aspirante emergente Giancarlo Abete\u00bb per assicurarsi il \u00absalvataggio\u00bb della Lazio. Inoltre la Cassazione rilev\u00f2 come la \u00abpredisposizione delle griglie arbitrali\u00bb era \u00abmanovrata\u00bb dal designatore dei direttori di gara Pierluigi Pairetto insieme al suo collega Paolo Bergamo e \u00abcon la partecipazione di Luciano Moggi e Antonio Giraudo\u00bb.\nLa sentenza della Corte dei conti.\nIl 17 ottobre 2012 la Corte dei conti ha condannato gli arbitri coinvolti nello scandalo a risarcire la FIGC con l'accusa di danno all'immagine. Qualora la condanna dovesse diventare definitiva complessivamente la FIGC incasserebbe quasi 4 milioni di euro (esattamente 3,97). La condanna ha riguardato quattordici persone: la richiesta pi\u00f9 pesante (1 milione di euro) sarebbe per Paolo Bergamo, ex arbitro e designatore, mentre l'altro designatore Pierluigi Pairetto dovrebbe versare 800.000 euro. L'ex vicepresidente della FIGC Innocenzo Mazzini dovrebbe invece risarcire 700.000 euro. Tra le altre pene spiccano i 500.000 euro inflitti a Tullio Lanese e a Massimo De Santis e i 100.000 euro a Salvatore Racalbuto. Gli interessati hanno la possibilit\u00e0 di presentare ricorso.\nAltri procedimenti.\nNell'aprile 2007 venne fuori un secondo filone d'inchiesta basato sul traffico di schede telefoniche svizzere (SIM) tra Luciano Moggi, Mariano Fabiani (ex direttore sportivo del ) e alcuni arbitri che riguardavano la stagione 2004-2005. Al termine dell'inchiesta portata avanti dalla FIGC la Juventus e il Messina patteggiarono e vennero multate rispettivamente di 300.000 euro (divisi in tre rate da 100.000 euro annui) e di 60.000 euro (da versare alla FIGC), mentre gli arbitri coinvolti (Paolo Bertini, Gianluca Paparesta e Tiziano Pieri) sospesi in via cautelare nell'aprile 2007 (quindi per tutta la stagione 2007-2008) in attesa di chiarire le loro posizioni vennero sospesi in maniera definitiva dall'AIA nel luglio 2008 e Mariano Fabiani fu squalificato per 4 anni.\nNell'aprile 2012 la Cassazione conferma la sanzione disciplinare della censura a carico del giudice Teresa Casoria, presidente della nona sezione del tribunale di Napoli che aveva guidato il filone penale di Calciopoli, e che le era stata inflitta nell'aprile 2011 per una serie di comportamenti scorretti tenuti contro i propri colleghi mentre presiedeva le udienze del suddetto processo.\nNel 2015 il tribunale di Milano si \u00e8 espresso in un processo per diffamazione inerente ai fatti di Calciopoli, intentato dalla famiglia Facchetti nei confronti di Luciano Moggi, il quale aveva pubblicamente accusato l'allora presidente interista Giacinto Facchetti (nel frattempo scomparso) \u00abdi avere anche lui chiesto e ottenuto trattamenti di riguardo negli arbitraggi delle partite interiste\u00bb. Il giudice ha assolto Moggi \u00abperch\u00e9 il fatto non sussiste\u00bb, riscontrando \u00abcon certezza una buona veridicit\u00e0\u00bb nelle sue affermazioni e rilevando nei confronti di Facchetti l'esistenza di \u00abuna sorta di intervento di \"lobbying\" da parte dell'allora presidente dell'Inter nei confronti della classe arbitrale [...] significative di un rapporto di tipo amicale [e] preferenziale [con] vette non propriamente commendevoli\u00bb. La sentenza \u00e8 stata confermata in appello nel 2018 ed \u00e8 passata in giudicato l'anno seguente.\nNel gennaio 2019 la Corte d'Appello di Napoli ha respinto i ricorsi per risarcimento danni intentati dal Bologna (tramite la controllante Victoria 2000) e dal Brescia per ingiusto declassamento nella stagione 2004-2005: il giudice ha stabilito che mancasse la prova che le due compagini retrocessero a causa di presunti illeciti.\nNel febbraio 2021 la prescrizione mette la parola fine al processo contro 23 tifosi fiorentini che nel luglio 2006, per protesta contro la sentenza del giudice sportivo che condannava la Fiorentina alla retrocessione in Serie B, insieme con altri sostenitori gigliati avevano occupato i binari della linea Firenze-Roma causando ripercussioni negative al traffico ferroviario nazionale: l'accusa, con condanna in primo grado del maggio 2014, era per interruzione di servizio pubblico.\nNel novembre 2021 la Cassazione conferma la condanna a carico della Rai a risarcire con 180.000 euro i parenti del giornalista sportivo Oliviero Beha, per averlo sottoposto a demansionamento, tra il 2008 e il 2010, a causa delle sue posizioni critiche sul processo penale di Calciopoli.\nNel febbraio 2022 la Corte di Appello di Napoli dispone il diritto della FIGC ad essere risarcita economicamente dai condannati dei processi sportivo e penale di Calciopoli, in quanto costituitasi parte civile contro di essi.\nReazioni.\nDurante lo svolgimento del processo sportivo nel luglio 2006, alcune forze politiche come Forza Italia e Popolari UDEUR provarono a promuovere l'idea di un'amnistia in caso di vittoria della nazionale italiana al campionato mondiale di calcio 2006 (poi effettivamente verificatasi), sulla scorta di quanto avvenuto per il Calcioscommesse del 1980 dopo la vittoria dell'Italia al campionato mondiale di calcio 1982. L'allora ministro per le politiche giovanili e lo sport Giovanna Melandri scart\u00f2 con fermezza l'ipotesi amnistia definendola un'\u00abidiozia\u00bb.\nIn base a quanto emerse da un sondaggio della societ\u00e0 Demos &amp; Pi pubblicato nel settembre 2011 sul quotidiano \"la Repubblica\" il 56,5% del campione esaminato era scettico sulla regolarit\u00e0 delle decisioni prese dalla giustizia sportiva, mentre il 24,9% giudicava lo scandalo Calciopoli \u00abcome un caso di giustizia sportiva che ha portato alle giuste decisioni\u00bb. Inoltre il 43,5% del citato campione sosteneva che il titolo di campione d'Italia 2005-2006 \u00abnon [dovesse] essere assegnato a nessuno\u00bb, a fronte di un 33,7% che riteneva che tale scudetto dovesse rimanere all'Inter o essere attribuito ad altre squadre."}
{"id": "510438", "revid": "228587", "url": "https://it.wikipedia.org/wiki?curid=510438", "title": "Luigi Vittorio di Savoia-Carignano", "text": "Fu padre di Maria Teresa Luisa, principessa di Lamballe, amica intima della regina Maria Antonietta di Francia, uccisa durante la Rivoluzione francese. Fu inoltre padre di Eugenio Ilarione, iniziatore del ramo dei Savoia-Villafranca. Fu trisavolo di Vittorio Emanuele II di Savoia, primo re d'Italia.\nBiografia.\nInfanzia.\nFiglio secondogenito di Vittorio Amedeo (nipote di Tommaso Francesco di Savoia-Carignano, fondatore della dinastia) e di Maria Vittoria Francesca di Savoia (figlia legittimata di Vittorio Amedeo II di Savoia), Luigi Vittorio divenne erede del principato di Carignano alla morte del fratello Giuseppe Vittorio Amedeo morto a 5 mesi nel 1716. Fu tenuto a battesimo da re Luigi XV di Francia e da allora la sua famiglia inizi\u00f2 a legarsi profondamente anche con la Francia dei Borboni dal momento che sua sorella maggiore Anna Teresa sposer\u00e0 poi il nobile Charles de Rohan e diverr\u00e0 per matrimonio \"Principessa di Soubise\", nonch\u00e9 madre di Madame de Gu\u00e9m\u00e9n\u00e9, governante dei figli di Maria Antonietta e Luigi XVI.\nLuigi Vittorio nacque dunque a Parigi dove il padre si era stabilito e conduceva una vita dissoluta sperperando gran parte dei suoi averi in giochi di azzardo. \nRitorno in Piemonte e matrimonio.\nPer far fronte ai debiti contratti del padre, ancor prima della morte di quest'ultimo, Luigi Vittorio prese le redini delle finanze di casa e si ritrov\u00f2 a vendere i beni posseduti dalla sua famiglia in Francia per liquidare i debiti accumulati dal genitore. Decise quindi di abbandonare il padre a Parigi e di fare ritorno in Piemonte, ponendo la sua residenza alternativamente tra Racconigi e Torino. \nFu proprio a Torino che Luigi Vittorio spos\u00f2 il 4 maggio 1740 la principessa Cristina Enrichetta d'Assia-Rheinfels-Rotenburg, sorella della defunta regina di Sardegna, Polissena Cristina. La coppia ebbe insieme otto figli in totale tra cui l'erede al titolo Vittorio Amedeo II. Tra le figlie si ricorda Maria Teresa Luisa di Savoia, meglio conosciuta come la \"Principessa di Lamballe\" amica intima di Maria Antonietta di Francia, che trover\u00e0 la morte tragicamente nel corso della Rivoluzione francese.\nPrincipe di Carignano.\nLuigi Vittorio crebbe dunque effettivamente a corte dai Savoia e nel 1741, alla morte di suo padre, gli succedette nel titolo di \"Principe di Carignano\" inserendosi perfettamente nella nobilt\u00e0 sabauda in un contesto che egli sentiva a s\u00e9 pi\u00f9 famigliare e redditizio che non la Francia di met\u00e0 Settecento. Tenuto in gran considerazione da Carlo Emanuele III, divenne capitano generale dei regi eserciti.\nPromosse il rifacimento della facciata del Castello Reale di Racconigi, affidando progetto e esecuzione, nel 1757, all'architetto Giovanni Battista Borra.\nMorte.\nMor\u00ec nel 1778 e venne sepolto nella Basilica di Superga; alla morte gli successe il figlio Vittorio Amedeo.\nDiscendenza.\nLuigi Vittorio e Cristina Enrichetta ebbero nove figli:"}
{"id": "510440", "revid": "122327631", "url": "https://it.wikipedia.org/wiki?curid=510440", "title": "Inferno islamico", "text": "Secondo la fede islamica, l'Inferno (\"jahannam\", in Arabo \u062c\u0647\u0646\u0645 - ma anche \"uama\" \ufea3\ufec4\ufee4\u0640\u0629 -) \u00e8 il luogo escatologico in cui, secondo il Corano, i reprobi saranno condannati a permanere: secondo alcuni per l'eternit\u00e0 ma secondo altri solo per il periodo che Dio vorr\u00e0 (e che per i musulmani sar\u00e0 comunque limitato nel tempo).\nIl termine \"jahannam\" \u00e8 derivato dell'ebraica \"ge-hinnom\", che era il luogo a Sud-Sud Est di Gerusalemme in cui era stato onorato l'idolo di Baal Moloch, il pan-semitico \"Signore sovrano\" cui venivano bruciate vittime anche umane e che poi divenne una vera e propria discarica.\nNel Corano vi sono diversi passaggi in cui viene descritto l'Inferno, con particolari che saranno specificati dalla letteratura religiosa escatologica dei secoli a venire. Ad esempio nei \"Libri della Scala\", testi escatologici medievali, l'Inferno \u00e8 strutturato in sette parti.\nIl significato di \"jahannam\" si ricollega quindi anche alla \"calura\" e infatti in esso, come nelle rappresentazioni medievali dell'Inferno cristiano, uno dei tormenti \u00e8 proprio quello del bruciante calore, come poteva avvenire nei deserti attraversati dalle popolazioni arabe dei periodi in cui fu rivelato il testo sacro dell'Islam."}
{"id": "510444", "revid": "1543377", "url": "https://it.wikipedia.org/wiki?curid=510444", "title": "Vittorio Amedeo II di Savoia-Carignano", "text": "Sua sorella fu la nota Principessa di Lamballe, uccisa nel corso della Rivoluzione francese, ed egli fu nonno di re Carlo Alberto di Savoia.\nBiografia.\nInfanzia.\nFiglio di Luigi Vittorio e di Cristina Enrichetta d'Assia-Rheinfels-Rotenburg, Vittorio Amedeo II di Savoia-Carignano venne cos\u00ec battezzato in onore di suo cugino e zio, il re Vittorio Amedeo III di Savoia. Sua sorella fu la famosa principessa di Lamballe, barbaramente uccisa durante la Rivoluzione francese a Parigi in quanto stretta confidente della regina Maria Antonietta. \nMatrimonio.\nSpos\u00f2 a Oulx il 18 ottobre 1768 Giuseppina Teresa di Lorena-Armagnac (Oulx, 26 agosto 1753 - Torino, 8 febbraio 1797), dalla quale ebbe un figlio.\nPrincipe di Carignano.\nVittorio Amedeo divenne cavaliere dell'Ordine Supremo della Santissima Annunziata dall'11 aprile 1763, in concomitanza con la sua nomina a Capo del Reggimento e della Brigata di Marina e Luogotenente Generale dei regi eserciti. Questa nomina, per quanto prestigiosa, a causa dei tempi pacifici in cui Vittorio Amedeo visse (prima degli anni della rivoluzione francese) non gli diede l'opportunit\u00e0 di aspirare alla gloria militare.\nMorte.\nMor\u00ec a Torino nel 1780 e venne sepolto nella Basilica di Superga nel 1786.\nDiscendenza.\nIl principe Vittorio Amedeo e Giuseppina Teresa di Lorena-Armagnac ebbero un figlio:"}
{"id": "510447", "revid": "73843", "url": "https://it.wikipedia.org/wiki?curid=510447", "title": "Carlo Emanuele di Savoia-Carignano", "text": "Fu padre di re Carlo Alberto di Savoia e nonno di Vittorio Emanuele II d'Italia.\nBiografia.\nInfanzia.\nFiglio di Vittorio Amedeo II e di Giuseppina Teresa di Lorena-Armagnac, Carlo Emanuele di Savoia-Carignano nacque al Castello di Racconigi nel 1770. \nMatrimonio.\nCarlo Emanuele spos\u00f2 a Torino il 24 ottobre 1797 la principessa Maria Cristina Albertina di Sassonia (Dresda, 7 dicembre 1779 - Parigi, 24 novembre 1851), figlia di Carlo di Sassonia, duca di Curlandia e Semigallia, nonch\u00e9 figlio a sua volta di re Augusto III di Polonia.\nCarriera militare.\nSin dalla giovane et\u00e0 intraprese la carriera militare, studiando presso collegi militari parigini e sviluppando idee liberali che lo resero da subito inviso alla conservatrice nobilt\u00e0 piemontese dell'epoca. Ad ogni modo, quando scoppi\u00f2 la Rivoluzione francese, combatt\u00e9 contro i rivoluzionari dal 1792 al 1796 nella speranza di non far capitolare il Piemonte in mano nemica, ma dopo l'abdicazione di Carlo Emanuele IV decise di rimanere a Torino (sperando nella mancata confisca dei beni) ed ader\u00ec al nuovo governo repubblicano dal 1798, venendo quindi privato dei propri titoli sulla base delle leggi rivoluzionarie. \nI francesi, per\u00f2, non fidandosi della sua persona, decisero di confinarlo dapprima nella cittadella di Torino, poi a Digione ed infine a Chaillot (un quartiere di Parigi), dove visse in casa di un certo Villement, addetto di polizia incaricato di sorvegliarlo, e dove mor\u00ec in seguito. \nMorte.\nCarlo Emanuele mor\u00ec a Parigi nel 1800 a causa di una improvvisa paralisi e le sue spoglie vennero tumulate presso la Basilica di Superga, a Torino, nel 1835 per volont\u00e0 del figlio Carlo Alberto. Ai titoli nobiliari gli succedette il figlio Carlo Alberto.\nDiscendenza.\nIl principe Carlo Emanuele di Savoia-Carignano e la principessa Maria Cristina Albertina di Sassonia ebbero:"}
{"id": "510449", "revid": "729019", "url": "https://it.wikipedia.org/wiki?curid=510449", "title": "R-27 (missile aria-aria)", "text": "Lo R-27 o K-27, noto come AA-10 Alamo (designazione NATO) in occidente, \u00e8 un missile aria-aria (in inglese: \"AAM - Air to Air Missile\") di fabbricazione sovietica.\nQuesto tipo di missile \u00e8 stato concepito per essere impiegato contro qualsiasi tipo di bersaglio aereo, sia esso un aeroplano che un missile da crociera. Inoltre pu\u00f2 essere lanciato contro obiettivi a medio-lungo raggio sia di giorno che di notte, con qualsiasi condizione meteorologica. La Vympel ha progettato questo missile anche per attaccare bersagli agili e che volino a bassa quota.\nLo R-27 \u00e8 disponibile in diverse varianti a seconda del tipo di testa cercante montata. La versione R (\u0420-27\u0420, \u0440\u0430\u0434\u0430\u0440, radar) \u00e8 a guida radar semiattiva, mentre la versione T (\u0420-27\u0422, \u0442\u0435\u0440\u043c\u0430\u043b\u044c\u043d\u044b\u0439, termico) \u00e8 a guida infrarossa. \u00c8 stato studiato anche un nuovo tipo di propulsore, adottato sulle versioni E (\u0420-27\u042d\u0420 ed \u0420-27\u042d\u0422, \u044d\u043d\u0435\u0440\u0433\u044f, energia), che ne aumenta il raggio d'azione, infatti il fusto \u00e8 pi\u00f9 lungo.\nA questa tipologia si aggiungono anche altre tipologie di varianti:\nI missili sono fabbricati in lega di titanio, mentre il corpo del motore \u00e8 in acciaio. I piloni ai quali vengono agganciato i motori sono i medesimi per tutti i tipi: lo APU-470, subalari, e lo AKU-470 sotto le gondole dei motori o la fusoliera.\nIl missile naviga con un controllo inerziale ed un sistema di correzione radio, pu\u00f2 acquisire un bersaglio a 50\u00b0 dalla sua rotta per la versione semiattiva ed a 55\u00b0 per la versione passiva. Pu\u00f2 anche essere lanciato dall'apparecchio mentre questo effettua fino a 5 \"g\" di fattore di carico, intercettando bersagli che volano fino a 3.500\u00a0km/h con un'altitudine (distanza dal terreno) tra i 20\u00a0m ed i 27\u00a0km, ma con una differenza massima di quota tra il vettore ed il bersaglio di 10\u00a0km. Infine il massimo fattore di carico sostenibile \u00e8 di 8 \"g\".\nLa Vympel svilupp\u00f2 questo missile (sotto il nome di \"prodotto 470\") negli anni '80, ed entr\u00f2 in servizio nel 1987."}
{"id": "510452", "revid": "83531", "url": "https://it.wikipedia.org/wiki?curid=510452", "title": "Oshima (provincia)", "text": "Oshima, scritta ufficialmente \"Oshima no Kuni\" (giapponese: \u6e21\u5cf6\u56fd), fu una provincia del Giappone. Corrisponde alla zona sud dell'odierna Sottoprefettura di Nemuro, che fa parte della Prefettura di Hokkaid\u014d, nel Giappone settentrionale."}
{"id": "510472", "revid": "1265762", "url": "https://it.wikipedia.org/wiki?curid=510472", "title": "Bacino escatologico", "text": "Il Bacino escatologico islamico () \u00e8 un invaso cui i beati destinati ad entrare nel paradiso nel giorno del giudizio si abbevereranno, avendone il beneficio di non soffrire mai pi\u00f9 la sete.\nStudiosi di storia delle religioni hanno notato come questo fatto miracoloso fosse particolarmente gradito alle popolazioni di quelle aree aride o semi-aride presso i quali si predicava da parte del profeta Maometto la religione islamica nel VII secolo d.C.\nIl bacino \u00e8 dogmaticamente situato al termine del tragitto compiuto sul ponte da chi \u00e8 premiato con le gioie del paradiso."}
{"id": "510473", "revid": "11959", "url": "https://it.wikipedia.org/wiki?curid=510473", "title": "Bacino mistico", "text": ""}
{"id": "510476", "revid": "110157", "url": "https://it.wikipedia.org/wiki?curid=510476", "title": "SRF (azienda)", "text": "La SRF, acronimo di Schweizer Radio und Fernsehen, \u00e8 l'azienda radiotelevisiva pubblica della Svizzera tedesca e romancia, oltre che una filiale della SRG SSR.\nHa sede a Leutschenbach, sobborgo a nord di Zurigo, e al momento ha il monopolio nella copertura televisiva in tutta la Svizzera tedesca e nei territori romanci. Gli studi principali sono situati a Basilea, Berna e Zurigo. L'attuale direttrice \u00e8 Nathalie Wappler.\nFino al 4 dicembre 2005 l'azienda si chiamava \"SF DRS\": il nome era un costrutto con SF (per \"Schweizer Fernsehen\" - Televisione svizzera) e DRS (per \"Deutsche und R\u00e4toromanische Schweiz\" - Svizzera tedesca e retoromanza), e perci\u00f2 corrispondeva anche alla radio germanofona della Svizzera (\"SR DRS\" - Schweizer Radio DRS).\nNell'era delle radio a onde medie l'emittente era spesso chiamata Radio Berom\u00fcnster, dal nome della localit\u00e0 dove sorgeva il trasmettitore, e sui quadranti degli apparecchi radio era individuata solo come Berom\u00fcnster.\nStoria.\nSchweizer Radio DRS.\nNel 1931 venne fondata la SRG ed entr\u00f2 in servizio il trasmettitore in onde medie di Berom\u00fcnster (Canton Lucerna) per la Svizzera tedesca, analogamente a quanto accadeva a Sottens (Canton Vaud) per la Svizzera romanda e a Monte Ceneri per la Svizzera italiana (nel 1933).\nQuando il romancio fu riconosciuto quarta lingua nazionale nel 1938, iniziarono anche le trasmissioni in questa lingua (regolari dal 1943, dal 1958 considerate come trasmissioni locali).\nSu pressione degli editori, nei primi anni erano autorizzati solo pochi notiziari, che consistevano in bollettini registrati dalla SDA (\"Schweizerische Depeschenagentur\"), l'agenzia di stampa svizzera.\nDurante la seconda guerra mondiale Radio Berom\u00fcnster era molto seguita anche in Germania, in quanto era una fonte indipendente dal regime Nazista.\nDopo la seconda guerra mondiale fu rinnovata la concessione alla SRG. Il 17 settembre 1945 furono allentate le restrizioni relative ai notiziari e fu trasmessa la prima edizione dell\"'Echo der Zeit\". Negli anni successivi furono inviati i primi corrispondenti dall'estero.\nNel 1956 fu inaugurato il Secondo Programma con trasmissioni in modulazione di frequenza. Nel 1961 iniziarono le trasmissioni regolari in FM delle emittenti locali. Radio Berom\u00fcnster cominci\u00f2 a trasmettere per la prima volta la domenica un programma continuato dalle 6.15 alle 23.15, e dal 1963 anche nei giorni feriali.\nNel 1964 fu costituita la \"Radio- und Fernsehgesellschaft der deutschen und r\u00e4toromanischen Schweiz\" (\"Societ\u00e0 radiotelevisiva della Svizzera tedesca e romancia\" - DRS). \nNel 1967 Radio Berom\u00fcnster prese il nome di \"Schweizer Radio DRS\" e negli annunci delle trasmissioni l'espressione \"Schweizerischer Landessender Berom\u00fcnster\" (\"Trasmettitore regionale svizzero di Berom\u00fcnster\") fu sostituita da \"Schweizer Radio\" (\"Radio svizzera\").\nNel 1971 la SRG ottenne la totale responsabilit\u00e0 per la messa in onda dei notiziari e nel novembre del 1978 iniziarono i notiziari regionali.\nNel 1983 part\u00ec il terzo canale radio. Nel 1996 venne inaugurato il canale \"Musikw\u00e4lle 531\" di canti tradizionali e musica popolare.\nNel 1999 inizi\u00f2 la trasmissione in DAB (Digital Audio Broadcasting). Inizi\u00f2 le trasmissioni anche il canale per giovani Virus, che tuttavia viene trasmesso soltanto via cavo.\nI programmi della Schweizer Radio DRS erano prodotti nei centri di produzione di Basilea, Berna e Zurigo oltre che nelle sedi regionali di Aarau, Coira, San Gallo e Lucerna: a Zurigo erano prodotti i programmi di DRS 1, DRS 3, DRS Musikwelle e DRS Virus, quelli di DRS 2 da Basilea, i programmi di DRS 4 News e i notiziari dagli studi di Berna. Infine, i notiziari locali di DRS 1 erano trasmessi da tutti e sette i centri.\nAlla fine del 2012, in seguito all'unificazione delle attivit\u00e0 televisive e radiofoniche in un'unica societ\u00e0, anche le radio si rinnovano i propri marchi, adottando il nuovo marchio Radio SRF e rinnovando il proprio sito web.\nL'unificazione.\nSchweizer Radio DRS e Schweizer Fernsehen (SF) si sono fuse il 1\u00ba gennaio 2011, dando vita alla Schweizer Radio und Fernsehen (SRF), a sua volta un'unit\u00e0 produttiva della SRG SSR. I programmi della radiotelevisione pubblica sono finanziati con il canone. La SRF occupa 2.150 collaboratori, dei quali circa 1.550 a tempo indeterminato.\nTelevisione.\nI canali della SRF sono ricevibili in Svizzera via satellite, cavo o Internet mentre in digitale terrestre, solo in Alto Adige, sono ricevibili SRF 1 e SRF zwei tramite i mux della Radiotelevisione Azienda Speciale. Mentre SRF 1 e SRF zwei sono interamente codificati, SRF info \u00e8 in chiaro (tranne per i notiziari sportivi e in una parte della fascia notturna).\nI tre canali televisivi sono:\nPresseTV ha una propria concessione per programmi su SRF zwei e SRF info. La RTR irradia le proprie trasmissioni in lingua romancia come \"Telesguard\" (\"Telegiornale\"), \"Cuntrasts\" e l\"'Istorgia da buna notg\" (\"Storia della buona notte\") su SRF 1.\nRadio.\nRadio SRF 1 \u00e8 ricevibile in modalit\u00e0 FM in tutta la Svizzera, mentre il secondo e il terzo canale unicamente nelle regioni germanofone. L'intera offerta radio \u00e8 distribuita via cavo (principalmente in modalit\u00e0 digitale).\nCooperazione.\nSRF gestisce insieme ad ARD e ZDF (Germania) e ORF (Austria) il canale televisivo 3sat. Nel campo dell'informazione e dell'intrattenimento SF lavora strettamente con ARD e ZDF. SRF produce anche alcuni programmi per il canale culturale franco-tedesco Arte. SRF fa anche parte dell'Eurovisione. I meteorologi del Schweizer Fernsehen producono anche le previsioni meteorologiche per la ARD.\nQuota di mercato.\nNell'anno 2003 la quota di mercato di SRF1 (come SF1) raggiunse il 38%, di SRF zwei (come SF2) l'8%. Paragoni: RTL \u00e8 con il 7% di quota di mercato al terzo posto.\nCritiche.\nSRF \u00e8 spesso criticata dagli svizzeri non tedeschi e dai tedeschi non svizzeri per l'abuso che si fa dei dialetti del tedesco svizzero (Schwyzerd\u00fc\u00fctsch) nei programmi televisivi, tra i quali vi \u00e8 il meteo o molti cartoni animati per bambini piccoli. In questo modo si impedisce agli svizzeri romandi e italiani di poter seguire trasmissioni in un tedesco standard imparato a scuola, mentre i tedeschi non svizzeri accusano gli svizzeri tedeschi di non voler rendere fruibile la televisione svizzera a chi non parla un dialetto alemannico. Il \"Tagesschau\" \u00e8 uno dei pochi programmi di produzione propria in Hochdeutsch, talvolta con un forte accento comunque alemannico."}
{"id": "510478", "revid": "1783371", "url": "https://it.wikipedia.org/wiki?curid=510478", "title": "Sado (provincia)", "text": "Sado, scritta formalmente \"Sado no Kuni\" (giapponese: \u4f50\u6e21\u56fd), fu una provincia del Giappone fino al tardo XIX secolo, poi entr\u00f2 a far parte della prefettura di Niigata. La provincia di Sado era situata nell'omonima Isola di Sado, al largo della costa della prefettura di Niigata (chiamata in passato Echigo).\nSado era uno dei luoghi pi\u00f9 remoti del Giappone, dove venivano esiliati nobili e aristocratici caduti in disgrazia. Vi venivano anche mandati dei prigionieri per lavorare nelle miniere di oro ed argento.\nFu anche il luogo di esilio di Nichiren Daishonin. \nNel periodo Kamakura la provincia venne ceduta al clan Honma, originario di Honshu, che continu\u00f2 a dominarla fino al 1589, quando Uesugi Kagekatsu della provincia di Echigo conquist\u00f2 l'isola sottomettendo gli Honma. \nGli sh\u014dgun Tokugawa in seguito se ne appropriarono dopo la vittoria nella battaglia di Sekigahara.\nAl giorno d'oggi l'intera isola comprende soltanto la citt\u00e0 di Sado, quindi il nome \"provincia\" \u00e8 divenuto obsoleto."}
{"id": "510480", "revid": "767487", "url": "https://it.wikipedia.org/wiki?curid=510480", "title": "Carlo Agostino Badia", "text": ""}
{"id": "510481", "revid": "111373", "url": "https://it.wikipedia.org/wiki?curid=510481", "title": "Ferrovia Domodossola-Locarno", "text": "La ferrovia Domodossola-Locarno, chiamata informalmente Vigezzina in Italia e Centovallina in Svizzera, \u00e8 una linea ferroviaria internazionale a scartamento ridotto che collega Domodossola con Locarno.\nIl tronco italiano \u00e8 stato concesso in esercizio alla \"Soc. Subalpina di Imprese Ferroviarie (SSIF)\", quello svizzero alle \"Ferrovie Autolinee Regionali Ticinesi\" (FART).\nStoria.\nLa costruzione della ferrovia, iniziata nel 1913 per opera dell'ingegner Giacomo Sutter, dopo svariate traversie prese slancio in seguito alla \"Convenzione\" firmata il 12 novembre 1918 a Roma tra i plenipotenziari Sidney Sonnino e De Segesser, rispettivamente, del Re d'Italia e del Consiglio federale della Confederazione svizzera.\nNata da un'iniziativa dovuta principalmente all'allora sindaco di Locarno Francesco Balli, la ferrovia Domodossola-Locarno \u00e8 entrata in servizio il 25 novembre 1923 utilizzando per il primo tratto le opere della Ferrovia Locarno-Bignasco e delle tranvie locarnesi che avevano lo stesso scartamento ridotto. Sin da allora ha svolto con regolarit\u00e0 il compito di collegamento locale per cui era stata progettata. Neanche nel difficile periodo della repubblica partigiana della Val d'Ossola ha interrotto la sua importante funzione di collegamento e ha continuato a svolgerla anche nel periodo della motorizzazione di massa, epoca durante la quale, il 28 novembre 1965, venne peraltro soppressa e sostituita con un servizio di autobus la tratta Ponte Brolla-Bignasco della ferrovia della Vallemaggia.\nNel 1978 la linea ferroviaria dovette affrontare e superare gravi difficolt\u00e0 a causa di una disastrosa alluvione. Il percorso, soprattutto quello in territorio italiano era stato devastato nelle infrastrutture, ma questo, anzich\u00e9 segnare l'inizio della fine come accaduto per altre ferrovie, pose invece le premesse per migliorare ulteriormente e definire migliori criteri di sicurezza per mantenere il servizio di collegamento offerto dal treno.\nLa linea ferroviaria, infatti, svolge una precisa ed essenziale funzione economica oltre che turistica dato che realizza, di fatto, la pi\u00f9 breve e panoramica congiunzione fra le grandi strade ferrate europee del Sempione da un lato, e del San Gottardo dall'altro, ed \u00e8 attualmente il collegamento pi\u00f9 rapido tra il Canton Vallese e il Cantone Ticino, con transito in Italia.\nCaratteristiche.\nTariffe.\nLa linea delle Centovalli, unitamente a quella del Sempione, costituisce il pi\u00f9 rapido collegamento tra il Cantone Ticino e la Romandia. A partire dall'apertura della galleria di base del L\u00f6tschberg, \u00e8 diventata anche il pi\u00f9 veloce collegamento con Berna. Con effetto dal primo gennaio 1958, la SSIF partecipa al servizio diretto svizzero, riconoscendo quindi la validit\u00e0 dei titoli di trasporto elvetici anche sulla tratta di propria pertinenza.\nPer viaggiare sui nuovi treni panoramici \u00e8 necessario, anche per i titolari di abbonamenti, pagare un supplemento il cui costo \u00e8 attualmente fissato a \u20ac 1,50 o CHF 1,50.\nL'introduzione di questa sovrattassa ha causato alcune reazioni di malcontento, specialmente da parte ticinese.\nPercorso.\nTra Domodossola e Locarno la ferrovia percorre 52 km (precisamente 32 \u00a0km nel tratto italiano e 20\u00a0km in quello svizzero).\nIl percorso, come per altre ferrovie alpine, presenta punti di grande arditezza del tracciato come quello tra Masera e Santa Maria Maggiore (Italia) e tra Verdasio e Intragna (Svizzera); in alcuni tratti la pendenza raggiunge il 60 per mille.\nTra Domodossola e Locarno l'intero percorso si compie in circa un'ora e mezza ed \u00e8 un affascinante viaggio alla scoperta delle bellezze di due valli unite da tante comuni vicende storiche, la Val Vigezzo italiana e le Centovalli svizzere.\nIl nome \"Centovalli\" deriva dall'esistenza nel luogo di numerose valli e vallette che ne scavano i due versanti, sui quali sono inerpicati i piccoli centri abitati; il carattere della valle \u00e8 pittoresco e in certi casi selvaggio; la sua natura accidentata ha imposto ardite costruzioni di 83 ponti e viadotti e 34 gallerie alla ferrovia, tutta protesa verso Locarno e il Lago Maggiore.\nMateriale rotabile.\nIl servizio passeggeri \u00e8 svolto interamente con elettromotrici ed elettrotreni. I treni internazionali sono di norma espletati con mezzi appartenenti ai gruppi ABe 8/8 (a cui vengono eventualmente aggiunte delle rimorchiate) e ABe 4/6.\nIl servizio di tipo locale \u00e8 assicurato, da parte svizzera, con treni del tipo ABe 4/6 (la riserva ai quali \u00e8 garantita dalla coppia di elettrotreni ABDe 6/6 del 1963) mentre da parte italiana vede impiegati mezzi appartenenti a tutti i gruppi, a eccezione delle elettromotrici ABDe 4/4.\nAlcune corse, soggette a supplemento sulla tratta italiana, sono effettuate con dei treni panoramici di nuova costruzione e di propriet\u00e0 della SSIF. Le elettromotrici e le rimorchiate disponibili permettono di costituire fino a tre convogli di quattro elementi ciascuno. L'ABe 8/8 24, costruito nel 1959 e adattato nel 2006 al \"design\" dei treni panoramici, \u00e8 utilizzato come riserva o per le corse poco frequentate.\nPer quanto attiene il materiale rimorchiato per il traffico viaggiatori, al momento dell'apertura della linea nel 1923 vennero acquisite, presso la Carminati e Toselli, undici carrozze di seconda e terza classe del tipo BC4 (divenute AB4 a partire dal 1956 a causa dell'abolizione della terza classe). Ogni vettura offre 44 posti a sedere di cui sei nella classe superiore. In origine le unit\u00e0 101-107 erano attribuite alla SSIF e le restanti unit\u00e0 108-111 alle FRT. Nel corso degli anni alcune carrozze sono state oggetto di modifiche anche importanti (aggiunta di coperture metalliche sul telaio, sostituzione dei cancelletti d'accesso al vestibolo con porte a battente, sostituzione degli arredi interni) che ne hanno fortemente modificato l'aspetto. Delle vetture in possesso delle FART, solo la 110 non ha mutato proprietario: le 109 e 111 sono state cedute alla SSIF nel 1980, mentre la 108 \u00e8 stata demolita a seguito degli ingenti danni subiti durante l'ultima corsa della Valmaggina il 28 novembre 1965. Nel 1982, per far fronte al traffico generato dal Santuario di Re le carrozze 102 e 104 hanno ricevuto dei portelloni laterali per facilitare l'accesso ai pellegrini con difficolt\u00e0 deambulatorie (ad oggi giacciono accantonate nello scalo di Domodossola). Nel novembre 1995 le unit\u00e0 101, 103 e 109 sono state cedute alla Ferrovia Genova-Casella che contava di impiegarle per costituire un convoglio d'epoca. Le carrozze 110 e 111 costituiscono, assieme alla motrice ABDe 4/4 17, il cosiddetto \"Treno nostalgico del 1923\".\nOltre alle undici BC4, la SSIF commission\u00f2 alla Carminati e Toselli anche una vettura salone di sola prima classe classificata A4 201; offriva dodici posti a sedere e nel 1986 ha subito una ricostruzione quasi integrale.\nNel 1953 vennero acquistate, tramite la Ditta Pfingstweid di Zurigo (che ne aveva curato anche la ristrutturazione), quattro carrozze BC4 71-74 provenienti da una ferrovia di Groninga e risalenti al 1914. Le prime due vennero immatricolate nel parco della SSIF, le restanti in quello delle FART (per poi essere cedute alla Compagnia italiana nel 1972). Erano principalmente adibite al traffico religioso e sono state tutte demolite, salvo l'unit\u00e0 73 ceduta, nel 1986, a una ferrovia-museo olandese.\nCome complemento agli elettrotreni ABFe 6/6 31 e 32, le FART acquistarono, nel 1964, quattro carrozze di seconda classe B4 120-123 costruite dalla Ditta Schindler di Pratteln secondo il tipo unificato delle ferrovie svizzere. La 120 \u00e8 stata trasformata in vettura di prima classe.\nInfine, nel 1967, le FART acquisirono dalla Ferrovia Lugano-Tesserete una carrozza di produzione SIG risalente al 1948. Nel 1969 ha subito una ristrutturazione dalla quale \u00e8 uscita come carrozza di sola prima classe (A4 130, 36 posti a sedere). Nei primi anni '90 \u00e8 stata ceduta alla SSIF.\nDurante il 2011 quattro treni del tipo ABe 4/6 sono stati modernizzati: \u00e8 stata aggiunta una cassa intermedia che ha portato la capienza da 82 a 120 posti, sono stati sostituiti i sedili e l'illuminazione e aggiunto un impianto di climatizzazione. Inoltre in prima classe sono state rese disponibili una presa elettrica per ogni postazione e una lampada individuale per la lettura, mentre in seconda classe, nella nuova cassa intermedia, sono disponibili alcune prese elettriche supplementari. La modernizzazione ha comportato pure un nuovo design esterno contraddistinto dal marchio \"CENTOVALLI EXPRESS\". Gli elettrotreni ai quali sono state apportate le modifiche precitate sono gli ABe 4/6 55-58, divenuti ABe 4/8 45-48. A seguito di una serie di deragliamenti, l'ultimo dei quali avvenuto a Druogno il 7 aprile 2011, causati dall'incapacit\u00e0 dei convogli ad adattarsi alla geometria del binario, nel corso della primavera del 2012 gli elettrotreni ABe 4/8 sono stati messi fuori servizio in attesa che il costruttore Bombardier effettui le necessarie modifiche per evitare il ripetersi di tali eventi. Gli ABe 4/8 sono stati rimessi in servizio nel maggio 2013.\nCuriosit\u00e0.\nI fabbricati di stazione ubicati lungo la ferrovia sono del medesimo stile costruttivo di quelli della ferrovia Chivasso-Asti, essendo state entrambe le linee costruite su progetto dell'ingegner Sutter."}
{"id": "510482", "revid": "36426", "url": "https://it.wikipedia.org/wiki?curid=510482", "title": "Monna Lisa", "text": ""}
{"id": "510485", "revid": "1305772", "url": "https://it.wikipedia.org/wiki?curid=510485", "title": "Lincolnshire", "text": "Il Lincolnshire (pronuncia o , abbreviato in Lincs) \u00e8 una contea dell'Inghilterra nella regione delle Midlands Orientali.\nGeografia fisica.\nLa contea di Lincolnshire confina a nord con l'East Riding of Yorkshire, ad est si affaccia sul Mar del Nord, a sud-est confina con il Norfolk, a sud con il Cambridgeshire e per soli 19 metri con il Northamptonshire, a sud-ovest confina con il Rutland, a ovest con il Leicestershire, il Nottinghamshire ed il South Yorkshire.\nIl territorio \u00e8 pianeggiante. Il sud-est, in corrispondenza del golfo denominato The Wash, \u00e8 dominato dalla zona umida chiamata The Fens.\nNel nord si elevano le colline di Lincolnshire Wolds designate Area di notevole bellezza naturale. Il confine settentrionale con l'East Riding of Yorkshire \u00e8 segnato dall'amplissimo estuario del fiume Humber, su cui sorge la citt\u00e0 portuale di Grimsby. Tra i fiumi principali sono da ricordare il Witham, il Welland ed il Trent. Il capoluogo Lincoln \u00e8 posto nel settore centro-occidentale. Altri centri importanti sono Grantham, Boston e Spalding a sud e Scunthorpe e Cleethorpes a nord.\nGeografia antropica.\nSuddivisioni amministrative.\nLa contea \u00e8 la seconda per estensione dell'Inghilterra ed \u00e8 divisa nei seguenti distretti: Lincoln, North Kesteven, South Kesteven, South Holland, Boston, East Lindsey e West Lindsey.\nIl North Lincolnshire ed il North East Lincolnshire costituiscono delle unitary authority dal 1996.\nStoria.\nIl nome storico della contea del Lincolnshire \u00e8 Lindsey, che a sua volta deriva dal Regno di Lindsey, esistente nel periodo dell'Eptarchia anglosassone."}
{"id": "510487", "revid": "1265762", "url": "https://it.wikipedia.org/wiki?curid=510487", "title": "Friedrich de la Motte Fouqu\u00e9", "text": "Biografia.\nSuo nonno, Enrico Augusto de la Motte Fouqu\u00e9 (1698\u00a0\u2013 1774), era stato uno dei generali di Federico il Grande e suo padre era anch'egli un ufficiale dell'esercito di Prussia: nonostante Friedrich non sia stato avviato immediatamente alla carriera militare, era naturale che questa possibilit\u00e0 fosse tra le pi\u00f9 rilevanti per il suo futuro. Trascorse alcuni anni dell'infanzia al castello di Sacrow che apparteneva alla sua famiglia. Nel 1794 abbandon\u00f2 l'Universit\u00e0 di Halle e si un\u00ec all'esercito, partecipando alla campagna del Reno. Fu uno dei pochissimi episodi militari in cui fu coinvolto: quasi immediatamente, decise infatti di dedicarsi alla letteratura e venne presentato ad August Wilhelm von Schlegel, che nel 1804 pubblic\u00f2 il suo primo libro: \"Dramatische Spiele von Pellegrin\". La sua opera successiva, \"Romanzen vom Tal Ronceval\" (1805), dimostrava pi\u00f9 chiaramente la sua attrazione per il movimento romantico che culmin\u00f2, nel 1806 con la \"Historie vom edlen Ritter Galmy\", una trasposizione in versi di un poema cavalleresco del XVI secolo. Nel 1808, ebbe occasione di vedere \"Sigurd der Schlangent\u00f6ter, ein Heldenspiel\", la prima trasposizione teatrale moderna della saga dei Nibelunghi e ne fu profondamente impressionato come anche Friedrich Hebbel e Richard Wagner dopo di lui.\nPieno di entusiasmo per il movimento romantico, lo scrittore continu\u00f2 a dedicarsi a soggetti mitologici e tratti dai poemi cavallereschi medievali. Nel 1813, l'anno della guerra contro Napoleone, combatt\u00e9 nuovamente con l'esercito prussiano e risent\u00ec dell'ondata di patriottismo nazionalista che ne segu\u00ec. Tra il 1810 e il 1815 la sua popolarit\u00e0 fu al culmine grazie a numerosi romanzi, opere teatrali e poemi epici di grande successo per il gusto dell'epoca. Altrettanto significativi, bench\u00e9 meno conosciuti, sono i suoi romanzi \"Der Zauberring\" (1813) e \"Die Fahrten Thiodolfs des Isl\u00e4nders\" (1815).\nDal 1820 in poi, la qualit\u00e0 delle opere di Fouqu\u00e9 and\u00f2 rapidamente calando, un poco per l'eccessiva rapidit\u00e0 con cui si costringeva a scrivere e un poco per la sua incapacit\u00e0 ad adeguarsi ai mutamenti di gusto dell'epoca. Venne cos\u00ec soprannominato il \"Don Chisciotte del romanticismo\" e rifiutato dagli intellettuali del cosiddetto post-romanticismo."}
{"id": "510488", "revid": "1543377", "url": "https://it.wikipedia.org/wiki?curid=510488", "title": "Neoconservatorismo", "text": "Il neoconservatorismo \u00e8 un movimento politico internazionale di origine statunitense, di orientamento liberal-conservatore, interventista, occidentalista e americanista i cui aderenti sono detti \"nuovi conservatori\" o \"neoconservatori\". Riguardo alle tematiche sociali, i neoconservatori (detti anche neocon, sia dagli ammiratori che dai critici) non si oppongono pi\u00f9 di tanto ai principi del \"big government\" degli Stati Uniti e propongono solo limitate restrizioni alla spesa sociale.\nDal punto di vista strettamente americano, in politica estera il movimento sostiene, dopo la fallimentare esperienza vietnamita, l'utilizzo della forza militare (se necessario in maniera unilaterale) per sostituire governi dittatoriali con democrazie.\nQuesta visione \u00e8 contraria all'internazionalismo, al realismo e all'isolazionismo.\nIl prefisso \"neo\" assume una pluralit\u00e0 di significati. In primo luogo denota la \"novit\u00e0\" dell'approdo ad idee conservatrici di gran parte dei primi \"neocon\", che provenivano in genere da culture politiche di sinistra, erano \"liberal\" (se non socialisti o trotzkisti) e simpatizzanti del Partito Democratico. Sotto un altro profilo, indica la relativa \"novit\u00e0\" del movimento, consolidatosi solo negli anni settanta, rispetto ai pi\u00f9 consolidati e tradizionali orientamenenti del conservatorismo nordamericano (esistono intellettuali neocon anche in Canada). Infine, ma non meno importante, serve a distinguere le tematiche di questa scuola da quelle portate avanti dai conservatori \"tradizionali\" oppure dai cosiddetti \"paleoconservatori\" ma anche dai libertariani, figure antagoniste nell'ambito della cultura conservatrice statunitense.\nIl neoconservatorismo moderno \u00e8 spesso associato a riviste come \"Commentary\" e \"The Weekly Standard\", oppure all'attivit\u00e0 di think tank come l'American Enterprise Institute (AEI) e Project for the New American Century (PNAC). Ai neoconservatori \u00e8 stato spesso attribuita una grande influenza sulla politica estera degli Stati Uniti, soprattutto in quella svolta dalle amministrazioni repubblicane di Ronald Reagan (1981-1989) e di George W. Bush (a partire dagli attacchi terroristici dell'11 settembre 2001).\nNeoconservatorismo: definizione e idee.\nOrigini.\nil movimento neoconservatore venne fondato come un gruppo di intellettuali, analisti politici, funzionari (noti anche come neocons), sviluppatosi negli USA dalla fine degli anni '60.\nIl termine comparve in quegli anni per indicare quegli esponenti progressisti che, delusi dall'atteggiamento del Partito Democratico sulla guerra del Vietnam e preoccupati dall'ondata pacifista che a loro giudizio minacciava di incrinare la lotta contro il comunismo e i valori della societ\u00e0 americana, strinsero alleanze con la destra repubblicana. Tra i padri fondatori vi sono I. Kristol, J. Muravchik, N. Podhoretz; importante fonte ispiratrice fu il pensiero del filosofo L. Strauss. \nDurante gli anni della presidenza di Reagan la visione neoconservatrice guadagn\u00f2 influenza nel Partito Repubblicano. \nLa fine della guerra fredda lasci\u00f2 i neoconservatori privi del loro nemico storico, ma essi hanno conosciuto una rinnovata notoriet\u00e0 dopo gli attentati dell'11 settembre 2001, quando la Casa Bianca adott\u00f2 una strategia di sicurezza che accoglie in buona parte i loro postulati.\nTermine e visioni generali.\nIl significato del termine \u00e8 notevolmente cambiato nel tempo. James Bryce lo presentava come un neologismo nel suo \"Modern Democracies\" (1921). In \"The Future of Democratic Values\" pubblicato sul numero di \"Partisan Review\", di luglio e agosto 1943, Dwight MacDonald si lamentava dei \"neoconservatori della nostra epoca, che rifiutano gli assunti del materialismo, la Natura Umana e il Progresso\". Citava ad esempio Jacques Barzun, che stava cercando \"di combinare valori progressisti e concetti conservatori\".\nNei primi anni settanta lo scrittore e attivista socialista Michael Harrington us\u00f2 il termine in una maniera simile a quella di MacDonald, per connotare ex membri della sinistra che si erano spostati sensibilmente a destra \u2013 e che Harrington definiva sarcasticamente \"socialisti per Nixon\". In queste prime accezioni, i neoconservatori rimanevano sostenitori del welfare state, ma si distinguevano dal resto della sinistra per la loro alleanza con la politica estera dell'amministrazione Nixon, specialmente riguardo all'anticomunismo, al sostegno della guerra nel sud-est asiatico e alla forte avversione nei confronti dell'Unione Sovietica. L'appoggio al welfare state non \u00e8, peraltro, connesso all'uso moderno del termine.\nSecondo i critici i neoconservatori sostengono una politica estera aggressiva, condotta all'occorrenza in modo unilaterale e poco attenta al consenso internazionale, costruito attraverso organizzazioni come le Nazioni Unite. Secondo i membri del movimento, d'altronde, la sicurezza nazionale \u00e8 salvaguardata promuovendo democrazia e libert\u00e0 nel mondo attraverso il supporto di gruppi pro-democrazia, aiuti stranieri e attacchi militari all'occorrenza. Ci\u00f2 si distacca dalla tradizionale tendenza conservatrice (e non solo) di appoggiare regimi allineati in materia di commercio e anti-comunismo anche al costo di minare regimi democratici gi\u00e0 esistenti. L'autore Paul Berman nel suo libro \"Terror and Liberalism\" descrive questa concezione con le parole \"Libert\u00e0 per gli altri significa sicurezza per noi. Lasciateci provare a liberare gli altri.\"\nAccademicamente, il termine \"neoconservatore\" \u00e8 pi\u00f9 spesso riferito a giornalisti, consiglieri politici, analisti e istituzioni collegati alla fondazione Project for the New American Century (PNAC) e alle riviste \"Commentary\" e \"The Weekly Standard\" pi\u00f9 che con tradizionali istituzioni conservatrici, come la Heritage Foundation o periodici come \"Policy Review\" o \"National Review\".\n\"Policy Review \" \u00e8 stato il giornale di punta della Heritage Foundation dal 1977 a marzo 2013, data della sua chiusura.. Nel 2001 fu acquisito dal'Istituto Hoover dell'Universit\u00e0 di Stanford, mentre la sede rimase al Circolo DuPont di Washington DC.\nSecondo Irving Kristol, precedente caporedattore del \"Commentary\" e adesso membro anziano dell'istituto conservatore American Enterprise Institute di Washington ed editore della rivista dei \"falchi\" \"The National Interest\", un neoconservatore \u00e8 un \"\"liberal\" colpito dalla realt\u00e0\" ossia una persona con idee progressiste passata al conservatorismo dopo aver visto l'impatto pratico delle politiche \"liberal\", sia all'estero che all'interno del paese.\nPer alcuni i precedenti intellettuali del neoconservatorismo possono essere ricercati nei lavori del filosofo politico Leo Strauss. Anche se Strauss ha raramente sostenuto argomenti di politica estera, ad opinione di alcuni Strauss ha influenzato la visione di politica estera dei governi neo-conservatori, soprattutto riguardo l'applicazione del diritto internazionale in situazioni in cui \u00e8 implicato il terrorismo. Inoltre gli studi di Strauss sulla \"scrittura reticente\" secondo alcuni spiegherebbero alcune posizioni del movimento neoconservatore in tema di etica sociale e di tutela dei valori tradizionali come applicazione concreta dell'idea che anche se cultura e moralit\u00e0 sono solo una invenzione dell'autorit\u00e0 dei \"filosofi/profeti\", sono tuttavia elemento indispensabile di ogni societ\u00e0 umana.\nSunto delle teorie neoconservatrici.\nI neoconservatori, durante la guerra fredda, hanno sostenuto un energico anticomunismo. Riguardo a questioni di politica interna, il movimento ha propugnato una spesa sociale superiore a quella solitamente ritenuta accettabile dai libertari e dai conservatori tradizionali e simpatizzato per il movimento dei diritti civili a favore dei neri e delle altre minoranze. Dal punto di vista della politica estera (quella pi\u00f9 importante nell'identificazione delle teorie neoconservatrici), l'agenda ritenuta auspicabile \u00e8 meno deferente alle concezioni tradizionali della diplomazia e del diritto internazionale, oltre che meno incline ai compromessi sulle questioni di principio, anche se ci\u00f2 porta ad agire unilateralmente. Altre caratteristiche che in genere accomunano i neoconservatori sono la preferenza per il libero commercio internazionale, il sostegno ad Israele e a Taiwan, l'opposizione ai regimi del Medio Oriente sospettati di collusioni col terrorismo.\nIl movimento simpatizza per la concezione del presidente democratico Woodrow Wilson, diretta a diffondere all'estero gli ideali americani riguardo al governo, all'economia e alla cultura politica, anche se tende a rigettare la tipica fede wilsoniana, secondo cui questi risultati sarebbero raggiunti attraverso le organizzazioni internazionali ed i trattati.\nNella concezione della politica estera, il movimento si allontana anche dall'interventismo di Theodore Roosevelt. Per Roosevelt, gli strumenti del diritto internazionale erano inefficaci e solo l'equilibrio delle forze garantiva gli interessi del paese. Gli Stati Uniti avrebbero dovuto intervenire soltanto quando l'equilibrio delle forze fosse stato minacciato da una nuova minacciosa potenza. I neoconservatori vanno oltre, sostenendo la prevenzione, ovvero la necessit\u00e0 di \"colpire il nemico prima che questo colpisca noi\". Le minacce di oggi sono, oltre al terrorismo internazionale, i regimi tirannici che, per rendersi credibili, devono dimostrare necessariamente la vulnerabilit\u00e0 del nemico: di qui la risposta neoconservatori che giustifica l'uso della forza per provocare i cambiamenti di regime.\nComparati con le altre tendenze del conservatorismo statunitense, i \"neoconservatives\" sono caratterizzati, come si \u00e8 visto, da una maggiore spinta interventista in politica estera, causata da motivazioni morali. Dal punto di vista della politica interna, la teoria \"neocon\" \u00e8 meno attenta alle istanze tradizionali del \"conservatorismo sociale\" (aborto, religione, valori etici) e a quelle libertarie e neoliberiste tendenti ad un \"governo minimo\".\nLa tematica religiosa.\nTuttavia, secondo alcune analisi, la tematica religiosa avrebbe una certa importanza all'interno dei neocon. Daniel Tanguay sulla rivista \"Commentaire\" ha scritto un articolo in cui parla di una tacita alleanza tra intellettuali neocon e destra religiosa:\nDifferenze con altre tipologie di Conservatori.\nLa maggioranza di coloro attualmente considerati \"neoconservatori\" sono membri del Partito Repubblicano (Republican Party).\nMentre i neoconservatori sono sempre stati sulla stessa linea elettorale degli altri conservatori, hanno sostenuto le stesse amministrazioni presidenziali e hanno spesso ignorato le differenze ideologiche fra i conservatori e i politici di sinistra, ci sono evidenti differenze tra i neocons e le visioni tradizionali o \"paleoconservatrici\".\nIn particolare, i neoconservatori discordano sulla visione nativista e protezionista e sull'isolazionismo del conservatorismo americano, una volta impersonificato dall'ex repubblicano \"paleoconservatore\" Pat Buchanan, e sul tradizionale approccio pragmatico alla politica estera spesso associato a Richard Nixon, che in genere mantenne una politica di pragmatica alleanza coi dittatori; una politica di pace attraverso la negoziazione, di diplomazia e di controllo \" d\u00e9tente and containment \" \u2014 piuttosto che di \"rollback\" con l'Unione Sovietica; e l'inizio del progetto che port\u00f2 a legami fra la Repubblica Popolare Cinese (RPC) e gli Stati Uniti.\nGli scrittori neoconservatori hanno frequestemente espresso ammirazione per la politica estera interventista di Theodore Roosevelt. La politica estera neoconservatrice viene definita un \"rollback del Comunismo\" (defined by advocacy of a \"rollback\" of Communism), un'idea scaturita sotto la presidenza Eisenhower da John Foster Dulles), ad opposizione della politica di contenimento,dominante negli Stati Uniti dall'inizio della guerra fredda e durante l'amministratzione Carter. Periodici influenti come il \"Commentary\", \"The New Republic\", \"The Public Interest\", e \"The American Spectator\" e successivamente \"The Weekly Standard\" sono nati da importanti neoconservatori o in ogni caso ospitano gli articoli di scrittori neoconservatori. In politica estera, secondo i critici i neoconservatori hanno una visione del mondo in termini di 1939, paragonando l'azione di avversari diversi come l'Unione Sovietica, Osama bin Laden (e, ancora, l'estremismo islamico, definito anche islamofascismo da molti neoconservatori) e la Cina ai nazisti tedeschi e al Giappone.\nCritiche al termine neoconservatorismo.\nRelativamente pochi tra coloro che vengono identificati come neoconservatori accettano l'etichetta.\nI critici del termine sostengono che manca di una definizione coerente o che \u00e8 coerente solo nel contesto della guerra fredda.\nIl fatto che l'uso del termine \"neoconservatore\" sia rapidamente cresciuto a partire dalla Guerra in Iraq \u00e8 citato dai neocon come una prova che esso sia largamente irrilevante nel lungo termine. David Horowitz, un sedicente leader neocon, ha esplicato questa critica in una recente intervista con un quotidiano italiano:\nAnalogamente, molti altri hanno supposto che i neocon credono che il termine sia stato adottato dalla sinistra politica per stereotipizzare i sostenitori della politica estera dell'amministrazione di George W. Bush. Altri ancora hanno paragonato le descrizioni di neoconservatorismo alla teoria della cospirazione ed attribuiscono il termine all'antisemitismo. Paul Wolfowitz ha denunciato il termine come un'etichetta senza significato, affermando:\nJonah Goldberg ed altri hanno respinto l'etichetta in quanto trita e troppo usata, affermando che \"non c'\u00e8 niente di 'nuovo' in me: non sono mai stato altro che conservatore.\" Altri critici hanno sostenuto analogamente che il termine \u00e8 diventato senza senso a causa di un uso eccessivo ed inconsistente. Ad esempio, Dick Cheney e Donald Rumsfeld sono spesso identificati come leader neocon nonostante il fatto che entrambi siano stati per tutta la vita dei conservatori repubblicani (anche se Cheney ha dato a voce il proprio appoggio alle idee di Irving Kristol). Cos\u00ec, simili critici rigettano la pretesa per la quale esiste un movimento neocon separato dal tradizionale conservatorismo americano.\nAltri conservatori tradizionali sono altrettanto scettici dell'uso attuale del termine, e a loro pu\u00f2 non piacere essere associati con questo stereotipo, o anche con le supposte priorit\u00e0 dei \"neocon\". Il giornalista conservatore David Harsanyi ha scritto che \"in questi giorni sembra che anche un sostegno moderato all'azione militare contro i dittatori ed i terroristi ti qualifichi come neocon.\"\nDurante gli anni '70, ad esempio, in un libro scritto da Peter Steinfels sul movimento, l'uso del termine neoconservatore non \u00e8 mai stato identificato con le opere di Leo Strauss. La quasi sinonimia, in alcuni ambienti, tra neoconeservatorismo e straussianismo \u00e8 un fenomeno molto pi\u00f9 recente, il quale suggerisce che forse i due movimenti piuttosto distinti si sono fusi in uno, nei fatti o negli occhi di alcuni spettatori.\nUso peggiorativo del termine.\nQuesto termine \u00e8 spesso usato in modo dispregiativo da parte dei paleoconservatori (che oppongono il neoconservatorismo alla visione politica di Destra) e dai rappresentanti del Partito Democratico degli Stati Uniti (che lo oppongono invece alla visione politica di Sinistra).\nNegli ultimi tempi, il termine Neocon \u00e8 stato utilizzato dai Democratici per criticare l'azione del Partito Repubblicano e i leader dell'amministrazione Bush jr.\nStoria del movimento neoconservatore.\nGrande depressione e seconda guerra mondiale.\nI \"nuovi\" conservatori inizialmente arrivarono a questa visione partendo dalla sinistra politica, specialmente come risposta a sviluppi chiave nella moderna storia americana.\nI precursori del neoconservatorismo erano generalmente dei liberal o dei socialisti che supportavano fortemente la seconda guerra mondiale, e che negli anni '30 erano influenzati dalle idee di newdealisti, sindacalisti e trotskisti, in particolare quelli che in politica seguivano le idee di Max Shachtman. Un numero di futuri conservatori come Jeane Kirkpatrick e Ken Adelman in giovent\u00f9 erano shachtmanisti, mentre altri in seguito fecero parte dei Socialdemocratici americani (SDUSA). Gran parte dei neoconservatori, comunque, negheranno strenuamente, anche contro l'evidenza, di essere mai stati shachtmanisti.\nL'opposizione alla strategia di deterrenza nei confronti dell'Unione sovietica ed alle visioni dell'antisovietica ed anticapitalista Nuova Sinistra, che emerse negli anni '50, avrebbero causato lo strappo dei neoconservatori con il \"liberal consensus\" del primo dopoguerra. I primi teorici \"neoconservatori\", come Irving Kristol e Norman Podhoretz, furono spesso associati con \"Commentary\", una rivista all'interno della quale la loro evoluzione intellettuale \u00e8 piuttosto evidente nel corso di quegli anni. Durante gli anni '50 ed i primi anni '60 i primi neoconservatori erano dei socialisti anticomunisti che sostenevano fortemente l\"'American Civil Rights Movement\", l'integrazione razziale e Martin Luther King.\nStrappo con la Nuova Sinistra e con la Great Society.\nSe inizialmente le visioni della Nuova Sinistra erano diventate molto popolari tra i figli di comunisti ortodossi - spesso erano famiglie ebree immigrate e povere -, compresi alcuni degli odierni neocon pi\u00f9 famosi, alcuni neoconservatori arrivarono a disprezzare la controcultura degli anni '60 e ci\u00f2 che sentivano come un crescente antiamericanismo tra molti dei baby boomers, esemplificato dall'emergente Nuova Sinistra e dal movimento contro la guerra del Vietnam.\nLa radicalizzazione della Nuova Sinistra spinse questi intellettuali pi\u00f9 decisamente a destra; infatti, essi si schierarono verso un pi\u00f9 aggressivo militarismo, e si mostrarono delusi dalla \"Great Society\" dell'amministrazione Johnson.\nGli accademici di questi circoli, molti dei quali erano ancora democratici, si ribellarono contro lo spostamento a sinistra del Partito Democratico per quanto riguardava la difesa, specialmente dopo la nomination di George McGovern nel 1972. Molte delle loro preoccupazioni vennero esplicate nel bestseller \"The Real Majority\", scritto dal futuro neocon Ben Wattenberg. Molti di essi si raggrupparono attorno al senatore democratico Henry Jackson, ma in seguito si allinearono con Ronald Reagan ed i repubblicani, che promisero di affrontare l'\"espansionismo\" sovietico.\nMichael Lind, un sedicente ex-neocon, ha scritto che il neoconservatorismo \"ha avuto origine negli anni '70 come un movimento di liberali e socialdemocratici antisovietici nella tradizione di Harry S. Truman, John F. Kennedy, Lyndon B. Johnson, Hubert Humphrey ed Henry Jackson, molti dei quali preferivano chiamarsi 'paleoliberali'.\" Quando la guerra fredda fin\u00ec, \"molti 'paleoliberali' tornarono verso il centro democratico... I neocon di oggi sono il resto ristretto dell'ampia coalizione originale. Comunque, le origini della loro ideologia a sinistra sono ancora evidenti. Il fatto che molti dei neocon pi\u00f9 giovani non siano mai stati di sinistra \u00e8 irrilevante; essi sono gli eredi intellettuali (e, nel caso di William Kristol e di John Podhoretz, letterali) degli ex-socialisti.\"\nNel suo libro semi-autobiografico, \"Neoconservatism: The Autobiography of an Idea\", Irving Kristol cita una serie di influenze al suo pensiero, che comprendono non solo Max Shachtman e Leo Strauss, ma anche la critica letteraria scetticamente liberale di Lionel Trilling. L'influenza di Leo Strauss e dei suoi seguaci su alcuni neocons ha causato qualche controversia. Alcuni affermano che l'influenza di Strauss abbia creato una visione machiavellica della politica in alcuni neocons.\nReagan e i neoconservatori.\nNegli anni '70 la politologa Jeane Kirkpatrick inizi\u00f2 a criticare il Partito Democratico, di cui faceva ancora parte, a partire dalla nomination presidenziale del pacifista George McGovern; Kirkpatrick si convert\u00ec alle idee del neoconservatorismo propugnate da accademici che una volta erano di sinistra.\nDurante la campagna elettorale di Ronald Reagan del 1980, questi la arruol\u00f2 come consigliere per la politica estera e, una volta eletto, la nomin\u00f2 rappresentante degli Stati Uniti all'ONU, posizione che mantenne per quattro anni.\nConosciuta per la sua visione anticomunista e per la sua tolleranza verso le dittature di destra (da lei considerati \"regimi moderatamente repressivi\" e quindi criticati meno), sostenne che gli USA non avrebbero dovuto aiutare il rovesciamento di tali regimi se questi avessero solo potuto essere sostituiti con regimi di sinistra ancora meno democratici. Il rovesciamento dei regimi di sinistra era accettabile ed a volte essenziale in quanto essi servivano da baluardo contro l'espansione degli interessi dei sovietici.\nSotto questa dottrina, conosciuta come dottrina Kirkpatrick, l'amministrazione Reagan all'inizio toller\u00f2 leader come Augusto Pinochet in Cile e Ferdinand Marcos nelle Filippine. Verso la fine degli anni '80, comunque, una seconda generazione di neocon, come Elliot Abrams, spinse per una chiara politica di supporto alla democrazia contro i dittatori a prescindere dal loro orientamento politico. Cos\u00ec, mentre il sostegno americano a Marcos continu\u00f2 anche dopo le fraudolente elezioni del 7 febbraio 1986, inizi\u00f2 un dibattito dentro l'amministrazione riguardante come e quando opporsi a Marcos.\nNei giorni seguenti, a causa del rifiuto popolare ad accettare Marcos come vincitore, crebbe l'agitazione nelle Filippine. L'amministrazione Reagan allora raccomand\u00f2 a Marcos di accettare la sconfitta e lasciare il paese, cosa che fece. Il team di Reagan, in particolare l'assistente segretario di Stato per gli affari interamericani Elliot Abrams, support\u00f2 anche il plebiscito cileno che nel 1988 port\u00f2 il Paese alla democrazia ed alla rimozione del dittatore Pinochet. Attraverso il National Endowment for Democracy, guidato da un altro neocon, Carl Gershman, furono donati dei fondi all'opposizione di Pinochet al fine di assicurare delle elezioni equilibrate.\nIn questo senso, i responsabili di politica estera neoconservatori dell'era Reagan erano differenti da alcuni dei loro predecessori conservatori pi\u00f9 tradizionalisti, cos\u00ec come dalla vecchia generazione di neocon. Mentre molti di questi ultimi pensavano che gli alleati dell'America dovevano essere difesi a tutti i costi, qualsiasi fosse la natura del loro regime, molti neocon pi\u00f9 giovani supportavano di pi\u00f9 l'idea di cambiarli per renderli pi\u00f9 compatibili ed in linea con i valori statunitensi.\nLa fede nell'universalit\u00e0 della democrazia sarebbe stato un valore-chiave dei neocon, che avrebbe continuato a giocare un ruolo pi\u00f9 esteso nel periodo dopo la guerra fredda. Comunque, alcuni critici avrebbero detto che la loro enfasi sul bisogno di imporre dall'esterno un \"cambio di regime\" per le nazioni \"canaglia\" come l'Iraq era in contrasto col principio democratico di autodeterminazione. Gran parte dei neocon hanno considerato invalido questo argomento perch\u00e9, per loro, solo un Paese con un governo democratico \u00e8 in grado di esprimere una vera determinazione per il suo popolo.\nDa parte sua, Reagan non intraprese interventi a lungo termine per dirigere la rivoluzione sociale nel Terzo mondo che molti dei suoi consiglieri avrebbero voluto. Invece, favor\u00ec soprattutto interventi veloci per attaccare o rovesciare gruppi terroristi o governi di sinistra, interventi che aumentarono un senso di trionfalismo post-guerra del Vietnam tra gli americani, come gli attacchi a Grenada e in Libia, e finanziamenti a milizie di destra del Centro America, inclusi i Contras che cercavano di rovesciare il governo sandinista del Nicaragua.\nCosa pi\u00f9 importante, Reagan si distanzi\u00f2 nettamente dai neocon per quanto riguarda l'Unione Sovietica di Michail Gorba\u010d\u00ebv, intraprendendo una strategia conciliatoria incentrata sul disarmo e sulla democratizzazione invece che sullo scontro e sul riarmo. Comunque, Reagan aveva compiuto il suo strappo pi\u00f9 decisivo con i neocon nel 1983 quando aveva rifiutato di rimanere impegnato nella guerra civile in Libano e si era mostrato piuttosto indifferente nei confronti di Israele. Molti neocon s'infuriarono con Reagan per tutte queste ragioni; Norman Podhoretz arriv\u00f2 addirittura a paragonarlo a Neville Chamberlain.\nIn generale, molti neocon pensano che il collasso dell'Unione Sovietica sia direttamente dovuto alla linea dura di Reagan, ed alla bancarotta dovuta al tentativo di tenere il passo della corsa al riarmo. Quindi, vedono ci\u00f2 come una forte conferma della loro visione del mondo, nonostante l'accusa per la quale essi avrebbero largamente riscritto questa storia.\nI neoconservatori sotto Bush padre e Clinton.\nDurante gli anni '90, i neocon erano ancora una volta al lato opposto rispetto alla visione di politica estera della classe dirigente, sia sotto l'amministrazione repubblicana di George H. W. Bush sia sotto quella democratica del suo successore, il presidente Bill Clinton. Molti critici accusarono i neoconservatori di aver perso la loro ragion d'essere ed influenza in seguito al collasso dell'Unione Sovietica. Altri sostengono che essi hanno perso il loro status a causa del loro coinvolgimento nell'Irangate durante l'amministrazione Reagan.\nGli scrittori neocon erano critici nei confronti della politica estera post-guerra fredda di George H. W. Bush e di Bill Clinton, che attaccavano per aver ridotto le spese militari e in quanto agivano senza un senso di idealismo nella promozione degli interessi americani. Essi accusarono queste amministrazioni ritenendo che mancavano di \"chiarezza morale\" e della convinzione di intraprendere gli interessi strategici americani in modo unilaterale.\nParticolarmente stimolante per il movimento fu la decisione di George H. W. Bush e del generale Colin Powell di lasciare Saddam Hussein al potere dopo la prima guerra del Golfo nel 1991. Alcuni neoconservatori videro questa politica e la decisione di non aiutare i gruppi dissidenti indigeni come i Curdi e gli Sciiti nella loro resistenza ad Hussein nel biennio 1991-1992, come un tradimento dei principi democratici.\nIronicamente, alcuni di quegli stessi politici oggetto di critica sarebbero in seguito avrebbero sostenuto alcune politiche neoconservatrici. Nel 1992, riferendosi alla prima guerra del Golfo, l'allora segretario della Difesa e futuro vicepresidente Dick Cheney, disse:\nNegli anni seguenti alla guerra del Golfo in Iraq, molti neoconservatori fecero pressioni per destituire Saddam Hussein. Il 19 febbraio 1998, una lettera aperta per il presidente Clinton fu firmata da dozzine di intellettuali, molti dei quali si identificavano sia con il neoconservatorismo sia, successivamente, con gruppi ad esso collegati come il PNAC, raccomandando un'azione decisiva per rimuovere Saddam dal potere. \nI neoconservatori parteciparono anche alla \"blue team\", che premeva per una politica di scontro con la Cina e un forte supporto militare e diplomatico per Taiwan.\nL'amministrazione di George W. Bush.\nI sostenitori del neoconservatorismo spinsero per apportare un cambiamento alla politica estera nel passaggio dall'amministrazione Clinton a quella di George W. Bush. Nonostante ci\u00f2, la campagna politica di Bush, e in seguito i primi tempi dell'amministrazione Bush, non sembrarono esibire un forte sostegno nei confronti dei principi neoconservatori, in quanto Bush mantenne la sua idea di opposizione all'idea di \"nation-building\" e i primi rapporti di confronto sulla politica estera con la Cina furono intrattenuti senza i metodi \"rumorosi\" supportati da alcuni pensatori neoconservativi.\nInoltre nei primi tempi dell'amministrazione alcuni neoconservatori criticarono l'amministrazione Bush perch\u00e9 ritenevano fosse troppo poco a favore dello Stato di Israele e affermavano che la sua politica estera fosse nella sostanza troppo simile a quella di Clinton.\nL'incidente dell'aereo spia.\nL'amministrazione Bush fu criticata da alcuni neoconservatori per la reazione conciliante tenuta durante l'incidente dell'aereo spia. Il 1\u00ba aprile 2001 un aereo spia EP-3E della Marina militare si scontr\u00f2 con un caccia Shenyang J-8II cinese sul Mar Cinese meridionale, uccidendo il pilota cinese e costringendo l'EP-3E a compiere un atterraggio d'emergenza sull'isola cinese di Hainan, dove i 24 membri americani dell'equipaggio furono trattenuti ed interrogati per undici giorni mentre il loro aereo fu perquisito e fotografato dai cinesi. L'amministrazione Bush si attiv\u00f2 per vie diplomatiche ed in seguito invi\u00f2 una lettera di scuse al ministro degli Esteri cinese . L'ex assistente segretario alla Difesa del presidente Reagan, Frank Gaffney, scrisse in un articolo nella \"National Review Online\": il presidente Bush \"dovrebbe usare questa occasione per render chiaro al popolo americano che la Repubblica Popolare Cinese si sta comportando in un modo sempre pi\u00f9 bellicoso. Bush ha bisogno di parlare di queste minacce secondo il suo impegno di difendere l'America, le sue forze d'oltremare ed i suoi alleati.\".\nL'11 settembre.\nIn seguito agli attentati dell'11 settembre 2001 al World Trade Center e al Pentagono, comunque, l'influenza dei neoconservatori aument\u00f2, almeno se con questo si intende una presa di posizione muscolare riguardo alla politica estera; l'amministrazione Bush sembr\u00f2 aver trovato la sua missione spostando la minaccia dal comunismo al terrorismo islamico.\nGli attacchi del 9/11 favorirono anche l'identificazione dei neoconservatori con la lotta dello Stato di Israele contro il terrorismo; ci\u00f2 serv\u00ec a far percepire un parallelo tra gli USA ed Israele come nazioni democratiche sotto la minaccia di attacchi terroristici. Inoltre, alcuni neoconservatori hanno a lungo sostenuto che gli Stati Uniti avrebbero dovuto emulare le tattiche israeliane riguardanti gli attacchi preventivi, specialmente le azioni compiute negli anni '80 contro le strutture nucleari in Libia e ad Osirak, in Iraq.\nLa dottrina Bush.\nLa dottrina Bush, enunciata dopo l'11 settembre, include il concetto secondo il quale le nazioni che ospitano dei terroristi vanno considerate nemiche degli Stati Uniti. Questo concetto abbraccia anche la dottrina Clinton, secondo la cui visione l'azione militare preventiva \u00e8 giustificata per proteggere gli Stati Uniti dalla minaccia di terrorismo o di attacchi. Entrambe le dottrine stabiliscono che gli Stati Uniti \"dovranno essere abbastanza forti da dissuadere potenziali avversari dal perseguire uno sviluppo militare nella speranza di superare o eguagliare il potere statunitense.\"\nQuesta dottrina pu\u00f2 esser considerata l'abbandono della dottrina della deterrenza (nella guerra fredda attraverso la distruzione reciprocamente assicurata) come mezzo primario di autodifesa. Mentre ci sono stati attacchi preventivi occasionali da parte delle forze statunitensi, solo recentemente gli attacchi preventivi sono diventati la politica ufficiale degli Stati Uniti.\nI neoconservatori ottennero una vittoria fondamentale con la dottrina Bush dopo l'11 settembre. Thomas Donelly, un membro dell'influente \"think tank\" conservatore, American Enterprise Institute (AEI), che \u00e8 stato sotto l'influenza dei neoconservatori sin dall'amministrazione Reagan, ha affermato in \"\"The Underpinnings of the Bush doctrine\" che\nNel suo molto pubblicizzato articolo \"The Case for American Empire\"\" nella rivista conservatrice \"Weekly Standard\", Max Boot sosteneva che \"la risposta pi\u00f9 realistica al terrorismo \u00e8 per l'America abbracciare il suo ruolo imperiale.\" Egli criticava quei sentimenti per il quale \"gli USA devono diventare una nazione pi\u00f9 gentile e moderata, devono astenersi da stravaganti missioni all'estero, devono diventare, citando Pat Buchanan, 'una repubblica, non un impero'\", sostenendo che \"nei fatti questa analisi \u00e8 arretrata: gli attacchi dell'11 settembre 2001 sono il risultato di insufficienti coinvolgimento ed ambizione da parte dell'America; la soluzione \u00e8 di essere pi\u00f9 espansivi nei nostri obiettivi e pi\u00f9 sicuri di noi stessi nella loro attuazione.\"\nI pi\u00f9 prominenti sostenitori della visione neoconservatrice dentro l'amministrazione sono il vicepresidente Dick Cheney, il segretario di Stato Condoleezza Rice e, fino al 2006 (anno in cui ha lasciato l'incarico), il segretario della Difesa Donald Rumsfeld.\nAllo stesso tempo, ci sono stati limiti al potere dei neoconservatori nell'amministrazione Bush. L'ex segretario di Stato Colin Powell (cos\u00ec come l'intero Dipartimento di Stato) \u00e8 stato spesso visto come un avversario delle idee neoconservatrici. Comunque, con le sue dimissioni e con la promozione di Condoleezza Rice, insieme alle diffuse dimissioni all'interno del Dipartimento di Stato, dentro l'amministrazione Bush il punto di vista neoconservatore si \u00e8 solidificato. Se la nozione dei neocon di azione dura e decisiva \u00e8 stata evidente nella politica statunitense riguardo al Medio Oriente, essa non si \u00e8 vista nella politica nei confronti della Cina e della Russia o nel gestire la crisi nucleare nordcoreana.\nImpatto della guerra in Iraq sulla filosofia neoconservatrice.\nI neoconoservatori e le accuse di appeasement.\nI proponenti neoconservatori dell'invasione dell'Iraq nel 2003 paragonarono il conflitto alla posizione di Churchill nei confronti di Adolf Hitler. In una svolta significativa dentro il movimento neoconservatore, alcuni ex sostenitori della \"realpolitik\" come il segretario alla Difesa Donald Rumsfeld, che aveva sostenuto Saddam Hussein durante l'amministrazione di Ronald Reagan in quanto contrappeso all'Iran post-rivoluzionario (proprio come il sostegno del presidente Roosevelt nei confronti di Stalin durante la seconda guerra mondiale), iniziarono ad utilizzare una retorica ideologica che paragonava Hussein a Stalin ed Hitler. Il presidente George W. Bush parl\u00f2 del dittatore iracheno come il \"grande male\" che \"per la sua ricerca di armi spaventose, per i suoi collegamenti con gruppi terroristici, minaccia la sicurezza delle nazioni libere, comprese quelle europee.\"\nNegli scritti di Paul Wolfowitz, Norman Podhoretz, Elliott Abrams, Richard Perle, Jeane Kirkpatrick, Max Boot, William Kristol, Robert Kagan, William Bennett, Peter Rodman ed altri neoconservatori influenti nel forgiare le dottrine di politica estera dell'amministrazione Bush, ci sono frequenti riferimenti alla politica di appeasement condotta nei confronti di Hitler a Monaco nel 1938, alla quale sono paragonate le politiche di deterrenza e contenimento (invece di rollback) applicate durante la guerra fredda nei confronti dell'Unione sovietica e della Cina.\nMentre alcuni pi\u00f9 convenzionali esperti di politica estera sostenevano che l'Iraq poteva essere controllato rafforzando le \"No-Fly Zone\" e con le ispezioni da parte delle Nazioni Unite per ridurre la sua capacit\u00e0 di possedere armi chimiche o nucleari, i neoconservatori considerarono questa politica inefficace e la etichettarono come \"appeasement\".\nImpatto della guerra in Iraq sull'influenza dei neoconservatori.\nLa guerra che l'amministrazione Bush continua a combattere in Iraq pu\u00f2 essere considerata come un test della validit\u00e0 pratica del pensiero e dei principi neocon. Se la guerra in Iraq ha successo nello stabilizzare l'Iraq ed il Medio Oriente, allora le idee neoconservatrici avranno realizzato un successo. Se, per\u00f2, la guerra in Iraq destabilizza ancora di pi\u00f9 il Medio Oriente o porta ad un nuovo regime che d\u00e0 adito a terroristi e criminali, in questo caso le idee neoconservatrici avranno subito un duro colpo.\nInoltre, se la guerra in Iraq ha successo nel fondare una democrazia robusta ed autosufficiente, l'influenza del pensiero neoconservatore sul Partito Repubblicano probabilmente si consolider\u00e0 o potrebbe addirittura aumentare. Se la guerra si prolunga, richiedendo una spesa eccessiva in termini di perdite americane e di denaro, e fonda in Iraq un governo debole o inefficace, incapace di controllare il terrorismo ed il crimine, allora l'influenza dei neocon dentro il Partito Repubblicano probabilmente diminuir\u00e0.\nNell'amministrazione Trump.\nI primi passi della presidenza di Donald Trump hanno fatto parlare di una derivazione da alcune tematiche neo-con: \"finanza e militari non sono ricomparsi insieme per caso ma perch\u00e9 da decenni, sotto l\u2019ombrello ideologico neo-con (dove \u201ccon\u201d sta per conservatori, anche quelli del Partito democratico), sono la testa e il braccio di un unico genere di globalizzazione, quella che fa gli interessi delle grandi compagnie transnazionali\".\nCritiche al neoconservatorismo.\nI neoconservatori sono stati spesso criticati dagli oppositori per l'invasione americana in Iraq, vista da molti di loro come una iniziativa unilaterale neoconservatrice.\nAlcuni politologi considerano il neoconservatorismo una variante di destra dell'idea troskista della rivoluzione permanente, a sua volta figlia del giacobinismo, variante nazionalista di sinistra del movimento rivoluzionario illuminista, e della volont\u00e0 di diffondere ed esportare, anche con l'uso massiccio della forza militare, la rivoluzione francese e la laicit\u00e0 da parte di Robespierre e Napoleone Bonaparte (come infatti accadde in tutta Europa): allo stesso modo i neocon desiderano \"esportare la democrazia e i diritti umani\", un'espressione resa nota, anche con connotati negativi da parte dei mass media, per definire l'azione di George W. Bush.\nGiacobinismo, bolscevismo.\nIl conservatore tradizionale Claes Ryn ha criticato i neocon affermando che \"i neoconservatori sono una variet\u00e0 di neo-giacobini\". Ryn asserisce che i veri conservatori rifiutano l'esistenza di un modello o di una filosofia universale politica ed economica adattabile ad ogni societ\u00e0 o cultura e crede che le istituzioni di una societ\u00e0 dovrebbero essere modellate in base alla cultura tipica di ogni popolazione mentre i neo-giacobini sono in fondo attaccati a principi\nsovranazionali e anti storici che dovrebbero soppiantare le particolari tradizioni di ogni societ\u00e0. I nuovi Giacobini vedono se stessi come coloro che stanno della parte del giusto, del bene, che combattono il male, di conseguenza i neocon non vedono di buon occhio le culture che non condividono l'idea democratica come modello di governo.\nRyn obietta inoltre che ci\u00f2 che chiama neo-giacobismo guarda all'America come base dei principi universali e assegna agli Stati Uniti il ruolo di supervisore dell'ordine del mondo. Gli aderenti del neo-giacobismo hanno il dogmatico compito di veri credenti e sono propensi alla retorica moralistica. Essi chiedono, fra le altre cose, \"limpidezza morale\" nella relazione con regimi che non perseguono gli stessi principi americani. Essi vedono loro stessi come campioni di virt\u00f9.(p.\u00a0384).\nPerci\u00f2 il neoconservatorismo \u00e8 simile al bolscevismo: nello stesso modo in cui i Bolscevichi volevano distruggere, in tutto il mondo, il modo di vivere comune per instaurare il comunismo, i neoconservatori vogliono imporre il libero mercato, il capitalismo e l'American-style liberal democratico invece del socialismo.\nIl colonnello Lawrence Wilkerson, primo capo dello staff del segretario di stato U.S.A Colin Powell, intervistato da un settimanale tedesco nel dicembre del 2005 ebbe a dire: \"Loro non sono nuovi conservatori. Sono Giacobini. E loro padre \u00e8 il \"leader\" della rivoluzione francese Maximilien Robespierre.\"\nConflitti con i conservatori libertari.\nC'\u00e8 anche un conflitto tra neoconservatori e conservatori libertari. I conservatori libertari sono ideologicalmente opposti a governi liberali e guardano alle ambizioni in politica estera dei neoconservatori con sfiducia. Ron Paul, un repubblicano libertario eletto in Texas, ha alzato la voce pi\u00f9 volte contro l'amministrazione Bush sia per ci\u00f2 che riguarda la politica estera che per quanto riguarda il fisco, asserendo come principio morale guida quello del non-intervento.\nDivergenze con business lobby, conservatori fiscali.\nCi sono stati numerosi conflitti tra neoconservatori e business conservatori in diverse aree. L'esempio senza dubbio pi\u00f9 lampante \u00e8 quello riguardante la questione cinese: i neoconservatori tendono a vedere la Repubblica popolare cinese come una minaccia incombente per gli Stati Uniti e propendono per aspre politiche al fine di contenere questa minaccia.\nGli imprenditori conservatori vedono invece la Cina come un'immensa opportunit\u00e0 economica e guardano ad una forte politica contro la Cina come ad un'opposizione ai loro desideri commerciali e di progresso economico.\nGli imprenditori conservatori appaiono inoltre molto meno fiduciosi riguardo alle istituzioni internazionali. Infatti, sulle questioni relative alla Cina i neoconservatori tendono a trovarsi molto pi\u00f9 d'accordo con i Liberal-democratici che con gli imprenditori conservatori.\nFrizione con il \"paleoconservatorismo\".\nLa disputa su Israele e politica domestica ha contribuito ad accrescere negli anni il conflitto con i paleoconservatori, il cui specifico nome fu composto come un rimprovero ai loro fratelli \"neocon\". Ci sono molte questioni personali ma effettivamente il punto di vista paleoconservatore e quello neoconservatore sono in contrasto in numerosi punti: libero commercio, immigrazione, isolazionismo, welfare state e in qualche caso riguardo all'aborto e l'omosessualit\u00e0.\nNeoconservatorismo, sionismo e \"doppia lealt\u00e0\".\nAlcuni oppositori dei neoconservatori hanno enfatizzato la loro attenzione alla politica di Israele, evidenziando la presenza di un certo numero di ebrei (minoranza che negli Usa \u00e8 in maggioranza e tradizionalmente democratica) nelle file del movimento neoconservatore per sollevare la questione della \"doppia lealt\u00e0\" (agli USA e a Israele). Alcuni oppositori, come Pat Buchanan e Juan Cole, hanno accusato i neoconservatori di mettere gli interessi d'Israele prima di quelli dell'America. In risposta a tale critica, i neoconservatori li hanno a loro volta accusati di antisemitismo.\nDiversi teorici del complotto come David Duke hanno attaccato il neoconservatorismo come un agente degli \"interessi ebraici\". Per elaborare questa idea, sono stati usati spesso classici luoghi comuni antisemiti, come quello per cui gli ebrei raggiungono il potere mettendo sotto controllo le idee dei dirigenti politici. Similmente, durante l'invasione dell'Iraq guidata dagli Stati Uniti, la rivista di sinistra \"AdBusters\" pubblic\u00f2 una lista dei \"50 \"neocons\" pi\u00f9 influenti negli Stati Uniti\", facendo notare che met\u00e0 di loro \u00e8 ebrea (). Peraltro, molti neoconservatori di spicco, come Michael Novak, Jeane Kirkpatrick, Frank Gaffney e Max Boot non sono ebrei.\nCommentando l'enfasi sul tema del presunto filosionismo dei neoconservatori David Brooks sul New York Times ha scritto:\nMichael Lind, che si definisce ex neoconservatore, ha scritto nel 2004 :\nRispetto a questo tema \u00e8 interessante rilevare che all'interno della destra conservatrice USA esiste da tempo un movimento religioso protestante che viene definito sionismo cristiano. I sionisti cristiani credono che il ritorno degli ebrei nella Terra Santa e la fondazione dello stato di Israele nel 1948 sia il compimento delle profezie bibliche (al termine delle quali, peraltro, tutti gli ebrei dovranno riconoscere Ges\u00f9 come Messia o morire).\nEsponenti.\nIl termine \"neocon\", diventato molto popolare negli ultimi anni, in realt\u00e0 \u00e8 piuttosto evanescente e viene rifiutato da molti che vengono inseriti all'interno del movimento dalle semplificazioni giornalistiche. Neocon sono stati definiti ad esempio, Paul Wolfowitz, Daniel Pipes, Christopher Hitchens (il quale ha rifiutato in parte l'etichetta).\nPer quanto riguarda la religione e i temi etici, il movimento neocon \u00e8 assai variegato, unito solo dall'antislamismo: si va dalle posizioni anticlericali di Hitchens ai teocon, sostanzialmente laici ma che appoggiano le \"radici cristiane\" in funzione anti-islamica, come la Fallaci.\nIl movimento neocon, maggioritario in certi periodi storici, come dal 2001 al 2008, \u00e8 attualmente in minoranza nell'agenda politica americana e nel pensiero internazionale: l'abbandono della scena politica di Wolfowitz, la morte di Hitchens e della Fallaci, lo spostamento marcato su temi filo-religiosi di Ferrara, in Italia e l'avvento della presidenza di Barack Obama, sostenuto anche da ex seguaci dei neocon hanno ridotto di molto l'influenza del movimento, alla luce di alcuni insuccessi nella guerra al terrorismo. Il principale rappresentante e ambasciatore del neoconservatorismo \u00e8 oggi Daniel Pipes.\nI neoconservatori in Italia.\nIn Italia vi sono personalit\u00e0 pubbliche che si ispirano ai neoconservatori. La pi\u00f9 celebre \u00e8 stata Oriana Fallaci, autrice di una trilogia di pamhlet anti-islamici.\nVa precisato che nel caso dell'Italia c'\u00e8 una notevole affinit\u00e0 tra il pensiero neoconservatore e la cosiddetta ideologia cristianista propugnata da Marcello Pera e Giuliano Ferrara. Nel caso degli USA invece i neoconservatori si possono considerare abbastanza distinguibili dai teocon del movimento Christian Right.\nLa fonte per il pensiero neoconservatore italiano \u00e8 il quotidiano \"Il Foglio\", diretto da Giuliano Ferrara, mentre il pi\u00f9 autorevole estimatore del pensiero neo-con nel centro-sinistra \u00e8 stato Daniele Capezzone, segretario dei Radicali Italiani, il quale ha pi\u00f9 volte ricordato di essere \"il perfido amico dei perfidi neo-con\" (nel 2008 Capezzone ha lasciato sia i Radicali Italiani, sia l'alleanza di centro-sinistra)."}
{"id": "510499", "revid": "110157", "url": "https://it.wikipedia.org/wiki?curid=510499", "title": "Corcelles-le-Jorat", "text": "Corcelles-le-Jorat (toponimo francese) \u00e8 un comune svizzero di 427 abitanti del Canton Vaud, nel distretto della Broye-Vully.\nSociet\u00e0.\nEvoluzione demografica.\nL'evoluzione demografica \u00e8 riportata nella seguente tabella:\nAmministrazione.\nOgni famiglia originaria del luogo fa parte del cosiddetto comune patriziale e ha la responsabilit\u00e0 della manutenzione di ogni bene ricadente all'interno dei confini del comune."}
{"id": "510500", "revid": "1783371", "url": "https://it.wikipedia.org/wiki?curid=510500", "title": "Sagami (provincia)", "text": "Sagami, scritta ufficialmente \"Sagami no Kuni\" (giapponese: \u76f8\u6a21\u56fd), fu una provincia giapponese. Occupava quasi completamente l'area oggi denominata prefettura di Kanagawa, ma le odierne Yokohama e Kawasaki non ne facevano parte.\nSagami confinava con le province di Izu, Kai, Musashi e Suruga.\nL'antica capitale della provincia era collocata vicino alla moderna Hiratsuka. Durante il periodo Sengoku, il castello di Sagami era ad Idawara, nonostante essa fosse generalmente governata dalla vicina e pi\u00f9 importante Musashi."}
{"id": "510503", "revid": "124383769", "url": "https://it.wikipedia.org/wiki?curid=510503", "title": "Antropomorfismo", "text": "L'antropomorfismo \u00e8 l'attribuzione di caratteristiche e qualit\u00e0 umane ad esseri animati o inanimati o a fenomeni naturali o soprannaturali, in particolare divinit\u00e0.\nIl termine deriva da due termini greci, \u03ac\u03bd\u03b8\u03c1\u03c9\u03c0\u03bf\u03c2 (\"anthr\u014dpos\"), \"umano\", e \u03bc\u03bf\u03c1\u03c6\u03ae (\"morph\u0113\"), \"forma\".\nNella religione.\nNella religione e nella mitologia l'antropomorfismo si riferisce all'attribuzione a esseri divini di sembianze umane e/o di peculiarit\u00e0 legate alla sfera dei sentimenti. L'antropomorfismo fisico \u00e8 riscontrabile soprattutto nelle religioni primitive e politeiste e caratterizza in particolar modo la mitologia egizia. Esempi di antropomorfismo spirituale (o \"antropopatismo\") ricorrono sovente nella mitologia greco-romana, nelle quali le divinit\u00e0 mostrano atteggiamenti e provano sentimenti legati alla sfera umana.\nNon sono mancate nel corso della storia sette \"antropomorfite\", come un gruppo nell'Egitto del IV secolo ed un gruppo nella Chiesa cattolica romana del X secolo, considerate eretiche per la loro interpretazione letterale del passo biblico della Genesi .\nCondanna.\nAnche se la tendenza ad una rappresentazione simbolica del divino ha permeato l'esperienza religiosa umana, la polemica anti-antropomorfica, gi\u00e0 presente nei filosofi greci, primo fra tutti Senofane, fu approfondita all'interno dell'Islamismo e dell'Ebraismo.\nAnche nel Cristianesimo vi fu un atteggiamento ostile verso le rappresentazioni fisiche del divino, sfociato nell'iconoclastia, e dal lato spirituale-psicologico un ripudio della pretesa della conoscibilit\u00e0 di Dio, come nella teologia negativa dello Pseudo-Dionigi. Tuttavia proprio nella religione cristiana si attu\u00f2 il superamento dell'aporia insita nel rapporto tra umano e divino nell'epifania del Dio che si fa uomo per la salvezza del genere umano. La polemica positivista moderna \u00e8 rappresentata nel pensiero di Ludwig Feuerbach, che vede nell'antropomorfismo la prova dell'origine umana della religione, in quanto basata esclusivamente sull'interesse da parte dell'uomo di crearsi una divinit\u00e0 a proprio uso e consumo.\nNella cultura.\nL'antropomorfismo non attiene soltanto alla sfera religiosa ma \u00e8 riscontrabile nella cultura a vari livelli.\nNella retorica ad esempio si possono trovare vari esempi di personificazione nella creazione di personaggi immaginari che impersonificano astrazioni, come i quattro cavalieri dell'Apocalisse.\nL'utilizzo di animali antropomorfizzati ha una lunga tradizione nell'arte e nella letteratura, soprattutto nelle favole, come in Esopo, e nella narrativa per ragazzi, come nei libri di C. S. Lewis, Beatrix Potter e Lewis Carroll, nei quali le caratterizzazioni degli animali sono tipicamente umane.\nMolti dei pi\u00f9 famosi personaggi televisivi per bambini sono animali con comportamenti umani: Topolino, Paperino, Bugs Bunny e Daffy Duck, per fare solo alcuni esempi.\nAnche nella fantascienza si riscontrano vari esempi di personaggi non umani antropomorfizzati, come gli androidi."}
{"id": "510504", "revid": "57342", "url": "https://it.wikipedia.org/wiki?curid=510504", "title": "Paolo Hendel", "text": "Biografia.\nPrimi passi.\nLa sua carriera da cabarettista inizia all'et\u00e0 di 30 anni, molto prima della laurea in Lettere che conseguir\u00e0 all'et\u00e0 di 44 anni; dalla met\u00e0 degli anni settanta \u00e8 conosciuto per la realizzazione di spettacoli teatrali, tra i quali \"Via Antonio Pigafetta, navigatore\", risalente al 1981, mentre i primi passi nel mondo del cinema risalgono all'inizio degli anni ottanta. Durante questo periodo, collabora con il cantante e attore fiorentino David Riondino, che avrebbe riscosso successivamente molto successo grazie alle sue numerose partecipazioni al \"Maurizio Costanzo Show\".\nNel 1985-1986 presta il suo volto per gli spot pubblicitari delle pastiglie della \"Valda\".\nDebutto in televisione.\nNel 1987 viene ingaggiato dalla RAI per condurre, su Rai 3, \"I marted\u00ec di Paolo Hendel\", trasmissione con la quale ottiene molta visibilit\u00e0. Diventa presto celebre per i suoi discorsi, che spaziano dalla politica al sesso, dai fumetti allo sport, prendendo di mira molti personaggi, tra cui Wanna Marchi, Silvio Berlusconi e Umberto Bossi. In particolare la politica svolge un ruolo primario nei suoi dialoghi, nei quali non perde occasione per criticare pubblicamente Silvio Berlusconi, in tempi non sospetti rispetto alla sua discesa in campo.\nNei primi anni novanta partecipa ad alcuni film del conterraneo Leonardo Pieraccioni, mentre le sue uniche partecipazioni televisive sono su Telemontecarlo, dove conduce il programma \"Banane\" (1990).\nIl successo nazionale.\nDopo alcuni anni di pausa televisiva (mentre non ha mai smesso di calcare i palchi dei teatri di tutta Italia), nel 1996 arriva l'accordo con Mediaset e la partecipazione al programma della Gialappa's Band \"Mai dire Gol\", dove il comico toscano interpreta il personaggio di Carcarlo Pravettoni, cinico e spietato uomo d'affari a capo della \"Carter&amp;Carter\". Ma la sua collaborazione con la Gialappa's va oltre; infatti nel 1999 Hendel partecipa al film \"Tutti gli uomini del deficiente\", prodotto proprio dalla Gialappa's Band.\nDopo due anni di collaborazione con la storica banda di Italia 1, Paolo ritorna sulla RAI, dove partecipa al programma comico \"Rido\" (2000).\nSuccessivamente, a parte qualche breve apparizione su Rai 2, Paolo Hendel \u00e8 poco presente sugli schermi televisivi, ma resta comunque occupato in monologhi e tourn\u00e9e teatrali; nella stagione 2013-2014 ha iniziato una collaborazione con il talk-show de LA7 La gabbia, condotto da Gianluigi Paragone, tenendo una rubrica in cui commenta in chiave satirica i principali fatti dell'attualit\u00e0 e della politica italiana. Dall'ottobre 2015 collabora inoltre con l'Unit\u00e0, dove firma la rubrica bisettimanale \"Kindergarten\".\nL'impegno per la condizione dei detenuti.\nNell'agosto 2017, Paolo Hendel visita il carcere di Sollicciano di Firenze insieme ad alcuni esponenti del Partito Radicale per denunciarne la condizione di sovraffollamento.\nControversie.\nNel 2004, Paolo Hendel fu escluso dall'essere invitato nello show del sabato sera di Rai 1 \"Il cielo \u00e8 sempre pi\u00f9 blu\" condotto da Giorgio Panariello perch\u00e9, alla lettura del copione del comico da parte dei funzionari Rai, vi erano alcune battute su Bruno Vespa e sul politico Sandro Bondi, paragonato a Braccobaldo Bau.\nCarCarlo Pravettoni.\nCarCarlo Pravettoni, parodia di un cinico e spietato uomo d'affari, \u00e8 un personaggio di fantasia interpretato da Paolo Hendel. Fu protagonista a \"Mai dire Gol\", nel periodo 1996-1999, di una serie di sketch, durante i quali la Gialappa's si collegava con lui dal suo ufficio. Lo sketch era introdotto da una video-scheda di presentazione in stile Mixer, realizzata da Walter Fontana, che narrava le gesta dell'industriale, e per ogni sua anche pi\u00f9 inutile azione la voce narrante chiudeva la scheda con la famosa frase: \u00ab...e la lira s'impenna!\u00bb.\nGrazie a una torbida storia sessuale con la figlia del proprietario, CarCarlo Pravettoni era divenuto amministratore delegato della fantomatica ditta \"Carter&amp;Carter\", \"leader nel settore\": settore tuttavia sconosciuto. A giudicare dalle schede e dalle dichiarazioni dello stesso Pravettoni, la sua ditta era coinvolta in svariati affari illeciti, come produzione di alimentari ultra-sofisticati e dannosi per la salute (tra cui biscotti all'asfalto, merendine alla stricnina e il pandoro Pandofix che non perde lo zucchero a velo grazie a un sottile strato di colla), traffico di materiale radioattivo e relative scorie, costruzione ed esportazione di mine antiuomo, traffico di organi, prodotti finanziari oltre il limite dello strozzinaggio.\nLa ditta di Pravettoni era continuamente nel mirino della magistratura e della Guardia di Finanza, anche perch\u00e9 non aveva mai pagato le tasse (cos\u00ec come lo stesso Pravettoni aveva fatto per il suo patrimonio personale). Pravettoni esprimeva le sue lamentele per il comportamento assillante e soffocante delle autorit\u00e0 nei suoi confronti, dato che - a suo dire - non avrebbero fatto altro che ostacolarlo nella sua libert\u00e0 d'azione nel mondo degli affari.\nCandidato per gioco nel 1997 alla poltrona di sindaco di Milano a capo della lista \"Asfalto che ride\", CarCarlo Pravettoni, secondo quanto riportato su un numero di TV Sorrisi e Canzoni, fu realmente votato ma, ovviamente, le schede col suo nome furono annullate.\nNel 2017 debutta con un nuovo spettacolo teatrale, \"Fuga da via Pigafetta\", scritto con Marco Vicari e Gioele Dix, che ne firma anche la regia.\nNel 2018 \u00e8 uscito per Rizzoli \"La giovinezza \u00e8 sopravvalutata. Il manifesto per una vecchiaia felice\", scritto con Marco Vicari, con il contributo scientifico della geriatra Maria Chiara Cavallini. A quest'ultimo \u00e8 ispirato l'omonimo spettacolo teatrale, scritto sempre con Marco Vicari e diretto da Gioele Dix."}
{"id": "510505", "revid": "438678", "url": "https://it.wikipedia.org/wiki?curid=510505", "title": "Antropomorfo", "text": ""}
{"id": "510506", "revid": "110157", "url": "https://it.wikipedia.org/wiki?curid=510506", "title": "Villars-Tiercelin", "text": "Villars-Tiercelin (toponimo francese) \u00e8 una frazione di 408 abitanti del comune svizzero di Jorat-Menthue, nel Canton Vaud (distretto del Gros-de-Vaud).\nStoria.\nGi\u00e0 comune autonomo che si estendeva per 5,02\u00a0km\u00b2, nel 2011 \u00e8 stato accorpato agli altri comuni soppressi di Montaubion-Chardonney, Peney-le-Jorat, Sottens e Villars-Mendraz per formare il nuovo comune di Jorat-Menthue.\nSociet\u00e0.\nEvoluzione demografica.\nL'evoluzione demografica \u00e8 riportata nella seguente tabella:\nAmministrazione.\nOgni famiglia originaria del luogo fa parte del cosiddetto comune patriziale e ha la responsabilit\u00e0 della manutenzione di ogni bene ricadente all'interno dei confini della frazione."}
{"id": "510507", "revid": "1783371", "url": "https://it.wikipedia.org/wiki?curid=510507", "title": "Shima (provincia)", "text": "Shima o Shishu, scritta ufficialmente \"Shima no Kuni\" (giapponese: \u5fd7\u6469\u56fd), fu una provincia del Giappone che consisteva nella penisola della parte sud-orientale dell'attuale prefettura di Mie.\nShima, la pi\u00f9 piccola delle province, confinava con Ise.\nShima era una regione molto pescosa, per cui i governatori del Periodo Nara erano tenuti a fare dei doni annuali in pesce all'imperatore.\nLa citt\u00e0 principale della provincia era Toba, anche se durante il Periodo Sengoku Shima spesso venne governata dal daimy\u014d della pi\u00f9 estesa provincia di Ise. "}
{"id": "510509", "revid": "933835", "url": "https://it.wikipedia.org/wiki?curid=510509", "title": "Janna", "text": "Janna () \u00e8 il nome che indica il Paradiso nell'Islam.\nEsso deriva dall'espressione biblica ebraica \u05d2\u05b7\u05bc\u05df \u05e2\u05b5\u05d3\u05b6, \"Gan \u02bfE\u1e0fen\", ossia - come traduce Giovanni Paolo Tasini - \"Giardino in Eden\" o, pi\u00f9 correntemente, \"Giardino nell'Eden\" (o \"dell'Eden\"). L'arabo \"Janna\" ne \u00e8 un'abbreviazione, con il medesimo significato di \"Giardino\".\nUn altro termine arabo \u00e8 \"Firdaws\" (), derivato dall'avestico \"pairi-da\u00ebza\". Esso ha dato origine anche alla parola greca \"par\u00e1deisos\" (\u03c0\u03b1\u03c1\u03ac\u03b4\u03b5\u03b9\u03c3\u03bf\u03c2), il cui significato \u00e8 appunto quello di \"giardino, luogo recintato\".\nAttraverso la lingua greca, il termine \u00e8 stato acquisito dalla lingua italiana.\nEscatologia islamica.\nSecondo l'escatologia islamica, ogni essere umano, dopo la morte, entrer\u00e0 nella tomba fino alla sua resurrezione fissata da Dio nel Giorno del Giudizio. I musulmani credono che nella tomba egli ricever\u00e0 due angeli, Munkar e Nak\u012br, che lo sottoporranno a un interrogatorio mirante a certificarle la retta fede e, in caso sfavorevole, a sottoporlo al cosiddetto Supplizio della tomba.\nIl Corano contiene numerosi riferimenti a una vita precedente dell'uomo nell'Eden, da cui poi Adamo ed Eva sarebbero stati precipitati sulla Terra, l'uno nei pressi di Ceylon, la donna a Gedda (Judda). Nel luogo del loro incontro, La Mecca, Dio avrebbe fatto calare dai Cieli la Ka\u02bfba primeva, di cui sopravvive oggi la sola Pietra Nera.\nPer i credenti musulmani vale quanto specificato nella Sura coranica detta del Tuono (\"al-Ra\u02bfd\"):\nSecondo l'Islam, al contrario di quanto a lungo si \u00e8 sostenuto nel Cristianesimo, dal momento che tutti gli esseri umani nascono senza peccato (essendo del tutto sconosciuto il principio del \"Peccato Originale\"), i bambini morti prima della pubert\u00e0, et\u00e0 che li renderebbe appieno responsabili legalmente (\"mukallaf\"), entreranno comunque nel Paradiso, a prescindere dalla fede dei genitori e dell'ambiente nel quale sono nati, secondo la formula che recita \"Veniamo da Dio e a Lui ritorneremo\", frase che ha particolarmente attirato l'attenzione e la speculazione degli ambienti mistici (sufi) islamici.\nSecondo la dottrina teologica islamica, il Paradiso \u00e8 collocato sotto il Trono di Allah, sopra il Cielo pi\u00f9 alto, e viene distinto dall'Eden in cui vissero Adamo ed Eva.\nA sua volta, il pi\u00f9 alto livello del Paradiso \u00e8 quello in cui sono posti i profeti dell'islam, i martiri e i pi\u00f9 religiosi fra i musulmani.\nI musulmani credono che sia solo Dio, nella Sua insondabile e insindacabile Volont\u00e0, a determinare l'ingresso nel Paradiso degli uomini, fossero anche appartenenti ad altre religioni. Per la sua Onnipotenza, \u00e8 solo per Sua grazia che il pio musulmano sperer\u00e0 quindi di esserne ricompensato alla fine dei suoi giorni terreni, il cui termine \u00e8 fissato da Dio.\nLe huri (\"\u1e25awr\u0101\") e i \"ghul\u0101m\".\nAppartiene alla sfera delle pie leggende islamiche la convinzione popolare - ampiamente ripresa in termini polemici negli ambienti ostili all'Islam - circa la presenza nel Paradiso di 72 vergini, pronte a soddisfare i desideri dei beati.\nVa innanzi tutto ricordato che il Corano parla solo di un generico numero di \"spose purissime\" (\"Cor.\" II:25; III:15; IV:57;) di \"fanciulle, modeste di sguardo, bellissime d'occhi\" (\"Cor.\", XXXVII:48), di \"fanciulle dai grandi occhi neri\" (\"Cor.\", XXXVIII:52; LII:20; LV:72; LVI:22), di \"fanciulle dallo sguardo modesto, mai prima toccate da uomini e \"jinn\"\" (\"Cor.\", LV:56 e 74), di \"fanciulle buone e belle\" (\"Cor.\", LV:70) o di \"fanciulle coetanee dal seno ricolmo\" (\"Cor.\", LXXVIII:33), ricordando anche la presenza di \"ghul\u0101m\", ossia di paggi, al servizio delle donne beate: \"E s'aggireranno tra loro giovani a servirli, giovani come perle nascoste nel guscio\" (\"Cor.\", LII:24)."}
{"id": "510510", "revid": "767487", "url": "https://it.wikipedia.org/wiki?curid=510510", "title": "Froideville", "text": "Froideville (toponimo francese) \u00e8 un comune svizzero di 2\u00a0462 abitanti del Canton Vaud, nel distretto del Gros-de-Vaud.\nSociet\u00e0.\nEvoluzione demografica.\nL'evoluzione demografica \u00e8 riportata nella seguente tabella:\nAmministrazione.\nOgni famiglia originaria del luogo fa parte del cosiddetto comune patriziale e ha la responsabilit\u00e0 della manutenzione di ogni bene ricadente all'interno dei confini del comune."}
{"id": "510515", "revid": "1783371", "url": "https://it.wikipedia.org/wiki?curid=510515", "title": "Shim\u014dsa", "text": ", chiamata anche o , fu una provincia del Giappone, collocata nell'attuale prefettura di Chiba, sull'isola di Honsh\u016b.\nShim\u014dsa confinava con le province di Hitachi, Kozuke, Kazusa, Musashi e Shimotsuke.\nLa vecchia capitale provinciale era vicino alla moderna Ichikawa, ma nel periodo feudale era Sakura il centro pi\u00f9 importante. Shim\u014dsa fu governata alternativamente dei daimy\u014d Musashi o Kazusa."}
{"id": "510519", "revid": "1265762", "url": "https://it.wikipedia.org/wiki?curid=510519", "title": "Munkar e Nak\u012br", "text": "Munkar e Nak\u012br () sono due angeli della morte a cui Allah demanda il compito di condurre nella loro tomba l'interrogatorio dei defunti, al fine di certificarne o meno la retta fede islamica.\nNel caso l'indagine sia positiva, il defunto avvertir\u00e0 come fosse stato un attimo, il periodo che lo separa dal Giorno del Giudizio: preludio per il premio eterno paradisiaco. In caso contrario sar\u00e0 sottoposto al cosiddetto Supplizio della tomba fino al medesimo Giudizio Finale che gli aprir\u00e0 verosimilmente le porte infernali, coi suoi tormenti e le sue sofferenze, non eterni per chi sia stato musulmano, mentre nulla si sa per chi non sia mai stato musulmano."}
{"id": "510521", "revid": "316383", "url": "https://it.wikipedia.org/wiki?curid=510521", "title": "Xiphophorus helleri", "text": "Xiphophorus helleri, noto anche come portaspada, xifo o xifoforo, \u00e8 un pesce d'acqua dolce tropicale della famiglia dei poecilidi proveniente dall'America centrale.\nL'indole vivace e pacifica, la colorazione accattivante e la notevole resistenza, lo rendono particolarmente adatto alla vita di comunit\u00e0, tanto che oggi \u00e8 uno dei pi\u00f9 popolari pesci d'acquario.\nCaratteri generali.\nIl corpo, allungato e slanciato, \u00e8 compresso ai lati e possiede un peduncolo caudale prominente e massiccio. Il profilo del dorso \u00e8 ben evidente, soprattutto all'attaccatura della pina dorsale, mentre la bocca, di dimensioni mediamente ampie, \u00e8 rivolta verso l'alto (\"bocca supera\"). Le pinne, spesse e robuste, sono arrotondate nelle femmine e appuntite nei maschi; in questi ultimi, i raggi inferiori della coda si allungano a formare la cosiddetta \"spada\".\nDimensioni.\nIl maschio arriva a misurare 8 cm, spada esclusa, mentre la femmina raggiunge i 12 cm.\nDimorfismo sessuale.\nIl maschio differisce dalla femmina per tre caratteristiche principali: il corpo \u00e8 molto pi\u00f9 snello e sottile, possiede la \"spada\" e la sua pinna anale \u00e8 modificata in gonopodio, organo copulatore necessario a fecondare internamente la femmina; quest'ultima \u00e8 pi\u00f9 grossa e rotonda del maschio e presenta pinne arrotondate.\nNegli esemplari giovani, si pu\u00f2 procedere con l'identificazione dei sessi intorno ai 4 mesi di vita, quando nei maschi cominciano a svilupparsi la spada e il gonopodio.\nProvenienza.\nI portaspada sono originari di Messico, Guatemala e Honduras ma sono stati introdotti anche in Sudafrica, Namibia (lago Otjikoto), nelle Hawaii, ad Hong Kong e nell'Australia orientale.\nColorazione.\nIl portaspada selvatico ha una colorazione di base verde oliva con riflessi bianchi e una linea viola che percorre longitudinalmente i fianchi dalle branchie al peduncolo caudale. In commercio esistono tuttavia molte variet\u00e0 cromatiche, selezionate dagli allevatori a scopi commerciali. Di seguito sono descritte quelle pi\u00f9 comuni e maggiormente reperibili.\nComportamento e compatibilit\u00e0.\n\u00c8 un pesce vivace, ma non aggressivo; ama la compagnia dei suoi simili, pertanto \u00e8 preferibile acquistare almeno 2-3 individui, tuttavia \u2013 al contrario di altre specie notoriamente gregarie \u2013 non soffre eccessivamente se tenuto da solo.\nSpesso all'interno del gruppo si pu\u00f2 assistere a piccole scaramucce, sia tra le femmine sia tra i maschi, necessarie a stabilire una gerarchia sociale tra i diversi individui.\nAlimentazione.\n\u00c8 onnivoro e accetta qualsiasi tipo di cibo, ma la sua dieta \u00e8 composta prevalentemente da vegetali: non di rado, infatti, \u00e8 possibile osservarlo mangiare le alghe presenti sulle piante o sui vetri della vasca.\nConsigli tecnici.\nVasca abbastanza ampia (70 litri o superiore), con ricca vegetazione alternata ad abbondante spazio per nuotare. \u00c8 preferibile inserire qualche nascondiglio, necessario a proteggere sia le femmine dalla troppa baldanza dei maschi, sia i piccoli dalla voracit\u00e0 degli adulti.\nIl pH deve essere neutro o leggermente basico (7 - 8), la durezza mediamente elevata (10 - 20 dGH) mentre la temperatura pu\u00f2 oscillare tra i 22 e i 25 \u00b0C.\nIl portaspada \u00e8 comunque un pesce molto robusto: tollera tranquillamente acque con condizioni chimiche-fisiche leggermente differenti da quelle richieste, inoltre \u00e8 un pesce che pu\u00f2 vivere e riprodursi in normale acqua di rubinetto e/o in acqua salmastra.\nRiproduzione.\nI portaspada sono ovovivipari e molto prolifici. I maschi sono forniti di gonopodio per fecondare internamente la femmina: il 3\u00b0, 4\u00b0 e 5\u00b0 raggio della pinna anale sono infatti modificati a forma una sorta di \"bastoncino\" con il quale introducono nel corpo della compagna le spermatofore, veri e propri \"pacchetti\" di sperma che rimangono vitali da 8 a 15 mesi, consentendo la fecondazione di diverse nidiate successive anche senza ulteriori accoppiamenti. L'incubazione \u00e8 di circa 4 settimane e al termine della gestazione la femmina presenta un ventre molto ingrossato ed \u00e8 visibile una macchia scura (detta \"macula gravidica\") sull'apertura uro-genitale, che a sua volta appare pi\u00f9 dilatata e sporgente e di colore biancastro. Al momento del parto, i piccoli (che variano da poche decine fino a 200, in base alle dimensioni della madre) nascono in rapida successione, uscendo prima con la coda; \u00e8 opportuno allontanare la femmina quando non depone pi\u00f9 piccoli, prima che possa iniziare a mangiarne qualcuno. Pu\u00f2 accadere che durante il parto nascano piccoli deformati, siamesi o che la femmina deponga uova trasparenti (ossia non fecondate). I giovani sviluppano i caratteri sessuali secondari a 4 mesi e raggiungono la maturit\u00e0 sessuale dopo intorno all'anno d'et\u00e0. \u00c8 possibile alimentare i nuovi nati dal giorno seguente, quando hanno assorbito completamente il sacco vitellino\nVariet\u00e0.\nIn commercio esistono moltissime variet\u00e0 ottenute dalla selezione artificiale effettuata negli allevamenti. Negli ultimi anni si \u00e8 diffusa in commercio una variet\u00e0 di portaspada detta \"coda a lira\": in entrambi i sessi, sia la pinna dorsale sia quelle pettorali sono decisamente allungate a velo, mentre la coda presenta due spade e, all'occorrenza, un allungamento al centro. Questa variet\u00e0, come anche tutte quante le altre selezionate, non \u00e8 presente in natura ma \u00e8 stata selezionata negli allevamenti, ottenendo anche in questo caso diverse variet\u00e0 cromatiche. Entrambi i sessi sono fecondi ma i maschi, a causa delle eccessive dimensioni del gonopodio, incontrano difficolt\u00e0 nell'accoppiamento."}
{"id": "510524", "revid": "481666", "url": "https://it.wikipedia.org/wiki?curid=510524", "title": "Edward Bulwer-Lytton", "text": " \nPersonaggio molto popolare al suo tempo, coni\u00f2 alcune espressioni che sono rimaste nell'uso comune, come \"la penna \u00e8 pi\u00f9 potente della spada\" e il celeberrimo \"era una notte buia e tempestosa\".\nBiografia.\nEdward era il figlio minore del generale William Earle Bulwer di Heydon Hall e Wood Dalling e di Elizabeth Barbara Lytton, figlia di Richard Warburton Lytton di Knebworth, nell'Hertfordshire; dei suoi due fratelli, William intraprese la carriera militare e il maggiore Henry, futuro Lord Dalling, fu anch'egli politico, drammaturgo e romanziere. Suo figlio Robert fu vicer\u00e9 dell'India dal 1876 al 1880.\nIl padre mor\u00ec quando Edward aveva quattro anni e la sua famiglia si trasfer\u00ec a Londra: il bambino si dimostr\u00f2 subito molto cagionevole di nervi, ma altrettanto precoce. All'et\u00e0 di quindici anni, su esortazione di un istitutore pubblic\u00f2 la sua prima opera, \"Ishmael and other Poems\". Nel 1822 entr\u00f2 al Trinity College di Cambridge ma presto si trasfer\u00ec al Trinity Hall, dove nel 1825 vinse il premio Chancellor per la poesia. L'anno successivo si laure\u00f2 e pubblic\u00f2 un altro piccolo volume di poesie, \"Weeds and Wild Flowers\".\nNel 1827 spos\u00f2, contro il volere della madre, la scrittrice Rosina Doyle Wheeler: dopo il matrimonio gli venne cos\u00ec tolta ogni rendita ed Edward si trov\u00f2 in seri problemi economici. I suoi impegni in letteratura e in politica per guadagnare un sostentamento per la famiglia minarono il rapporto con la moglie, da cui si separ\u00f2 nel 1836; tre anni dopo, Rosina pubblic\u00f2 un romanzo dal titolo \"Cheveley, or the Man of Honour\", in cui attaccava ferocemente Edward, facendo una caricatura dell'ipocrisia del marito che l'aveva tradita durante il loro matrimonio. Nel giugno 1858, durante la sua candidatura al parlamento per l'Hertfordshire, la moglie fece una comparsa in aula e lo denunci\u00f2 pubblicamente: venne rinchiusa per squilibrio mentale ma rilasciata qualche settimana dopo, come scrisse successivamente nel suo \"A Blighted Life\".\nNel 1828 pubblic\u00f2 \"Pelham\", uno studio sul fenomeno dei dandy. Nel 1833 aveva gi\u00e0 raggiunto l'apice della sua popolarit\u00e0 con \"Godolphin\", seguito da \"The Pilgrims of the Rhine\" (1834), \"Gli ultimi giorni di Pompei\" (\"The Last Days of Pompeii\", 1834, per cui coni\u00f2 il nome Nydia), \"Rienzi\" (1835) e \"Harold: Last of the Saxon Kings\" (1848).\n\"Gli ultimi giorni di Pompei\" gli venne ispirato da un dipinto del russo Karl Briullov, che Bulwer-Lytton ebbe modo di ammirare a Milano nel 1833. \u00c8 probabile che \"Pelham\" sia invece stato ispirato dal romanzo \"Vivian Grey\" di Benjamin Disraeli, col cui padre, Isaac D'Israeli, rimase a lungo in corrispondenza.\nNel 1842 pubblic\u00f2 \"Zanoni\", un romanzo d'amore con una forte componente esoterica rosacrociana.\nScrisse numerose altre opere, tra cui \"La razza ventura\" (\"The Coming Race\", 1871), che risent\u00ec profondamente dei suoi interessi per l'occulto e che contribu\u00ec alla nascita della fantascienza e del filone dei \"mondi perduti\". \nDurante l'epoca della restaurazione Meiji (1868 -1912), in Giappone, uno dei suoi romanzi, \"Ernest Maltravers\", fu tradotto in giapponese. \nNel 1837 venne pubblicata un'altra famosa opera a soggetto storico: \"Athens: Its Rise and Fall\".\nFece parte della Massoneria Diverse sue opere vennero adattate per il cinema."}
{"id": "510525", "revid": "2208340", "url": "https://it.wikipedia.org/wiki?curid=510525", "title": "Teshio (provincia)", "text": "Teshio, scritta ufficialmente , fu una provincia del Giappone, corrispondente all'attuale subprefettura di Rumoi ed alla met\u00e0 settentrionale della subprefettura di Kamikawa."}
{"id": "510528", "revid": "287204", "url": "https://it.wikipedia.org/wiki?curid=510528", "title": "Patriotismo insetticida", "text": "Patriotismo insetticida \u00e8 un \"romanzo di avventure legislative\" (cos\u00ec recita il sottotitolo) di Filippo Tommaso Marinetti, pubblicato nel 1939 dall'Arnoldo Mondadori Editore. \u00c8 l'ultimo romanzo pubblicato in vita dal suo autore.\nStile.\nIl testo \u00e8 un esempio di romanzo sintetico, il nuovo genere letterario inventato in quel periodo da Marinetti e futuristi (il manifesto sul romanzo sintetico \u00e8 pubblicato nel dicembre del 1939). Nella prefazione, Marinetti lo definisce \u00abRomanzo ardente quindi parolibero cio\u00e8 ostile al piatto psicologismo freddo\u00bb e \u00abRomanzo senza punteggiatura sintassi verso classico verso libero questi abiti borghesi della vecchia letteratura.\u00bb\nLo stile immaginoso e la mancanza di punteggiatura sono tipici dello stile di Marinetti dalla fine degli anni venti in poi. \u00c8 un tipo di scrittura che unisce lirica e narrativa ed \u00e8 pi\u00f9 volte definita dall'autore stesso come \"aeropoesia\".\nTrama.\nI personaggi principali del romanzo sono due magistrati, Paranza e Ur\u00f2. Paranza \u00e8 \u00abuna sferica rosea caldaia che emana e scioglie nell'aria vaporosi gesti fluttuanti\u00bb; Ur\u00f2, \u00abuna lunga vite nera con un capocchione di calvizie lucenti\u00bb.\nNel primo capitolo la casa di Ur\u00f2 viene violata da uno strano ladro, Ruganera, che si finge domestico ma non sottrae nulla, e rifiuta di fuggire all'arrivo della polizia, dichiarando di appartenere alla \"Societ\u00e0 dei Lungimiranti\".\nNei capitoli 2-5 assistiamo ad altri strani misfatti compiuti dai membri della stessa Societ\u00e0: uno di loro deruba una dama di una collana che aveva intenzione di impegnare per beneficenza; un altro a Napoli ha gettato vetriolo sul volto di un giovane cos\u00ec bello da essere stato soprannominato \"Adone di Mergellina\"; un terzo si paracaduta da un dirigibile su due adulteri. Membro della Societ\u00e0 \u00e8 anche Condirina, cuoca di Paranza, che accusata di aver cercato di avvelenare la vanitosa moglie del magistrato, si difende incolpando Paranza stesso.\nNel sesto capitolo Paranza e Ur\u00f2 presiedono il processo ai Lungimiranti. Man mano che gli imputati difendono i loro crimini, Paranza si scopre sempre pi\u00f9 comprensivo nei loro confronti, fino ad assolverli in massa. Tra gli altri, Paranza assolve Riccadonna (\u00abil ladro ideale poich\u00e9 li riassume tutti li perfeziona ed esclude tutti i dannosi ladruncoli spicci e senza ideale\u00bb), un ricco Lungimirante che ha aiutato 206 suicidi a morire... d'indigestione, un \"medico assassino\" che si era dato \u00abil compito umanissimo di semplificare e affrettare le agonie lente e dolorose\u00bb, un altro che si vanta \u00abd'aver pestato un direttore di giornale che calunniava patrioti per aumentare pubblicit\u00e0 vendita e tiratura\u00bb, un \u00abtagliatore di mani destre\u00bb che \u00absi propone di salvare l'umanit\u00e0 dalla cattiva letteratura\u00bb, ecc. Ultima imputata \u00e8 Condirina che afferma di essere \u00abda tempo convinta che occorre avvelenare talvolta il marito talvolta la moglie per meglio assortire le unioni coniugali\u00bb, e offre a tutti pillole sonnifere di sua invenzione. Mentre avvocati e giurati sprofondano in un sonno (di 150 anni!), Paranza proclama l'assoluzione definitiva.\nIl settimo capitolo, \"Il poema dei languori del Golfo di Napoli\" era probabilmente in origine un testo a s\u00e9 stante, che ha per argomento il naufragio della nave \"Napoli\" sugli scogli di Capri. Nel messaggio rinvenuto in una bottiglia undici anni dopo, i naufraghi della nave ringraziano il loro comandante, Marino Canale (\u00abIl giro del golfo in realt\u00e0 \u00e8 finito benissimo. Cio\u00e8 in un bel bagno\u00bb).\nL'ottavo capitolo, intitolato \"Il poema elettrochimico di una festa di ballo in casa Paranza\", narra di una festa organizzata dal magistrato per raccogliere fondi per i parenti delle vittime del naufragio. Il brano \u00e8 particolarmente interessante per il tentativo di Marinetti di usare il lessico della chimica nella descrizione dei rapporti pi\u00f9 o meno amorosi tra le coppie di ballerini.\nNegli ultimi capitoli (9-12) si narra di un viaggio in idrovolante compiuto da Paranza, Ur\u00f2, il pilota omosessuale Antidonna e i Lungimiranti, alla volta delle isole Figi. Qui si imbattono in una trib\u00f9 di cannibali, che da tempo Paranza sperava di incontrare. I cannibali, molto diplomatici ma dotati di mascelle rumorose come \"macchine da scrivere\", chiedono in dono un libro: rifiutano sdegnosi \"il manuale di un grande Istituto di bellezza\" e accettano invece con entusiasmo il Codice napoleonico (\u00abPer noi cannibali Napoleone ebbe un solo torto quello di sciupare molte carni saporite\u00bb).\nSuccessivamente il re Tokkamatok chiama Paranza a giudicare tre cannibali rei di non voler pi\u00f9 mangiare carne umana. Paranza, che pure sa di essere destinato a essere a sua volta mangiato, li condanna: \u00abAvete rifiutato il vostro pasto di carne umana non per un nobile desiderio di novit\u00e0 ma per ossequio esterofilo. Siete dunque gravemente colpevoli\u00bb. Condirina invece comprende la riluttanza dei tre: il cibo offerto loro era male affumicato (\u00abUn missionario va cucinato come si cucinano le carni coraggiose raccogliendo con cura il succo d'intrepidit\u00e0 e i fermenti di audacia suicidomane\u00bb). I cannibali approvano e Antidonna propone a Condirina di cucinare per tutti (\u00abOgnuno nutrendosi moderatamente di carne umana voi cannibali diventereste un po' meno cannibali e noi un tantino cannibali\u00bb).\nNel penultimo capitolo i Lungimiranti, ormai convertiti all'antropofagia, divorano insieme al re Tokkamatok l'idrovolante di Paranza (\u00abStiamo allargando alle macchine europee la nostra morale antropofaga\u00bb).\nL'ultimo capitolo \u00e8 costituito unicamente dal primo articolo del nuovo codice di Paranza:\nInterpretazione.\nDalla prefazione (di mano dell'autore): \nIl messaggio del libro pu\u00f2 apparire contraddittorio. Da una parte, il nazionalista Marinetti non risparmia le critiche a quell'\"esterofilia dilagante\" che nel corso degli anni trenta era diventata la sua privata ossessione. Dall'altra il viaggio di Paranza e dei Lungimiranti verso le isole Figi pu\u00f2 essere interpretato come una scoperta di nuove realt\u00e0 che necessitano leggi e morali diverse (come dice Paranza, \u00abPer esempio in certi casi l'antropofagia \u00e8 difendibile\u00bb; anzi, nel paese dei cannibali diventa legge morale). Il libro insomma finisce per difendere quello che oggi chiameremmo relativismo culturale. Persino cielo e mare hanno due morali diverse, che l'idrovolante di Paranza riesce a malapena a conciliare.\nFortuna.\nIl testo appartiene a un periodo in cui Marinetti (\"della reale Accademia d'Italia\", come precisa la copertina), era ormai considerato un \"outsider\" della cultura italiana, apprezzato e preso a modello solo dagli sparuti epigoni del movimento futurista.\nIl volume, caduto in ulteriore disgrazia alla fine del fascismo, in seguito, malgrado il rinnovato interesse degli studiosi per l'autore (e la pubblicazione postuma di diversi inediti) \u00e8 stato ripubblicato solo recentemente da Excelsior 1881."}
{"id": "510530", "revid": "104458", "url": "https://it.wikipedia.org/wiki?curid=510530", "title": "A\u00edsa", "text": " \nA\u00edsa \u00e8 un comune spagnolo di 402 abitanti situato nella comunit\u00e0 autonoma dell'Aragona. Fa parte della comarca della Jacetania.\nFra le frazioni e le localit\u00e0 appartenenti ad A\u00edsa va segnalata Candanch\u00fa una fra le pi\u00f9 celebri stazioni di sport invernali dei Pirenei spagnoli.\nIl paese possiede una bella chiesa parrocchiale del XVIII secolo."}
{"id": "510531", "revid": "1783371", "url": "https://it.wikipedia.org/wiki?curid=510531", "title": "Tokachi (provincia)", "text": "Tokachi, scritta formalmente \"Tokachi no Kuni\" (giapponese: \u5341\u52dd\u56fd), fu una provincia del Giappone nella prefettura di Hokkaido. Corrisponde all'incirca all'odierna sottoprefettura di Tokachi."}
{"id": "510532", "revid": "30610", "url": "https://it.wikipedia.org/wiki?curid=510532", "title": "Interiezione", "text": "Una interiezione o esclamazione \u00e8 una parte del discorso che esprime un particolare atteggiamento emotivo del parlante, in modo estremamente conciso. Nella lingua scritta, l'interiezione \u00e8 genericamente seguita dal punto esclamativo, che ne sottolinea l'enfasi e l'immediatezza.\nTipologia.\nIn base alla forma, le interiezioni si dividono in:\nInteriezioni brevi.\nParticolarmente frequenti sono le interiezioni proprie pi\u00f9 brevi, tra cui si ricordano le seguenti:"}
{"id": "510533", "revid": "110157", "url": "https://it.wikipedia.org/wiki?curid=510533", "title": "Ropraz", "text": "Ropraz (toponimo francese) \u00e8 un comune svizzero di 439 abitanti del Canton Vaud, nel distretto della Broye-Vully.\nSociet\u00e0.\nEvoluzione demografica.\nL'evoluzione demografica \u00e8 riportata nella seguente tabella:\nAmministrazione.\nOgni famiglia originaria del luogo fa parte del cosiddetto comune patriziale e ha la responsabilit\u00e0 della manutenzione di ogni bene ricadente all'interno dei confini del comune."}
{"id": "510534", "revid": "729019", "url": "https://it.wikipedia.org/wiki?curid=510534", "title": "AGM-84 Harpoon", "text": "I missili AGM-84 Harpoon, RGM-84 Harpoon e UGM-84 Harpoon sono missili antinave sviluppati dagli Stati Uniti nel periodo che incomincia negli anni settanta e va oltre la fine degli anni novanta. Sono un gruppo di sistemi d'arma interforze, esistono infatti una versione per il lancio da aereo (AGM-84), per il lancio da navi di superficie (RGM-84) e per il lancio da sottomarino (UGM-84).\nLa guida avviene tramite radar, e hanno la possibilit\u00e0 di effettuare una traiettoria \"pop-up\" (volo radente fino al bersaglio, poi il missile si alza, inquadra il bersaglio e piomba su di esso) che, unita a una testata ad alto esplosivo da 225 kg, garantisce una elevata probabilit\u00e0 di impatto e distruzione del bersaglio.\nRGM-84 Harpoon.\nL'Harpoon \u00e8 un missile a volo radente, con attacco in picchiata (poi cambiato in attacco radente) e radar attivo di acquisizione terminale degli obiettivi. Nacque come arma aria-superficie, e come tale \u00e8 ritornato in auge con la versione SLAM, dalla differente testata di guida. Gli analisti sottolineano che esso era considerato solo come un rimedio al fallimento di un programma missilistico precedente. Dai primi anni settanta ne sono stati prodotti oltre 6.000, escludendo gli SLAM, la versione da attacco contro obiettivi terrestri (simile al missile AS-18 sovietico)."}
{"id": "510541", "revid": "767487", "url": "https://it.wikipedia.org/wiki?curid=510541", "title": "Montesano (gruppo musicale)", "text": "Montesano, gruppo argentino di new wave sinfonica fondato dai fratelli Gustavo e Marcelo Montesano.\nStoria.\nIl gruppo viene fondato nel 1981 e vede l'ex Crucis Gustavo Montesano alla voce e alla chitarra, il fratello Marcelo alle tastiere, Fernando Ortega al basso, Ricardo Giles alla batteria e Marina Olmi ai cori. Il cantante mise in piedi il gruppo al suo ritorno da un soggiorno a Londra, dove ebbe modo di conoscere personalmente Midge Ure e la musica dei suoi Ultravox, rimanendone influenzato e colpito. &lt;br&gt;\nLa formazione proponeva una particolare musica influenzata dalla new wave, nella quale ogni tanto affioravano anche le vestigia della passata militanza nei Crucis, soprattutto nei passaggi pi\u00f9 lirici. A causa del look assai goth, il gruppo veniva spesso invitato in spettacoli televisivi suscitando l'interesse generale. Nel 1982 pubblicarono l'album \"El pasillo\". Poco dopo Ortega e Giles lasciarono il gruppo e vennero rispettivamente rimpiazzati da Anah\u00ed Grecco e Jorge Lorenzo. Poco dopo anche la Olmi lasci\u00f2 per intraprendere una carriera solistica e Gustavo Montesano (successivamente seguito da Marcelo) si trasferisce in Spagna dove si unisce al gruppo pop degli Ol\u00e9 ol\u00e9."}
{"id": "510542", "revid": "474175", "url": "https://it.wikipedia.org/wiki?curid=510542", "title": "Antonio Bajamonti", "text": "Biografia.\nAntonio Bajamonti viene considerato uno dei massimi rappresentanti dei Dalmati Italiani nell'Ottocento.\nNato da un nobile magistrato spalatino e da madre sebenzana, Bajamonti frequent\u00f2 il liceo nella propria citt\u00e0 natale e si trasfer\u00ec in seguito a Padova, dove si laure\u00f2 in medicina nel 1849. Nello stesso anno spos\u00f2 la concittadina Luigia Crussevich, il cui fratello - Andrea - divenne suo stretto collaboratore.\nDopo aver prestato servizio per due anni come medico condotto a Signo, Bajamonti decise di abbracciare la carriera politica.\nTornato a Spalato, nel 1860 venne eletto podest\u00e0 (sindaco) cittadino per il Partito Autonomista filoitaliano e - salvo una breve interruzione nel periodo 1864-65 - mantenne la carica per oltre due decenni fino al 1880. Fu anche membro della Dieta provinciale dalmata (1861-91) e della Camera dei deputati d'Austria (1867-70 e 1873-79).\nBajamonti fu inizialmente criticato dagli irredentisti italiani del Risorgimento per la sua politica di \"apertura\" agli insediamenti slavi nella Spalato del 1860, che avrebbero alla lunga cambiato l'assetto etnico della citt\u00e0 ancora a maggioranza di lingua italiana nella prima met\u00e0 dell'Ottocento. Comunque, dopo il 1866, con l'Austria che favoriva la crescita di una Spalato dove l'etnia italiana diventava sempre pi\u00f9 ridotta in percentuale, il Bajamonti fu lodato dagli stessi irredentisti come \"il difensore dell'italianit\u00e0 a Spalato\".\nPer lunghi anni Bajamonti godette dell'appoggio di italiani e croati ed in questo periodo di relativa pace sociale fu il propulsore di importanti opere pubbliche, tra cui l'introduzione dell'illuminazione a gas, la costruzione dell'acquedotto e dell'ospedale, la creazione di scuole tecniche, la fondazione della Banca Dalmata e della societ\u00e0 operaia. Per sua iniziativa Spalato fu anche dotata di una piazza circondata da gallerie ispirate alle Procuratie di San Marco di Venezia, di una fontana monumentale (considerata, erroneamente, \"simbolo fascista\", venne rasa al suolo dai nuovi poteri popolari jugoslavi nel 1947) e della diga foranea del porto. Inizi\u00f2 anche la creazione della \"Riva\" (o lungomare) davanti al Palazzo di Diocleziano, divenuta negli anni la passeggiata principale della citt\u00e0.\nCol crescere dell'atteggiamento filocroato di Vienna, Bajamonti reag\u00ec con memorabili discorsi al Parlamento di Vienna. Il governo austriaco tent\u00f2 allora di allontanare Bajamonti mediante l'offerta di una prestigiosa carriera consolare, ma ottenne un rifiuto. Fu cos\u00ec che, approfittando di un tumulto, nel 1880 fu sciolto il consiglio comunale e nominato un commissario al posto di Bajamonti.\nNel biennio seguente lo scontro politico tra i partiti filocroati e filoitaliani giunse alla sua acme, e fu in un clima di aperta tensione che nel 1882 il Partito Autonomista di Bajamonti perse le elezioni, venendo eletto al suo posto per la prima volta nella storia della citt\u00e0 un sindaco croato, l'avvocato Dujam Rendi\u0107-Mio\u010devi\u0107. Da quel momento i partiti filocroati seppero mantenere il potere politico in citt\u00e0: Bajamonti fu difatti l'ultimo sindaco italiano di Spalato.\nBajamonti non si diede tuttavia per vinto e con grande impegno personale istitu\u00ec la Societ\u00e0 Politica Dalmata (1886), collegata al movimento dell'Italia irredenta, e la Societ\u00e0 Economica Spalato (1888), finch\u00e9, gravemente indebitato, mor\u00ec nella sua citt\u00e0 natale il 13 gennaio 1891.\nRimane famosa la sua frase \"A noi Italiani di Dalmazia non resta che soffrire\".\nLa memoria.\nNella \"Giornata del Ricordo del 10 febbraio\", lo storico Valentino Quintana fece a Padova nel 2008 il seguente Atto di Celebrazione del Podest\u00e0 italiano di Spalato, Antonio Bajamonti:"}
{"id": "510546", "revid": "13833", "url": "https://it.wikipedia.org/wiki?curid=510546", "title": "Antonio Baiamonti", "text": ""}
{"id": "510547", "revid": "1654832", "url": "https://it.wikipedia.org/wiki?curid=510547", "title": "Frank Sch\u00e4tzing", "text": "Biografia.\nSch\u00e4tzing ha studiato Scienze della comunicazione ed ha fondato una propria agenzia pubblicitaria, la INTEVI di Colonia. In seguito ha fondato l'etichetta discografica Sounds Fiction.\nAll'inizio del 1990 \u00e8 diventato uno scrittore, scrivendo numerose satire e racconti brevi. Il suo primo romanzo, \"Tod und Teufel\" (pubblicato in Italia con il titolo \"Il diavolo nella cattedrale\") \u00e8 stato pubblicato nel 1995, seguito dal thriller \"Lautlos\" (\"Silenziosamente\") nel 2000.\nOggi vive a Colonia.\nIl successo che lo ha imposto sulla scena internazionale \u00e8 senza dubbio \"Il quinto giorno\" (titolo originale \"Der Schwarm\", letteralmente \"Lo sciame\") pubblicato con successo in Italia nel 2005. \nCon \"Il diavolo nella cattedrale\" ha vinto nel 2007 il Premio Bancarella. Questo romanzo e \"Silenzio assoluto\", bench\u00e9 pubblicati in Italia successivamente a \"Il quinto giorno\", sono in realt\u00e0 precedenti.\nSuccessivamente pubblica il saggio \"Il mondo d'acqua\". l libro \u00e8 il frutto delle ricerche sulla biologia marina effettuate dall'autore per la realizzazione del suo romanzo \"Il quinto giorno\"; resosi conto di aver poi utilizzato solo una piccola parte del materiale accumulato e spronato dal suo editore, nella prefazione Sch\u00e4tzing spiega di aver deciso di scrivere \"Il mondo d'acqua\" perch\u00e9 tutto il lavoro precedente non andasse sprecato e disperso. Argomento del saggio \u00e8 l'evoluzione della vita marina attraverso le varie ere, a partire dalla nascita dei primi organismi unicellulari fino ai nostri giorni.\nNell'autunno 2009 viene pubblicato in Germania un nuovo romanzo, \"Limit\", in cui Sch\u00e4tzing affronta, sempre sotto forma di thriller fantascientifico, il problema della crisi energetica mondiale e del conflitto tra Occidente e Cina. \nSuccesso.\nSch\u00e4tzing ha ottenuto il suo pi\u00f9 grande successo nel 2004 con la pubblicazione del thriller di fantascienza \"Il quinto giorno\". Il libro parla dell'Ipotesi Gaia; la nozione della natura che resiste all'umanit\u00e0, come ogni creatura vivente resiste a un organismo dannoso.\nL'attrice Uma Thurman ha acquistato i diritti del romanzo nel maggio del 2006 ma non ci sono ancora notizie certe di una sua trasposizione cinematografica..\nOpere.\n\"Titoli editi in Italia\""}
{"id": "510548", "revid": "287204", "url": "https://it.wikipedia.org/wiki?curid=510548", "title": "Frank Schatzing", "text": ""}
{"id": "510559", "revid": "287204", "url": "https://it.wikipedia.org/wiki?curid=510559", "title": "Osiris", "text": ""}
{"id": "510561", "revid": "123148174", "url": "https://it.wikipedia.org/wiki?curid=510561", "title": "Nobilt\u00e0", "text": "La nobilt\u00e0 \u00e8 uno status di privilegio riconosciuto dall'autorit\u00e0; indica anche l'insieme dei soggetti che ne beneficiano e, con riferimento a quest'ultima accezione, lo storico Marc Bloch definisce \"nobilt\u00e0\" la classe dominante che abbia uno statuto giuridico suo proprio, che confermi e materializzi la superiorit\u00e0 che essa pretende e che si perpetui per via ereditaria. Esiste la possibilit\u00e0 di conquistarne l'accesso a nuovi soggetti secondo norme stabilite.\nIl termine nobile deriva dal termine di lingua latina \"nobilis\", che significa \"persona illustre\". Per coloro che siano privi di un particolare titolo nobiliare, ma discendano da famiglia aristocratica, vengono usati i termini di nobiluomo o nobildonna.\nIl governo retto dalla nobilt\u00e0 \u00e8 chiamato aristocrazia.\nStoria.\nUna vera casta con privilegi si ebbe nell'Egitto, nell'India e in Persia. Nella Grecia di Omero alcune famiglie vantavano origine divina o eroica, che era vanto e stimolo ai discendenti. A Roma, nei primi tempi, si ebbe in sostanza nella prima et\u00e0 feudale quella che \u00e8 stata chiamata \"nobilt\u00e0 di fatto\", legata alle funzioni di amministrazione del potere comunque delegato dal sovrano e i cui privilegi consistettero, in origine soprattutto, nella concessione di terre.\nUna nobilt\u00e0 di diritto si form\u00f2 e si costitu\u00ec tra i secoli XI e XIII: anche in questo caso la nobilt\u00e0 fu legata a una funzione preminente e caratterizzante, quella militare, e a privilegi legati a modi di possesso di terre e territori; ma i modi di accesso a questo tipo di nobilt\u00e0 furono regolati non solo da tradizioni consolidate, bens\u00ec anche da statuti giuridici.\nUno dei pi\u00f9 caratteristici privilegi della nobilt\u00e0 cittadina fu l'ammissione dei soli nobili ai pi\u00f9 prestigiosi collegi professionali (collegio dei giureconsulti, dei fisici (medici), ecc.). I privilegi pi\u00f9 comuni della nobilt\u00e0 furono normalmente d'ordine fiscale, cio\u00e8 esenzioni totali o parziali da vari tipi di imposte, e d'ordine giudiziario: comunemente il nobile poteva essere giudicato solo da nobili, da suoi pari, molto spesso costituiti in tribunale speciale.\nIl diritto nobiliare contempl\u00f2 sempre anche i casi per i quali si perdeva la nobilt\u00e0: dovunque comportava perdita della nobilt\u00e0 (e dei relativi privilegi) una condanna per crimini contro il sovrano o contro il proprio paese, in molti casi anche una condanna per delitti comuni di particolare gravit\u00e0; era anche generalmente considerata motivo di perdita della nobilt\u00e0 qualsiasi attivit\u00e0 considerata \"servile o mechanica\" cio\u00e8 legata a lavoro manuale.\nLa successione nei titoli nobiliari, normalmente disposta nell'atto di concessione del titolo da parte del sovrano o del capo dello stato, pu\u00f2 avvenire per soli maschi primogeniti, in favore dei discendenti maschi, ma anche in favore di tutti i discendenti, maschi e femmine (per queste solo a titolo personale e comunque sempre senza trasmissione ai discendenti in linea femminile, con l'eccezione di casi rarissimi). Il titolo nobiliare si trasmette ai soli figli legittimi, non agli adottati, n\u00e9 ai naturali, n\u00e9 ai legittimati per \"rescriptum principis\", ma solo ai legittimati per \"subsequens matrimonium\", salve sempre diverse statuizioni del sovrano.\nIn Francia nel 1789 l'Ancien R\u00e9gime, dopo essere stato spazzato via dalla rivolta, era stato giuridicamente liquidato per decreto (l'\"Assemblea nazionale\" abolisce interamente il regime feudale\").\nDopo la Rivoluzione francese, anche nei paesi da essa non toccati ma nei quali si erano ormai affermati alcuni dei principi ideali da cui la Rivoluzione era nata, and\u00f2 mutando la concezione dello Stato e definendosi una nuova idea di nazione: la nobilt\u00e0, persi ormai i privilegi di tipo feudale, vide ridursi ovunque e rapidamente sparire quasi dovunque anche gli altri privilegi tradizionali che nei confronti dello Stato la ponevano prima in rapporto diverso da quello dei non-nobili.\nSe nel corso dei secoli ha spesso rappresentato la classe dirigente della societ\u00e0, oggi (soprattutto in un'Europa in cui in molti paesi i titoli nobiliari non sono pi\u00f9 riconosciuti), la nobilt\u00e0 si presenta talvolta come un ceto interessato a conservare le tradizioni ataviche e la memoria storica, anche con un certo attivismo in campo sociale e culturale.\nDal XIII secolo in poi, gli Armoriali hanno rigorosamente documentato in Europa e negli Stati Uniti la nobile origine di famiglie, comunit\u00e0 locali, personalit\u00e0 della gerarchia ecclesiastica e della gerarchia militare.\nLe stesse nobili famiglie erano solite far raffigurare e mostrare pubblicamente simboli e motti degli armoriali in vesti, opere d'arte, stemmi e bandiere: poich\u00e9 in questo modo tutelavano l'immagine, il buon nome e i diritti ereditari del loro rango sociale. L'armoriale tracciava - o permette agli storici di ricostruire - la ramificazione geografica di una nobile famiglia, in quali localit\u00e0 si stabiliva e con quali eventuali modifiche al cognome e all'arma. \nIn Scozia una legge e un registro specifici tutelano legalmente nome e origine della nobilt\u00e0.\nIn Italia la Costituzione repubblicana ha tolto ogni riconoscimento giuridico ai titoli nobiliari, in forza dell'articolo XIV delle Disposizioni transitorie e Finali.\nTitoli nobiliari.\nI \"titoli di nobilt\u00e0\" non furono certo il pi\u00f9 significativo fattore di distinzione fra i nobili, n\u00e9 in termini di prestigio n\u00e9 in termini di potere: contavano maggiormente l'antichit\u00e0 della discendenza, il suo lustro storico, l'importanza delle cariche ricoperte e dei ranghi riconosciuti, nonch\u00e9 le alleanze matrimoniali, l'ampiezza e la stabilit\u00e0 dei possessi fondiari. I pi\u00f9 antichi elenchi nobiliari in ordine gerarchico includevano soltanto tre titoli: Principe, Duca e Conte.\nDi seguito, e in ordine gerarchico, i titoli pi\u00f9 frequentemente usati in Europa:\nTitoli nobiliari specifici della nobilt\u00e0 sarda:\nMisura della nobilt\u00e0.\nI quarti di nobilt\u00e0.\nI \"quarti di nobilt\u00e0\" esprimono, nel sistema nobiliare, l'anzianit\u00e0 di nobilt\u00e0 di una persona (a prescindere dal titolo) in funzione dell'appartenenza o meno dei propri antenati al ceto nobiliare. In altri termini, pi\u00f9 alto \u00e8 il numero di generazioni precedenti che potevano fregiarsi di un titolo nobiliare, e maggiore \u00e8 la nobilt\u00e0 della persona in questione, che viene misurata cos\u00ec in \"quarti\".\nIl computo parte dai nonni: un nobile i cui nonni potessero fregiarsi ciascuno a buon diritto di un titolo nobiliare comunque acquisito (assegnato direttamente dal re o ricevuto per discendenza) \u00e8 in possesso di 4/4 di nobilt\u00e0 (un quarto per ciascuno dei quattro antenati). Risalendo ai bisnonni (4 coppie, maschi e femmine), se ciascuno di essi era nobile, il computo del \"Quarti\" consente al soggetto in questione di vantare 8/4 di nobilt\u00e0, a seguire 16/4 se erano nobili anche tutti i suoi trisavoli, e cos\u00ec via.\nOrigini.\n\u00c8 a partire dalla fine del medioevo che nell'Europa centrale compare l'uso di definire la nobilt\u00e0 di una persona facendo il conto dei suoi \"quarti di nobilt\u00e0\". Pi\u00f9 precisamente furono i tedeschi ed i fiamminghi che per primi ricorsero a un tale tipo di misurazione, per risolvere il problema posto da un'eventuale assenza di nobilt\u00e0 dal lato femminile.\nFureti\u00e8re fa riferimento ai quarti di nobilt\u00e0 per parlare di blasonatura delle arme: un quarto, egli dice, \u00e8 uno stemma d'arme.\nNobilt\u00e0 in Europa.\nAttualmente in alcune nazioni europee, cio\u00e8 nel Belgio, nella Gran Bretagna e nella Spagna, i diritti araldici e nobiliari sono riconosciuti e i sovrani fanno pure nuove concessioni, o fanno rivivere titoli vacanti.\nAltrove, come accade in Danimarca, in Liechtenstein, in Lussemburgo, nel Principato di Monaco, in Norvegia, nei Paesi Bassi e in Svezia, vengono riconosciuti e sono concessi solo ai membri della famiglia sovrana. Cos\u00ec pure riconoscono i titoli nobiliari, senza fare nuove concessioni, la Santa Sede e la Repubblica di San Marino. Le repubbliche di Finlandia, di Francia e d'Irlanda (quest'ultima con qualche eccezione) riconoscono anch'esse i titoli nobiliari e permettono l'accertamento dei diritti relativi. Li vietano e li perseguono invece l'Austria e la Svizzera. In Germania, i titoli fanno parte integrante del cognome, mentre nel Portogallo non si d\u00e0 rilevanza giuridica agli stessi.\nCitt\u00e0 del Vaticano, Santa sede e titoli pontifici.\nLa nobilt\u00e0 pontificia \u00e8, ai sensi dello stato Citt\u00e0 del Vaticano, ancora \"de iure\" e \"de facto\" vigente. Gli attuali organismi per accertare i titoli pontifici sono i tribunali ecclesiastici di ogni ordine e grado che operano ai sensi del diritto canonico. Gli atti emessi sono atti statuali e godono (quando in forma di decreto) di valore di legge con efficacia impositiva e imperativa all'interno dello stato Citt\u00e0 del Vaticano e dell'ordinamento ecclesiastico. I titoli nobiliari tutelati nel vigente diritto canonico sono i titoli concessi dalla Santa Sede (direttamente o, teoricamente, anche per delega) o concessi dall'Ordine di Malta che per\u00f2 non ha mai di fatto esercitato questo diritto da quando ha perso il possesso delle isole maltesi nel 1799.\nNell'articolo 42 del Concordato del 1929 era ammesso il riconoscimento, mediante decreto del capo dello Stato, dei titoli nobiliari conferiti dai pontefici anche dopo il 1870 e successivamente alla conclusione degli Accordi lateranensi.\nPer quanto concerne i titoli nobiliari pontifici, dopo l'entrata in vigore della Costituzione italiana, esistevano due correnti dottrinarie opposte: la prima sosteneva che essi dovevano essere riconosciuti dalla Repubblica Italiana perch\u00e9 essendo state costituzionalizzate le norme del Concordato con la Santa Sede (1929), che li riconosceva, anch'essi sarebbero stati automaticamente costituzionalizzati; la seconda corrente invece sosteneva che ai titoli nobiliari pontifici andava riconosciuto solo il trattamento riservato ai titoli nobiliari nazionali italiani e quindi per essi esisteva esclusivamente (come per quelli nazionali) il diritto alla \"cognomizzazione\" del solo predicato.\nNell'accordo di revisione del Concordato lateranense, firmato il 18 febbraio 1984, essendovi prevista l'abrogazione delle norme del Concordato del 1929 non riprodotte nel nuovo documento, ne risult\u00f2 abrogato anche l'art. 42 che imponeva il riconoscimento dei titoli pontifici, i quali da quella data non sono perci\u00f2 attualmente suscettibili di riconoscimento da parte dello Stato italiano.\nDi fatto, la Santa Sede non conferisce nuovi titoli nobiliari da alcuni decenni; l'ultimo di cui si hanno notizie certe fu conferito da papa Paolo VI. Il Calendario Pontificio, edito annualmente dal 2016 per i tipi della Ettore Gallelli-edizioni, dietro supervisione dalla Segreteria di Stato Vaticana, pubblica nella IV parte le casate che nei secoli ricevettero dal romano Pontefice titoli nobiliari, quelle che ricevettero l'Ordine della Milizia Aurata o Speron d'Oro, in anni anteriori al 1841, quando tale milizia equestre era ancora il Titolo di rango e nobilitazione della Santa Sede, ovvero conferito su prove di nobilt\u00e0 e conferente la nobilt\u00e0 ereditaria, nonch\u00e9 casate facenti parte della corte Pontificia, e in ultimo le casate ricevute tra i Gentiluomini di Sua Santit\u00e0, e tra i Parafrenieri-Sediari Pontifici di Sua Santit\u00e0.\nSovrano militare ordine di Malta.\nIl Sovrano militare ordine di Malta, ordine religioso dipendente dalla Santa Sede, la cui sovranit\u00e0 \u00e8 riconosciuta dalla Repubblica Italiana (discussa da una parte della dottrina italiana, seguita dalla giurisprudenza del nostro Paese) e da altri Stati non effettua pi\u00f9 nuove concessioni nobiliari, ma si limita a verificare (dopo un accurato esame dei documenti prodotti) i titoli nobiliari presentati dagli aspiranti che chiedono di essere ammessi in quelle classi che esigono ancora le prove di nobilt\u00e0 (cavalieri di onore e devozione e cavalieri di grazia e devozione). Per gli aspiranti alla classe di giustizia (il cosiddetto \"primo ceto\" dell'ordine), in passato rigorosamente riservata ai nobili, la presentazione delle prove nobiliari \u00e8 stata invece abrogata dalla Costituzione promulgata nel 1997.\nL'ammissione nell'ordine di Malta, dopo la riforma recentemente voluta dalla Santa Sede, non \u00e8 pi\u00f9 una indiretta forma di riconoscimento di nobilt\u00e0.\nRepubblica di San Marino.\nL'ordinamento dello stato nobiliare della Repubblica di San Marino \u00e8 regolato dalla legge del 29 settembre 1931 n. 15, e successive modifiche. In relazione agli sconvolgimenti istituzionali italiani, San Marino provvide all'abolizione dell'ordinamento nobiliare (1946), per ristabilirlo poco dopo (1958), con limitazioni al riconoscimento della nobilt\u00e0 non sammarinese (1969).\nLa concessione di nuovi titoli nobiliari, prevista nella legge del 1931, \u00e8 stata vietata nel 1980"}
{"id": "510564", "revid": "599013", "url": "https://it.wikipedia.org/wiki?curid=510564", "title": "Trofeo Coppa del Mondo FIFA", "text": "Il trofeo Coppa del Mondo FIFA (in inglese FIFA World Cup Trophy) \u00e8 il trofeo assegnato dal 1974 alla Nazionale di calcio maschile vincitrice della Coppa del Mondo FIFA.\nIdeata e disegnata dall'orafo e scultore italiano Silvio Gazzaniga, prodotta dall'azienda Bertoni Srl di Paderno Dugnano in provincia di Milano, attuale GDE Bertoni, \u00e8 diventata il simbolo della massima manifestazione calcistica internazionale.\nStoria.\nOrigini e caratteristiche.\nDopo la vittoria a Messico 1970 per la terza volta della coppa Jules Rimet da parte del Brasile, che si aggiudic\u00f2 la coppa definitivamente come da regolamento, la FIFA ebbe la necessit\u00e0 di creare un altro trofeo. Per scegliere il nuovo trofeo, la FIFA annunci\u00f2 ufficialmente un concorso dove vennero esposte ben 53 opere diverse da tutto il mondo e fu quella dello scultore milanese Silvio Gazzaniga ad essere scelta. Come descritta dallo stesso Gazzaniga, la coppa rappresenta la gioia e la grandezza dell'atleta nel momento della vittoria; due atleti stilizzati, che esultando sorreggono l'intero mondo. La coppa \u00e8 alta 36,8\u00a0cm, il diametro della base \u00e8 di 13\u00a0cm e pesa 6175\u00a0g. Praticamente in oro massiccio a 18 carati, anche se vuoto al suo interno, il trofeo presenta alla base due bande di verde malachite semipreziosa, mentre al di sotto del basamento sono incisi ciascuno nella lingua della nazione indicata, i nomi delle nazionali che dal 1974 si sono aggiudicate il trofeo vincendo il mondiale. Al contrario della Rimet, questa coppa non \u00e8 stata assegnata alla prima nazionale che l'ha vinta per tre volte, ma continuer\u00e0 a \"girare\" ad oltranza.\nRestauri e regolamenti.\nAl trofeo sono stati applicati negli anni una serie di accurati restauri, tra cui un nuovo rivestimento della cromatura d'oro, molto pi\u00f9 brillante rispetto la tonalit\u00e0 opaca originale, mentre i vecchi cerchi verdi di malachite semipreziosa, ormai usurati, sono stati sostituiti con dei nuovi. Tale restauro venne supervisionato dallo stesso Silvio Gazzaniga ed avvenne agli inizi del dicembre 2005, in modo da esporre la Coppa autentica, completamente rinnovata, pochi giorni dopo, durante la cerimonia dei sorteggi al mondiale tedesco, tenutasi a Lipsia. A seguito di tale procedimento venne stabilito che al fine di evitare costanti segni di usura, a partire dall'edizione di Germania 2006 in poi, la FIFA non avrebbe pi\u00f9 dato in prestito il trofeo originale alla nazionale di calcio vincitrice del torneo, che in precedenza lo deteneva presso la propria bacheca dei trofei nella sede della propria federazione, restituendola alla FIFA quasi quattro anni dopo, pi\u00f9 precisamente durante la cerimonia sorteggi dei gironi dell'edizione successiva. Da quel momento in avanti, il trofeo viene consegnato durante la cerimonia di premiazione al capitano della squadra vincente e, dopo i festeggiamenti, degli addetti speciali della FIFA recuperano il trofeo e regalano alla federazione vincitrice del torneo una fedele copia dell'originale (la quale veniva gi\u00e0 consegnata alla squadra vincitrice del torneo, ma solo alla restituzione del trofeo originale). La replica, a differenza dell'originale \u00e8 in ottone placcato d'oro, non ha incisi sotto il basamento gli anni e nomi delle nazionali vincitrici che si sono aggiudicate il trofeo dal 1974 ad oggi, ma bens\u00ec solo il luogo e l'anno dell'edizione, seguito dalla suddetta squadra vincitrice del torneo.\nLa coppa autentica invece viene sigillata e custodita all'interno di un forziere inox, rivestito in ecopelle, fornito da Louis Vuitton e tenuta dalla FIFA nella sua sede a Zurigo. L'esposizione dell'originale \u00e8 limitata a pochi casi, come durante le cerimonie ufficiali FIFA (come sorteggi e conferenze) o in particolari eventi di beneficenza legati al calcio. Sempre secondo il regolamento FIFA, inoltre, soltanto le persone che hanno vinto il trofeo, i capi di stato delle varie nazioni ed il presidente della FIFA possono toccare il trofeo. Inizialmente i nomi delle squadre vincitrici del mondiale erano incisi ad elenco sotto il basamento del trofeo originale e riportati ciascuno nella propria lingua; le prime due vittorie della venivano riportate come ottenute dalla Germania unita nonostante fossero della (ai tempi anche la Germania Est aveva una sua selezione calcistica). Questo \u00e8 dovuto al fatto che la FIFA ha iniziato a riportare le vittorie sotto il basamento a partire dai mondiali del 1994, quindi dopo la riunificazione. Nel 2010, tuttavia, il nome della era inciso sotto il basamento del trofeo come: \"Spain\", in inglese, non in spagnolo. Questa svista \u00e8 stata corretta applicando la nuova incisione sotto il trofeo nel 2018, mentre le vittorie tedesche del 1974 e 1990, appartenenti alla selezione dell'Ovest, sono rimaste accreditate anche con le nuove incisioni sul basamento del trofeo semplicemente come \"Deutschland\". A partire dal 2018 infatti, il vecchio disco alla base del trofeo \u00e8 stato sostituito con uno nuovo e i nomi dei vincitori su di esso sono stati riorganizzati sotto forma di spirale, in modo da avere pi\u00f9 spazio per accogliere i futuri vincitori.\nAlbo d'oro.\nIl trofeo \u00e8 stato introdotto dalla FIFA, a partire dall'edizione del mondiale 1974. Ad oggi il trofeo \u00e8 stato vinto dalle seguenti Nazionali di calcio."}
{"id": "510569", "revid": "125665539", "url": "https://it.wikipedia.org/wiki?curid=510569", "title": "Romano-Britanni", "text": "Il termine Romano-Britanni (o Romano-Bretoni) indica le popolazioni culturalmente romanizzate della Britannia del periodo imperiale, quando cio\u00e8 la cultura romana e quella cristiana si diffusero ampiamente e penetrarono nella vita di questa gente.\nVicende.\nLa Britannia romana dopo la conquista e pacificazione avvenuta nel primo secolo divenne un'area dell'Impero romano relativamente felice e sviluppata. I Romano-britanni erano in parte cittadini romani venuti dall'Italia (ed altre parti dell'Impero) ed in parte il risultato della mescolanza dei Romani con le popolazioni locali celtiche, che si romanizzarono in poche generazioni. La romanizzazione fu completa nell'attuale Inghilterra, mentre fu parziale in quello che ora sono il Galles, la Cornovaglia e la Scozia meridionale.\nUn importante vettore di influenza sulla societ\u00e0 britannica fu la concessione della cittadinanza romana, che all'inizio veniva data in modo molto selettivo: ai membri di alcune classi sociali della citt\u00e0, ai veterani, ai legionari o ai soldati delle unit\u00e0 ausiliarie e a un certo numero di persone legate ai patroni.\nTuttavia, il numero di cittadini aument\u00f2 costantemente nel corso degli anni, sia perch\u00e9 la gente ereditava la cittadinanza sia per le numerose concessioni fatte. Alla fine tutti, tranne schiavi e liberti, ottennero la cittadinanza con la Constitutio antoniniana del 212. Tutti coloro che non godevano della cittadinanza erano detti \"Peregrini\" e vivevano secondo le leggi dei loro antenati.\nLa Britannia fu indipendente dal resto dell'Impero per un certo numero di anni, dapprima come parte l'Impero delle Gallie e poi per circa due decenni con gli usurpatori Carausio e Allecto.\nIl Cristianesimo giunse in Britannia nel III secolo. La prima figura conosciuta \u00e8 quella di sant'Albano, che sarebbe stato martirizzato sotto l'imperatore Decio nei pressi della citt\u00e0 di \"Verulamium\", dove oggi sorge St Albans.\nI Romano-Britannici dopo il 410 d.C..\nDopo il ritiro delle truppe romane (410 ca) sotto il regno di Onorio, i Romano-Britannici furono costretti a difendere da soli la propria civilt\u00e0.\nMa i saccheggi e le scorrerie dei Pitti dal Nord e degli Scoti dall'Irlanda li costrinsero a chiedere aiuto alle trib\u00f9 germaniche pagane degli Angli, dei Sassoni e degli Juti, che ne approfittarono per insediarsi al di l\u00e0 della Manica. Ben presto questi nuovi popoli divennero ostili verso coloro che li avevano \"invitati\" e cominciarono ad impadronirsi delle terre.\nNella Britannia romanizzata si svilupp\u00f2 - dopo il ritiro delle legioni romane - per alcuni secoli una lingua romanza, risultato della fusione del latino classico con le lingue celtiche dei Britannici autoctoni: il Romanzo britannico.\nKenneth H. Jackson scrisse che il \"Latin was a living spoken language in Britain under the Empire (il Latino era una lingua viva e parlata nella Britannia durante l'Impero Romano)\", ed us\u00f2 l'evidenza di parole assimilate (loan words) dal latino nell'antico gallese ed irlandese allo scopo di dedurre l'esistenza di 12 differenti caratteristiche del Romanzo dei Romano-Britanni del terzo, quarto e quinto secolo d.C.\nIntorno alla seconda met\u00e0 del sesto secolo gli Anglosassoni (aiutati anche da pestilenze che decimarono i Romano-Britanni, come la Peste di Giustiniano) finirono per conquistare tutta la Britannia gi\u00e0 romana ed i Romano-Britannici scomparvero dalla storia, assimilati nell'Inghilterra.\nLa cultura romano-britannica nei successivi sei secoli and\u00f2 arretrando, per attestarsi, grosso modo, nel Galles, nel Devon, in Cornovaglia, nello Strathclyde, in Cumbria e nell'Elmet.\nMolti Romano-Britannici migrarono in Bretagna, in Galizia e forse in Irlanda. Alcune fonti inglesi si riferiscono ai Romano-Britanni come a gente di \"lingua gallese\" (cosa non del tutto esatta).\nLe lotte di questo periodo diedero origine alle leggende di Uther Pendragon e di re Art\u00f9. C'\u00e8 chi sostiene che Ambrosio Aureliano, il capo delle forze romano-britanniche, funse da modello per la nascita della figura di Art\u00f9 e che Camelot sia solo un'idealizzazione gallese della civilt\u00e0 romano-britannica pre-anglosassone.\nAi primi del VII secolo ormai esistevano solo regni anglosassoni. In questi regni si ebbe una specie di \"apartheid\" fra popolazioni germaniche e romano-britanniche , che si riscontra ancora oggi nei geni e nella struttura sociale dell'attuale Inghilterra.\nQuesta separazione (di tipo genetico) viene confermata - secondo Stephen Oppenheimer - dal fatto che fino al Duecento si parlava nei monti Pennini la lingua cumbrica e fino al Settecento in Cornovaglia la lingua cornica (entrambe lingue celtiche con alcune influenze latine dovute ai Romano-Britanni)."}
{"id": "510570", "revid": "539155", "url": "https://it.wikipedia.org/wiki?curid=510570", "title": "Tonalit\u00e0 (musica)", "text": "Nella teoria musicale, la tonalit\u00e0 \u00e8 un sistema di principi armonici e melodici che ordinano le note e gli accordi in una gerarchia di percepite relazioni, equilibri e tensioni.\nIntroduzione generale alla tonalit\u00e0.\nLe note della scala, e gli accordi costruiti su di esse, obbediscono a delle leggi che li pongono necessariamente in relazione rispetto alla \"tonica\" (tonica \u00e8 la nota che d\u00e0 il nome alla tonalit\u00e0).\nGeneralmente per stabilire la tonalit\u00e0 di un brano si possono seguire tre semplici indicazioni:\nLa tonalit\u00e0 \u00e8 scelta liberamente dal compositore del brano, spesso tenendo conto della difficolt\u00e0 esecutiva o delle caratteristiche peculiari dello strumento e dell'organico di destinazione; si distingue in modo maggiore e modo minore, considerati reciprocamente \"relativi\". La tonalit\u00e0 prende il nome dal grado della scala cromatica che assume la massima importanza \nDo-Do\u266d_Re-Re\u266d_Mi-Mi\u266d_Fa-Fa\u266d_Sol-Sol\u266d\n. Modo maggiore e modo minore possono essere applicati a partire da ognuna delle note della scala, generando cos\u00ec 24 tonalit\u00e0: quando si utilizza (come \u00e8 la norma nelle composizioni moderne) la scala temperata, che divide l'ottava in 12 semitoni uguali, alcune tonalit\u00e0 hanno gli stessi suoni (altezze) e gli stessi intervalli all'interno della scala, ma assumono nomi differenti sugli stessi gradi (tonalit\u00e0 enarmoniche), com'\u00e8 ad esempio il caso di Do\u266f e Re\u266d.\nAll'interno del brano la tonalit\u00e0 pu\u00f2 cambiare e questo processo prende il nome di modulazione. I cambi tonali sono normalmente temporanei: cos\u00ec, nella composizione \"tonale\", il trattamento da parte dell'autore dell'allontanamento del brano dal centro tonale e il suo ritorno ad esso costituisce gran parte del carattere del brano.\nStoria.\nIl periodo che viene definito \"tonale\" \u00e8 normalmente compreso tra la prima met\u00e0 del XVII secolo e il XIX secolo.\nIn precedenza la musica era definita \"modale\" ed era basata sugli otto modi di origine benedettina, suddivisi in quattro \"modi autentici\" (\"dorico, frigio, lidio, misolidio\") e quattro \"modi plagali\" (\"ipodorico, ipoionico, ipofrigio, ipomisolidio\").\nNel corso dei secoli i compositori hanno concentrato la propria attenzione armonica sui gradi \"pi\u00f9 forti\" in senso tonale. Questa attenzione ha sviluppato nel corso dei secoli un notevole allargamento delle possibilit\u00e0 armoniche di questi gradi.\nNel corso del XIX secolo l'allargamento della tonalit\u00e0 raggiunge il suo massimo livello: i compositori, dopo aver esplorato tutti gli ambiti delle tonalit\u00e0, iniziano a cercare nuove forme di espressione, introducendo il concetto di atonalit\u00e0, ovvero di assenza della tonalit\u00e0. Nel XX si assiste pertanto a nuove espressioni prodotte da avanguardie come la Scuola di Darmstadt, e tecniche come la serialit\u00e0, la dodecafonia, il pancromatismo, il minimalismo, la musica elettronica nelle sue varie forme.\nRelazioni fra tonalit\u00e0.\nTonalit\u00e0 relative.\nLe tonalit\u00e0 relative sono tonalit\u00e0 che hanno la stessa armatura, ovvero le stesse alterazioni. Nel sistema tonale moderno le tonalit\u00e0 relative sono a coppie, una maggiore e l'altra minore. Ogni tonalit\u00e0 maggiore ha per sesto grado la tonica della tonalit\u00e0 relativa minore, detta relativa minore o relativo minore, mentre ogni tonalit\u00e0 minore ha per terzo grado la tonica della tonalit\u00e0 relativa maggiore, detta relativa maggiore o relativo maggiore.\nNote alla tabella:\nEsistono inoltre alcune tonalit\u00e0 pi\u00f9 teoriche che effettivamente impiegate, la cui adeguata armatura in chiave richiederebbe dei doppi diesis e dei doppi bemolli, cosa del tutto inusuale; in sostanza sono delle tonalit\u00e0 omologhe particolari. Alcune di esse sono, in ordine: re\u266f maggiore e si\u266f minore (omologhe di mi\u266d maggiore e do minore. Armatura: fa, do, sol\u266f, re\u266f, la\u266f, mi\u266f), mi\u266f maggiore e do minore (omologhe di fa maggiore e re minore. Armatura: fa, do, sol, re, la\u266f, mi\u266f, si\u266f), fa\u266d maggiore e re\u266d minore (omologhe di mi maggiore e do\u266f minore. Armatura: si\u266d\u266d, mi\u266d, la\u266d, re\u266d, sol\u266d, do\u266d), sol\u266f maggiore e mi\u266f minore (omologhe di la\u266d maggiore e fa minore. Armatura: fa, do\u266f, sol\u266f, re\u266f, la\u266f), la\u266f maggiore e fa minore (omologhe di si\u266d maggiore e sol minore. Armatura: fa, do, sol, re\u266f, la\u266f, mi\u266f, si\u266f).\nContando separatamente anche le coppie di tonalit\u00e0 acusticamente equivalenti (ad esempio fa\u266f maggiore e sol\u266d maggiore), cio\u00e8 le tonalit\u00e0 omologhe, si arriva a sommare un totale di trenta tonalit\u00e0:\nTonalit\u00e0 vicine.\nLe tonalit\u00e0 vicine sono tonalit\u00e0, maggiori e relative minori, che differiscono per una sola alterazione, ovvero per un diesis o per un bemolle, in pi\u00f9 o in meno nell'armatura.\nCi\u00f2 significa che si avranno cinque \"tonalit\u00e0 vicine\" a una tonalit\u00e0 data:\nNella scrittura musicale vengono utilizzate per le modulazioni: infatti la triade formata sulla tonica delle tonalit\u00e0 vicine si trova gi\u00e0 all'interno della tonalit\u00e0 di partenza e pu\u00f2 quindi essere usata come ponte per raggiungere la nuova tonalit\u00e0. Considerando la tonalit\u00e0 di \"Do maggiore\" come quella di partenza, si trova poi La minore (relativa minore di \"Do maggiore\"). Si procede poi con la tonalit\u00e0 avente un'alterazione in meno o in pi\u00f9: dato che Do maggiore non ha alcuna alterazione, aggiungendo un bemolle arriviamo a Fa maggiore; poi si prosegue con Re minore (relativa minore di \"Fa maggiore\"). Aggiungendo invece un diesis otteniamo Sol maggiore e Mi minore (relativa minore di \"Sol maggiore\"). Per \"Sol maggiore\" avremo invece: Mi minore (relativa minore), Re maggiore (un diesis in pi\u00f9) e Si minore (relativa minore di Re maggiore), Do maggiore (togliendo un diesis) e La minore (relativa minore di Do maggiore).\nTonalit\u00e0 omologhe.\nLe tonalit\u00e0 omologhe sono tonalit\u00e0 che condividono gli stessi identici suoni dal punto di vista acustico, ma che sono rappresentate graficamente tramite un'armatura in chiave differente dovuta a principi enarmonici; ad esempio, sono tonalit\u00e0 omologhe fa\u266f maggiore (6 diesis) e sol\u266d maggiore (6 bemolli), si maggiore (5 diesis) e do\u266d maggiore (7 bemolli) perch\u00e9 fa\u266f/sol\u266d da una parte e si/do\u266d dall'altra sono la stessa nota. L'enarmonia \u00e8 tuttavia possibile solo nel temperamento equabile, dove la distanza fra i semitoni \u00e8 sempre uguale; in un temperamento non equabile, come ad esempio quello mesotonico, le coppie fa\u266f/sol\u266d e si/do\u266d prima citate rappresentano entrambe due suoni distinti.\nTonalit\u00e0 parallele.\nLe tonalit\u00e0 parallele sono tonalit\u00e0 che hanno la stessa tonica.\nCaratteristiche dell'impatto soggettivo delle tonalit\u00e0.\nMolti teorici collegano le tonalit\u00e0 musicali ad una particolare sensazione che ne descrive l'impatto sull'uomo. Tali caratteristiche possono influenzare la scelta di una determinata tonalit\u00e0 da parte di un compositore. Beethoven, ad esempio, nello scrivere la sinfonia n\u00ba 5, sceglie la tonalit\u00e0 di Do minore, caratterizzata da un timbro cupo e grave; nello scrivere il concerto per orchestra in re maggiore, invece, sceglie tale tonalit\u00e0 perch\u00e9 allegra, limpida, sicura.\nIn generale si pu\u00f2 dire che le tonalit\u00e0 maggiori hanno un timbro pi\u00f9 allegro o in qualche modo positivo, mentre le tonalit\u00e0 minori danno una sensazione di tristezza o malinconia.\nIl risultato finale dipende comunque da molteplici fattori e rimane sempre soggettivo."}
{"id": "510575", "revid": "2093951", "url": "https://it.wikipedia.org/wiki?curid=510575", "title": "Wladimiro Dorigo", "text": "Biografia.\nNasce a Venezia nel 1927. Molto giovane aderisce alle brigate SAP cittadine veneziane, un movimento partigiano attivo tra il 1943 e il 1945. Figlio di un ferroviere socialista, invalido sin dalla giovane et\u00e0 per silicosi, mantiene la famiglia grazie alle sue doti di ritrattista. Durante il periodo della Resistenza aderisce alla Democrazia Cristiana. La sua memoria vive indelebile del sacrificio di compagni di lotta e di fede pi\u00f9 anziani, andati a morire in montagna, come Guido Bellemo.\nDopo la guerra, durante gli anni della sua formazione universitaria, Dorigo porta avanti, parallelamente, il suo impegno come credente nell'associazionismo ecclesiale. Come dirigente dell'Azione Cattolica, \u00e8 impegnato a livello nazionale presso la Presidenza nazionale della GIAC a Roma, come caporedattore del periodico \"Giovent\u00f9\", giornale ufficiale dei giovani dell'Azione Cattolica. Nel 1954, da poco laureatosi presso l'Universit\u00e0 degli Studi di Padova, insieme all'intera presidenza della Giovent\u00f9 italiana di Azione Cattolica (tra cui Carlo Carretto e don Arturo Paoli) e a tanti responsabili diocesani in Italia, si dimette dall'incarico, in aperta polemica con il Vaticano per le dimissioni forzate del presidente nazionale del ramo giovanile, Mario Vittorio Rossi (1925-1976), accusato di \"pericolose tendenze dottrinali\", per l'opposizione del gruppo dirigente nazionale della GIAC al tentativo di alleanza della DC con l'MSI per le elezioni comunali di Roma.\nDopo l'esperienza romana, torna a Venezia e si impegna politicamente nelle file della sinistra DC veneziana, dove dirige il settimanale ufficiale del partito, \"Il Popolo Veneto\", controllato dalla corrente della \"Sinistra di base\", in conflitto con la linea ufficiale di Amintore Fanfani. Il motivo principale del dissenso era il tentativo di dialogo politico e sociale tra forze cattoliche e forze socialiste, osteggiato dalla Santa Sede per mano del presidente nazionale dell'AC Luigi Gedda. L'alleanza locale tra democristiani e socialisti nel 1956, soprannominata \"Formula Venezia\", viene sconfessata dalla direzione nazionale della DC e fortemente avversata dalla Curia romana, che impone all'allora patriarca Angelo Roncalli di intervenire per far cessare ogni azione in tal senso.\nDorigo, minacciato di scomunica dalla Curia veneziana, si dimette nel febbraio 1958 dalla direzione del giornale, e successivamente da tutte le cariche di partito e dall'incarico di assessore all'urbanistica (\u00e8 lui a rinumerare di persona i numeri civici di tutte le case della Venezia insulare). Inizia nell'aprile 1958 la sua esperienza culturale pi\u00f9 significativa, quella della rivista \"Questitalia\" \"- Bozze di politica e di cultura\".\nTuttavia ancora negli anni Sessanta, anche come effetto delle sue vivaci battaglie pubbliche sui temi dello sviluppo dell'entroterra veneziano e della 3\u00aa zona industriale, sar\u00e0 chiamato dagli amici della sinistra DC per essere eletto consigliere comunale di Mira, come indipendente nelle file della stessa DC.\nIl politico.\nIl principale ruolo politico rivestito da Dorigo fu come pubblicista. \"Questitalia\" fu la sua pi\u00f9 importante creatura: la rivista, che non volle mai qualificarsi come \"cattolica\", pur essendo animata da un gruppo di cattolici di notevole spessore, col tempo venne sempre pi\u00f9 ad essere centrale nei temi della laicit\u00e0 nei rapporti tra Stato e Chiesa (con un'accentuata prospettiva anticoncordataria) e nella rivendicazione del diritto ad intervenire sulle questioni concernenti la comunit\u00e0 ecclesiale, contribuendo a contrastare ogni tentazione integralista all'interno dei gruppi cattolici nel periodo del Concilio Vaticano II e oltre.\nLa rivista cessa di essere pubblicata nel 1970 con il n\u00ba 150. Wladimiro Dorigo prosegue la sua attivit\u00e0 nell'animazione dei gruppi spontanei cattolici inseriti nella Nuova Sinistra (di fatto \u00e8 tra i precursori del '68), e nella redazione della rivista negli ultimi anni appaiono nomi poi impegnati appunto nella Nuova Sinistra, come Stefano e Marco Boato, Giorgio Sarto ed altri.\nNegli anni Sessanta Dorigo stringe rapporti di intensa amicizia e collaborazione con pezzi importanti del mondo dissidente e critico, interno alla cristianit\u00e0 italiana, per esempio con Don Milani e poi con Don Callegari, che verr\u00e0 imprigionato per tre anni in Brasile. In questo senso vanno letti i suoi rapporti con il mondo socialista e con i paesi decolonizzati, resi pi\u00f9 agevoli in campo culturale dalla sua funzione di direttore del Festival del Teatro della Biennale. Conosce Giangiacomo Feltrinelli, con il quale stringe amicizia, che diventa il suo primo editore di rilievo, il che gli rende possibile anche uno scambio redazionale con le pubblicazioni della Cuba rivoluzionaria, e che, con altri apporti, far\u00e0 di \"Questitalia\" una delle testate pi\u00f9 autorevoli delle lotte di liberazione nei paesi colonizzati.\nNel 1974 partecipa in prima fila alla campagna, promossa dai Radicali per la difesa dell'istituto del divorzio (referendum del 12 maggio). Prosegue l'attivit\u00e0 politica come consigliere comunale, poi come consigliere regionale indipendente nelle file del PCI. Dal 1957 al 1983 lavora presso l'Ente autonomo della Biennale di Venezia, sia come Capo Ufficio Stampa sia, dal 1972 al 1983, come Conservatore dell'Archivio Storico della Biennale (ASAC). Dal 1963 al 1972 dirige il Festival internazionale del teatro di prosa, e dal 1971 al 1973 \u00e8 Vicecommissario straordinario della Biennale.\nTra le ultime apparizioni pubbliche, nel 2004, ha lanciato un appello per la scarcerazione del figlio Paolo Dorigo, detenuto in carcere per un attentato dimostrativo alla base USAF di Aviano (provincia di Pordenone), mentre questi portava avanti lo sciopero della fame per ottenere l'esecuzione di esami medici specialisti per dimostrare di aver subito \"torture tecnologiche\" da lui denunciate sin dal 2002 e successivamente ne \u00e8 nato il rocambolesco Caso Dorigo.\nOltre che di Paolo, era il padre di Martino Dorigo, gi\u00e0 deputato di Rifondazione Comunista per due legislature.\nLo storico.\nDorigo \u00e8 stato uno dei pi\u00f9 insigni studiosi del Medioevo veneziano, con importanti ricerche e studi sulla forma della citt\u00e0 lagunare, sui mosaici bizantini e romani, sull'architettura medievale di Jesolo e Aquileia. Le sue pi\u00f9 importanti pubblicazioni di arte medioevale sono:\nFu anche docente di Storia dell'arte medievale presso l'Universit\u00e0 Ca' Foscari di Venezia, in cui, dal 1991 al 1994, ha diretto il Dipartimento di Storia e Critica delle Arti.\nHa fondato nel 1986, con Giuseppe Mazzariol, la rivista annuale del Dipartimento di Storia e Critica delle Arti (poi Dipartimento di Storia delle Arti e Conservazione dei Beni Artistici \"G. Mazzariol\"), intitolata \"Venezia Arti\", che ha diretto fino alla sua scomparsa.\nFino a tutto il 2005 ha lavorato intensamente, in particolare relativamente alla ricerca su Sergio Bettini, il suo maestro all'Universit\u00e0 di Padova, e alla predisposizione del \"corpus\" completo della scultura altomedievale delle diocesi veneziane (Cisam di Spoleto). Il 15 novembre 2005 \u00e8 intervenuto al convegno \"L'opera di Sergio Bettini\" da lui organizzato. Il 15 dicembre 2005 gli \u00e8 stata conferita la laurea \"ad honorem\" in Pianificazione urbanistica (IUAV, Ca' Tron) e in quell'occasione ha tenuto una \"lectio magistralis\", sua ultima apparizione pubblica.\nFondo librario Dorigo.\nNel 2008, la biblioteca personale di Dorigo viene donata dai figli alla Biblioteca di Area Umanistica (BAUM) dell'Universit\u00e0 Ca' Foscari Venezia. Si tratta di una collezione di 14.795 libri e 465 testate di periodici, arricchita a sua volta da una cospicua quantit\u00e0 di materiale documentario inserito al loro interno, quantificabile in pi\u00f9 di 10.000 pezzi, tra opuscoli, ritagli e fotocopie, in molti casi corredati da annotazioni autografe. Il fondo \u00e8 coordinato da un comitato scientifico presieduto dalla prof.ssa Michela Agazzi e composto dal figlio Paolo Dorigo e dal prof. Alessandro Casellato. Il fondo, di particolare pregio per gli studi della storia dell'arte veneta e veneziana in particolare, \u00e8 conservato in una sala dedicata della biblioteca ed \u00e8 consultabile su richiesta.\nBibliografia.\nSulla vicenda politica ed ecclesiale di Dorigo:\nSulla sua attivit\u00e0 di storico dell'arte:"}
{"id": "510577", "revid": "1851610", "url": "https://it.wikipedia.org/wiki?curid=510577", "title": "Pedro Salinas", "text": "Biografia.\nPedro Salinas appartiene al gruppo di poeti-professori e ne rappresenta bene il modello perfetto. Egli \u00e8 un ottimo conoscitore della letteratura spagnola ed europea, impegnato non solo nella critica e nell'universit\u00e0 ma anche pi\u00f9 creativamente con la produzione di poesia, romanzo e teatro.\nIl periodo degli studi.\nNacque a Madrid e in questa citt\u00e0 trascorse i primi anni della sua giovinezza. Terminati gli studi secondari nel 1908 si iscrisse alla facolt\u00e0 di legge che abbandon\u00f2 dopo soli due anni per seguire i corsi di lettere terminati nel 1913 con una laurea in lettere e filosofia. Nello stesso anno collabor\u00f2 a preparare, insieme all'amico D\u00edez-Canedo, una antologia di traduzioni di poesie francesi e si iscrisse subito al dottorato di ricerca, sempre presso la stessa facolt\u00e0, che concluse nel 1916.\nDa giovane a Madrid Pedro Salinas svilupp\u00f2 interessi in numerosi campi: legge, filosofia, scrittura. Il suo sogno era quello di diventare esperto in tutte queste aree d'esperienza.\nL'insegnamento alla Sorbona.\nTra il 1914 ed il 1917 insegn\u00f2 alla Sorbona di Parigi come lettore di spagnolo. In quel periodo si appassion\u00f2 agli scritti di Marcel Proust traducendo il testo \"Alla ricerca del tempo perduto\" (En busca del tiempo perdido) che verr\u00e0 pubblicato nel 1922 in due volumi.\nNel 1915 conobbe una giovane alicantina che risiedeva a Tangeri, Margarita Bonmat\u00ed, che spos\u00f2 in quello stesso anno.\nLa carriera universitaria e le sue prime opere.\nTornato in Spagna vinse un concorso per la cattedra di lingua e letteratura spagnola e scelse la sede di Siviglia dove conobbe i pi\u00f9 noti scrittori dell'epoca e collabor\u00f2 alle maggiori riviste letterarie del tempo pubblicando anche alcune sue poesie. Risale a questi anni l'amicizia profonda e duratura con Jorge Guill\u00e9n.\nTra il 1922 ed il 1923 insegn\u00f2 per un semestre all'Universit\u00e0 di Cambridge con il titolo di \"visiting professor\", attratto dai movimenti della cultura europea.\nDurante gli anni venti collabor\u00f2 con il \"Centro de estudios hist\u00f3ricos\", scrisse alcuni saggi di letteratura contemporanea e allo stesso tempo cur\u00f2 alcune edizioni di classici.Nel 1926 pubblic\u00f2 la sua prima opera narrativa \"Vispera del gozo\" e nel 1928 si trasfer\u00ec a Madrid.Nel 1930 ebbe l'incarico di docente di lingua e letteratura spagnola presso la \"Escuela Central de Idiomas\", incarico che tenne fino al 1936. Nello stesso periodo diresse, per alcuni anni, i corsi presso la Universidad Internacional de Verano di Santander che era stata da lui fondata.\nI fervidi anni di attivit\u00e0 poetica.\nGli anni che vanno dal 1929 al 1936 sono anni di fervida attivit\u00e0 poetica. Verranno dati alle stampe \"Seguro azar\" (1929), \"F\u00e1bula y signo\" (1931), \"Amor en vilo\" (1933) che anticipa \"La voz a ti debida\" che verr\u00e0 pubblicato alla fine di quello stesso anno. Risale al 1936 la raccolta intitolata \"Raz\u00f3n de amor\".\nNel 1935, alla vigilia della guerra civile venne invitato dal Wellesley College negli Stati Uniti per un breve periodo di insegnamento, ma egli part\u00ec per non ritornare mai pi\u00f9.\nNegli Stati Uniti come esule volontario.\nIl poeta rimase, come esule volontario, negli Stati Uniti dove insegn\u00f2 presso diverse Universit\u00e0. Nel '37 gli venne conferito l'incarico per l'insegnamento presso il \"Wellesley College\" nel Massachusetts e in seguito a Baltimora. Durante questi anni fece anche diversi viaggi in Messico per tenere alcune conferenze su \"il poeta e la realt\u00e0 nella letteratura spagnola\" che verranno pubblicate in volume nel 1940 con il titolo \"Literatura espa\u00f1ola siglo XX\".\nIl lieto periodo a Porto Rico.\nNel 1943 gli venne concesso un temporaneo trasferimento presso l'Universit\u00e0 di Porto Rico dove rimarr\u00e0 fino al 1946, facendo nuove amicizie e scrivendo i versi \"El Contemplado (mar, poema). Tema con variaciones\" Compir\u00e0 ancora alcuni viaggi per conferenze a Santo Domingo e a Cuba e nel 1946 far\u00e0 ritorno a Baltimora dove riprender\u00e0 il suo posto di docente.\nA Baltimora l'ultimo periodo di vita.\nA Baltimora intensa e varia sar\u00e0 l'attivit\u00e0 letteraria degli ultimi anni della sua vita. Salinas infatti si dedicher\u00e0, oltre che alla poesia, agli studi critici, ai saggi, al romanzo e al teatro.Il suo ultimo libro di versi, \"Confianza\", verr\u00e0 pubblicato nel 1955 dopo la morte dell'autore che avverr\u00e0 a Boston nel 1951.Secondo il desiderio del poeta venne seppellito nel cimitero di Santa Magdalena a Puerto Rico.\nL'Opera.\nL'opera poetica di Salinas, divisa in nove libri, si distingue in tre fasi distinte ma allo stesso tempo complementari.\nLa prima produzione poetica: 1923-1931.\nLa prima produzione poetica di Salinas, che va dal 1923 al 1931, comprende tre raccolte:\"Presagios\", scritta nel 1923, \"Seguro azar\" (Sicuro azzardo) composta nel 1929 e \"F\u00e1bula y Signo\" (Favola e segno) del 1931 con la quale si conclude la prima fase.\nPresagios.\nIn \"Presagios\" si avvertono gli influssi di B\u00e9cquer, di Antonio Machado e soprattutto di Juan Ram\u00f3n Jim\u00e9nez che scrisse il Prologo e cur\u00f2 la redazione del libro e l'anticipazione dei grandi temi che saranno della poesia successiva come quello della dialettica amorosa, del nulla che sovrasta l'uomo, del mistero, della irrealt\u00e0.Il verso, breve e conciso, \u00e8 ricco di ripetizioni e antitesi che il ritmo delle cesure e degli enjambements tende a separare.\nSeguro azar.\nIn \"Seguro azar\" si coglie gi\u00e0, dall'antitesi tra i due termini del titolo, perfetto ossimoro, il desiderio di riempire l'astratto con figure e aspetti tratti dallo spettacolo della vita moderna, soprattutto da un tipo di letteratura sportiva e cinematografica che ha il suo centro attrattivo maggiore nel Far West (titolo di una lirica dell'opera). Salinas trae pertanto le immagini della sua poesia dalla realt\u00e0 urbana o dalla finzione cinematografica e in modo graduato le priva della loro concretezza. Gli oggetti e le cose, osservate e poi negate, diventano il pretesto per denunciare l'assenza della persona amata che pu\u00f2 essere raggiunta solamente attraverso il sogno.\nF\u00e1bula y signo.\nIn F\u00e1bula y signo, superando la realt\u00e0 del quotidiano, Salinas si rivolge alla vita moderna e al mondo della macchina utilizzando il lessico dei movimenti avanguardieristici, come dimostrano i titoli e i temi del libro da \"Radiator y fogata\" (Radiatore e fuoco) a \"El tel\u00e9fono\", aggiungendo le emozioni che vengono vissute all'insegna della poesia e della fabula.\nLa produzione poetica della maturit\u00e0: 1933-1938.\nLa seconda fase, che comprende il periodo tra gli anni 1933 e 1938, pu\u00f2 considerarsi quella della maturit\u00e0 e vede la produzione delle principali opere dell'autore come \"La voz a ti debida\" La voce a te dovuta, \"Raz\u00f2n de amor\", Largo lamento (Lungo lamento) dove il poeta raggiunge la pienezza del sentimento e dell'abbandono dando l'esempio pi\u00f9 alto di tutto il canzoniere spagnolo del Novecento.\nIl tema principale delle opere di questo periodo \u00e8 quello dell'amore che era gi\u00e0 stato annunciato in \"Presagos\". La realt\u00e0 amorosa viene per\u00f2 ora trasfigurata da una intensa visione idealistica di carattere platonico che ha gli elementi della quotidiana relazione umana ma che va oltre la presenza fisica.\nLa stagione finale: anni quaranta.\nLa terza e ultima fase corrisponde agli anni quaranta e pu\u00f2 considerarsi la stagione finale del poeta dove egli scrive varie opere appartenenti a generi letterari differenti.\nOltre le opere di poesia, si aggiungono quelle di teatro (quattordici drammi in tutto) nelle quali l'autore affronta gli aspetti della vita del tempo, i romanzi nei quali condanna il materialismo moderno e infine alcuni importanti saggi nei quali Salinas dimostra le sue vaste conoscenze culturali oltre una grande capacit\u00e0 critica.\nDa menzionare \u00e8 senza dubbio la poesia \"Cero\" del 1949, che si riferisce allo scoppio della bomba atomica sganciata su Hiroshima il 6 agosto 1945.\nL'ultima opera poetica.\nIl contributo pi\u00f9 originale di quest'ultimo periodo rimangono comunque le produzioni letterarie: \"El contemplado\" del 1946, \"Todo m\u00e0s claro y otros poemas\" (Tutto pi\u00f9 chiaro e altre poesie) del 1949 e \"Confianza\" (Fiducia) che uscir\u00e0 postumo nel 1955."}
{"id": "510588", "revid": "2128848", "url": "https://it.wikipedia.org/wiki?curid=510588", "title": "Deregolazione", "text": "La deregolazione (dall'inglese \"deregulation\") o deregolamentazione \u00e8 quel processo per cui i governi e gli Stati cessano i controlli sul mercato ed eliminano le restrizioni nell'economia, al fine di incoraggiare le operazioni del mercato stesso, che in questa misura sarebbe considerato come un organismo autoregolatore.\nSecondo alcuni teorici dell'economia un tale mercato, libero da qualsiasi controllo governativo, rischierebbe per\u00f2 di rendere lo Stato di diritto subalterno al mercato medesimo.\nStoria.\nL'idea della deregolamentazione ottenne forza negli anni settanta, influenzata dalle ricerche dell'Universit\u00e0 di Chicago e dalle teorie di Ludwig von Mises, Friedrich von Hayek e Milton Friedman, ma soprattutto da quelle di Alfred E. Kahn.\nNegli Stati Uniti il processo di deregolamentazione fu portato avanti dal Presidente Carter, influenzato da Kahn e poi proseguito da Ronald Reagan. L'Airline Deregulation Act del 1978 \u00e8 un notevole esempio, essendo stato introdotto per reintrodurre le forze del mercato nell'industria pesantemente regolata delle compagnie aeree commerciali.\nUn problema che ha incoraggiato la deregolamentazione \u00e8 stata la maniera in cui le industrie oggetto di regolazione spesso controllavano gli enti statali che dovevano regolarle, utilizzandoli per i propri interessi. Anche quando gli enti regolatori iniziarono a funzionare indipendentemente, un processo conosciuto come cattura regolatoria vide spesso gli interessi dell'industria dominare su quelli del consumatore. Uno schema simile \u00e8 stato osservato riguardo al processo di deregolamentazione, controllato esso stesso dalle industrie regolate.\nQuelli che sono stati percepiti come fallimenti della deregolamentazione, come il fallimento del settore creditizio americano negli anni ottanta, hanno portato a una limitata ri-regolamentazione e ad approcci alla regolamentazione pi\u00f9 equilibrati, enfatizzando la qualit\u00e0 della regolamentazione sulla quantit\u00e0. La questione fondamentale \u00e8 dunque quella di regolare gli affari intelligentemente, piuttosto che semplicemente rimuovere o aggiungere regolamentazioni, usando teorie economiche il pi\u00f9 possibile sofisticate.\nMolti processi etichettati come deregolamentazioni sono stati in effetti esempi di ri-regolamentazione affiancati a un processo di liberalizzazione del mercato che hanno avuto come protagonisti aziende pubbliche che sono state inserite nel settore privato.\nDescrizione.\nLa base razionale per la \"deregulation\" \u00e8, generalmente, che un minor numero di regole porta a un maggior livello di concorrenza, a rimuovere i vincoli burocratici e conseguentemente a maggior produttivit\u00e0, maggior efficienza, costi inferiori per le imprese e, in generale, prezzi pi\u00f9 bassi.\nLa deregolamentazione \u00e8 differente dalla liberalizzazione, che si dovrebbe riferire pi\u00f9 alla sfera del corporativismo privato, perch\u00e9 un mercato liberalizzato, permettendo un qualsiasi numero di concorrenti, pu\u00f2 essere regolato al fine di proteggere i diritti dei consumatori, specialmente per prevenire la creazione di oligopoli. Tuttavia i termini sono usati indifferentemente riferendosi alle attivit\u00e0 liberalizzate o deregolamentate.\nSettori interessati.\nLa \"deregulation\" si riferisce di solito a settori di pubblica utilit\u00e0 (telefoni, gas, elettricit\u00e0, acqua, trasporti), a servizi finanziari (dal sistema bancario alla Borsa), a mercati particolarmente sensibili (mercato del lavoro) e a esternalit\u00e0, come nel caso delle regole antinquinamento.\nNel Mondo.\nArgentina.\nL'Argentina ha intrapreso una pesante deregolamentazione economica sotto il governo Menem. Queste direttive, incoraggiate da organizzazioni internazionali come l'FMI e l'Organizzazione Mondiale del Commercio, e sono diventate impopolari dopo il collasso politico-economico del 2001. \nGiappone.\nDa quando la bolla economica \u00e8 scoppiata, negli anni novanta, il governo giapponese ha visto la deregolamentazione come un metodo per risollevare l'economia, non potendo tagliare le tasse a causa del grande deficit statale."}
{"id": "510589", "revid": "3115", "url": "https://it.wikipedia.org/wiki?curid=510589", "title": "Dorothy Day", "text": "Famosa per le sue campagne di giustizia sociale in difesa dei poveri, dei senzatetto e dei lavoratori, si convert\u00ec al cattolicesimo nel 1927.\nBiografia.\nNella vita di Dorothy Day, il punto di svolta \u00e8 l'adesione al cattolicesimo; la fede si fonde con la sua esperienza di vita politica e sociale, iniziando una singolare presenza, non solo sindacale, con i lavoratori statunitensi.\nInsieme a Peter Maurin ha fondato il \"Catholic Worker Movement\" nel 1933; il movimento, iniziato con la pubblicazione del giornale \"Catholic Worker\", fu avviato per delineare una nuova collocazione anarchica e pacifista (negli anni trenta sempre pi\u00f9 lacerati dalle guerre), che sposava la nonviolenza e l'ospitalit\u00e0 per gli impoveriti e i diseredati.\nDorothy Day apr\u00ec in seguito una \"casa di ospitalit\u00e0\" nei quartieri poveri di New York. Il movimento si diffuse rapidamente in altre citt\u00e0 degli USA, in Canada e in Gran Bretagna: dal 1941 sono state fondate pi\u00f9 di trenta comunit\u00e0, ognuna indipendente, ma tutte affiliate ai \"Catholic Workers\". Oggi esistono ben pi\u00f9 di cento comunit\u00e0, incluse alcune in Germania, Paesi Bassi, Irlanda, Svezia, Messico, Australia e Nuova Zelanda.\nDagli anni sessanta la Day abbracci\u00f2 la \"sinistra\" cattolica. Anche se negli anni dieci aveva scritto appassionatamente in difesa dei diritti delle donne, della libert\u00e0 dell'amore e del controllo delle nascite, si oppose alla rivoluzione sessuale degli anni sessanta, dicendo che fu l'effetto malato di una simile rivoluzione sessuale negli anni venti (in quel periodo, precedente la sua conversione, aveva avuto un aborto).\nDorothy Day \u00e8 sepolta nel \"Resurrection Cemetery\" di Staten Island, a pochi isolati da dove si trovava il suo \"cottage\" vicino al mare, dove inizi\u00f2 ad interessarsi al cattolicesimo.\nCausa di canonizzazione.\nLa sua causa di canonizzazione \u00e8 stata proposta dai Missionari Clarettiani nel 1983. Molti oppositori l'hanno giudicata indegna a causa dei suoi \"peccati di giovent\u00f9\" (sessualit\u00e0 prematrimoniale e aborto); altri, tra cui i \"Catholic Workers\", hanno giudicato non degno della persona lo stesso processo di canonizzazione. Ciononostante, il papa Giovanni Paolo II ha concesso all'arcidiocesi di New York il permesso di aprire la causa nel marzo del 2000, conferendole ufficialmente il titolo di serva di Dio. Nel novembre 2012 l'arcivescovo di New York cardinale Timothy Dolan ha sottoposto il proseguimento della causa alla Conferenza episcopale degli Stati Uniti - della quale \u00e8 anche presidente - nel corso della riunione semestrale, ottenendo l'approvazione. Il 24 settembre 2015 Papa Francesco, nel discorso pronunciato davanti al Congresso degli Stati Uniti d'America, l'ha indicata, insieme a Abraham Lincoln, Martin Luther King e Thomas Merton, quale esempio degli uomini e donne di quel paese.\nOpere.\nTra i suoi molti scritti, l'opera pi\u00f9 importante \u00e8 la sua autobiografia, \"The Long Loneliness\", pubblicata nel 1952. Un resoconto di Dorothy Day sul movimento dei \"Catholic Workers\", \"Loaves and Fishes\", fu pubblicato nel 1963.\nLe \u00e8 stato inoltre dedicato un film, \"Entertaining Angels: The Dorothy Day Story\" , sulla sua vita e le lotte da lei intraprese (1996), nonch\u00e9 un lungometraggio documentario, \"Dorothy Day: Don't Call me a Saint\" (2006) , premiato alla \"Marquette University\", dov'\u00e8 stato aperto un archivio dei suoi documenti il 29 novembre 2005."}
{"id": "510590", "revid": "339392", "url": "https://it.wikipedia.org/wiki?curid=510590", "title": "Deregulation", "text": ""}
{"id": "510591", "revid": "1005847", "url": "https://it.wikipedia.org/wiki?curid=510591", "title": "Socialisti Liberali", "text": ""}
{"id": "510599", "revid": "597981", "url": "https://it.wikipedia.org/wiki?curid=510599", "title": "Svetlana Jur'evna Zacharova", "text": "Biografia.\nA dieci anni entra alla Scuola Coreografica di Kiev dove ha come insegnante Valerja Sulegina.\nNel 1995, dopo aver terminato i sei anni di corso alla Scuola di Kiev, vince il secondo premio al Concorso Internazionale per giovani ballerini di San Pietroburgo.\nViene ammessa alla prestigiosa Accademia di danza Vaganova di San Pietroburgo e iscritta direttamente all'ultimo corso avendo come insegnante Elena Evteeva.\nNel giugno 1996 si diploma dall'Accademia di Ballo Vaganova ed entra a far parte del Balletto Mariinskij di San Pietroburgo.\nNel 1997 viene promossa \"prima ballerina\" nella compagnia del Teatro Mariinskij dove lavora con Ol'ga Moiseeva, figura determinante nella sua evoluzione artistica.\nDal 1997 al 2003, per il Balletto del Teatro Mariinskij, Svetlana Zakharova danza la maggior parte dei ruoli principali del repertorio della compagnia, spaziando dai balletti classici ottocenteschi ai lavori moderni dell'ultimo Novecento.\nNel 1999 riceve il premio \"Golden Mask\" come migliore interpretazione femminile per \"Serenade\" di George Balanchine e nel 2000 per la sua interpretazione di Aurora ne \"La bella addormentata\".\nDal 1999 \u00e8 \u00c9toile ospite delle maggiori compagnie di danza del mondo, tra le quali il l'American Ballet Theatre, il Ballet de l'Op\u00e9ra de Paris, il Corpo di Ballo del Teatro alla Scala di Milano, l'English National Ballet, il New York City Ballet, il New National Theatre Ballet di Tokyo.\nIl 7 febbraio 2014 danza all'apertura dei giochi olimpici invernali\nNell'ottobre 2003 \u00e8 \"prima ballerina\" del Balletto del Teatro Bol'\u0161oj di Mosca.\nDal 6 giugno 2005 Svetlana Zakharova \u00e8 Artista Emerito di Russia. Nello stesso anno riceve il Prix Benois de la Danse.\nNel 2006 riceve il Premio di Stato di Russia. Due anni dopo, nel 2008, diviene Artista Popolare di Russia e viene eletta alla Duma di Stato della Russia nelle file del partito Russia Unita. \u00c8 membro del comitato statale per la cultura della Duma.\nNell'aprile 2009 \u00e8 protagonista di \"Zakharova Supergame\", spettacolo scritto appositamente per lei dal compositore italiano Emiliano Palmieri in collaborazione con il coreografo del Teatro alla Scala di Milano Francesco Ventriglia, presentato all'interno del Gala a lei dedicato al teatro Bolshoj. In Italia ha ballato alla Scala con partner Roberto Bolle \"Il lago dei cigni\", \"Giselle\" e \"La Bayad\u00e8re\" e a Napoli al San Carlo \"Don Quixote\".\nIl 17 febbraio 2011 d\u00e0 alla luce una bambina, Anja, avuta dal celebre violinista russo Vadim Viktorovi\u010d Repin con cui \u00e8 sposata. A distanza di un anno dal parto, il 18 febbraio 2012 ritorna sul palco del Teatro alla Scala di Milano interpretando da protagonista Giselle accanto al partner Roberto Bolle.\nIl 2 luglio 2016 Svetlana riceve al Teatro Carlo Felice di Genova il prestigioso Premio Tatiana Pavlova. Hanno premiato la grande artista con queste parole:\n\"Come il vento che muove le onde del mare, Svetlana danza sul palcoscenico, per rivelare a tutti il segreto della musica. Un dono di Dio, che comunica nella misteriosa grazia dei movimenti la bellezza e l'armonia dell'universo\"\nIl giorno seguente, sempre al Teatro Carlo Felice, va in scena sul palcoscenico lo spettacolo \"Amore\", in cui l'artista si esibisce in tre diverse coreografie: una intitolata \"Francesca da Rimini\" (coreografia di Yuri Possokov) e due di danza contemporanea. \n\"Amore\" fece il giro dell'Europa e dei teatri delle pi\u00f9 importanti citt\u00e0 italiane."}
{"id": "510600", "revid": "887364", "url": "https://it.wikipedia.org/wiki?curid=510600", "title": "Puttana", "text": ""}
{"id": "510613", "revid": "367445", "url": "https://it.wikipedia.org/wiki?curid=510613", "title": "Ariete (astrologia)", "text": "L'Ariete (\u2648) \u00e8 il primo dei 12 segni zodiacali dell'astrologia occidentale, situato tra Pesci e Toro.\nCaratteristiche.\nL'Ariete \u00e8 un segno cardinale di fuoco, governato da Marte. In questo segno Marte si trova in domicilio (diurno), il Sole in esaltazione, Venere in esilio, Saturno in caduta. Il segno opposto \u00e8 la Bilancia.\nIl colore del segno \u00e8 il rosso\nI nati in questo segno presenterebbero energia, coraggio e intraprendenza, avrebbero una grande carica vitale e dinamicit\u00e0 con cui perseguire la loro autoaffermazione in maniera indipendente, anche se spesso sarebbero inclini alla competizione. Marte il pianeta governatore del segno infatti donerebbe loro un'indole guerriera che li renderebbe combattenti determinati con una grande forza interiore, grazie alla quale sarebbero sempre pronti ad affrontare nuove sfide e a risollevarsi in fretta dopo un ostacolo. Altre qualit\u00e0 tipiche sarebbero la passionalit\u00e0, l'ottimismo, la sincerit\u00e0 e la spontaneit\u00e0. Sarebbero contraddistinti anche dall'impulsivit\u00e0, dall'impazienza e da una certa propensione all'irascibilit\u00e0 e all'aggressivit\u00e0. Il Sole si pu\u00f2 trovare nel segno dell'Ariete nel periodo che va, all'incirca, dal 21 marzo al 20 aprile: l'inizio coincide con l'equinozio di primavera, stagione che appunto prende avvio da questo segno. Il periodo esatto varia di anno in anno, e per stabilire la sua posizione nei giorni estremi \u00e8 necessario consultare le effemeridi."}
{"id": "510619", "revid": "2100199", "url": "https://it.wikipedia.org/wiki?curid=510619", "title": "Sussan Deyhim", "text": "Biografia.\nSussan Deyhim inizia la carriera come ballerina tra il 1971 ed il 1975 con il Pars National Ballet, affiliato alla Televisione Nazionale Persiana. \nNel 1976 riceve una borsa di studio per il MUDRA, dove studia danza con Maurice B\u00e9jart. \nNel 1980 si trasferisce a New York dove ha modo di esprimere a livello internazionale le sue qualit\u00e0 di artista a tutto campo. Coreografa, danzatrice, attrice, regista e cantante.\nHa collaborato (tra gli altri) con i compositori Micky Hart, Branford Marsalis, Christian Marclay, Peter Scherer, Elliot Sharp, Arto Lindsay, Heiner Goebbels, Jan Mattox, Loren Rush e Winston Tong.\nLa Deyhim \u00e8 anche apparsa in molte produzioni teatrali internazionali, con autori quali: Assur Banipal Babilla, Elizabeth Swados, Micha van Hoecke e Lindsay Kemp.\nNel 1981 la Deyhim inizia la collaborazione artistica con Richard Horowitz registrando \"Queen of Saba\" per l'album di Horowitz \"Eros in Arabia\". \nIn seguito lavorano ad una serie di performance multimediali chiamate \"Azax/Attra: Desert Equations\".\nDeyhim e Horowitz lavorano proficuamente assieme e mostrano al pubblico di tutto il mondo le loro opere: sono al Carnegie Recital Hall a New York nel 1985 e sempre a New York al Central Park's Summer Stage e alla Brooklyn Academy of Music nel 1987 e 1990, all'Assilah Festival in Marocco, al Festival of the Arts and Technology a Parigi, al 750\u00ba anniversario della citt\u00e0 di Berlino, all'ICA di Londra, al The City Contemporary Dance Company a Hong Kong. \nCoreografato dalla Deyhim e composto dalla stessa e da Horowitz, i due creano \"X-Isle Isle-X\" presentato all'ARS and Electronica Festival di Linz nel 1989, al Time Zone Festival di Bari, nel 1990 al Museum of Contemporary Art a Prado nel 1991, e al Voices of the Universe Festival a Roma nel 1991.\nNel 1998 \u00e8 importante l'incontro con l'artista iraniana Shirin Neshat, che imposta il proprio lavoro (similmente alla Deyhim) sulle profonde differenze che separano la cultura occidentale, a cui \u00e8 ormai assimilata, e quella islamico-orientale, da cui proviene.\nNel video \"Turbulent\", che prende spunto dal divieto alle donne di cantare in pubblico, l'azione si svolge su due opposti schermi: una \"parte\" maschile forte e debordante che si confronta direttamente sulla seconda, femminile sottomessa ed impotente, dove Sussan Deyhim partecipa come performer. Presentato nel 1999 alla Biennale di Venezia, \"Turbulent\" conquista il Primo Premio Internazionale. \nSussan Deyhim inizia la sua collaborazione con la Neshat curando le musiche di diversi altri lavori a venire. \nDue video della Neshat realizzati nel 2001, presentati in un'unica occasione alla Barbara Gladstone Gallery di New York: \"Pulse\" e \"Possessed\", si avvalgono delle musiche create appositamente da Sussan Deyhim.\nDel 2001 \u00e8 la performance della Neshat \"Logic of the Birds\" in cui alle immagini filmate e proiettate su schermi l'artista combina la presenza reale di figuranti e il concerto vocale dal vivo di Sussan Deyhim."}
{"id": "510629", "revid": "1543377", "url": "https://it.wikipedia.org/wiki?curid=510629", "title": "Francesco Maria Piave", "text": "Biografia.\nFiglio di Giuseppe Piave e di Elisabetta Casarini, nacque nel 1810 in una famiglia benestante, legata all'industria del vetro. Dal 1808 il padre era podest\u00e0 del comune di Murano durante il periodo napoleonico, e ricopr\u00ec questo incarico fino al 1816.\nCominciati per volere del padre gli studi ecclesiastici presso il Seminario Patriarcale di Venezia, il giovane Piave li interruppe nel 1827.\nIn seguito Piave studi\u00f2 materie letterarie a Roma, dove si era trasferito con la famiglia. Nella capitale pontificia divenne socio dell'Accademia tiberina, ove conobbe il letterato Jacopo Ferretti (con cui strinse un'amicizia sfociata in una corrispondenza epistolare che tuttora aiuta a ricostruire la sua vita) e il poeta romanesco Giuseppe Gioachino Belli, che gli dedic\u00f2 un sonetto; divenne anche socio dell'Accademia dell'Arcadia.\nNell'estate del 1838 mor\u00ec il padre e Piave decise di ritornare a Venezia, dove giunse il 6 settembre, ricongiungendosi alla famiglia gi\u00e0 rientrata. Trov\u00f2 lavoro come revisore-correttore presso il tipografo Giuseppe Antonelli, probabilmente gi\u00e0 conosciuto in giovanissima et\u00e0; Antonelli venne presto considerato, come Piave scrisse in una lettera al Ferretti, \u00abpiucche padre\u00bb.\nPresso Antonelli inizi\u00f2 l'attivit\u00e0 di traduttore. Ben presto si avvicin\u00f2 al giornalismo, entrando alla \"Gazzetta Privilegiata di Venezia\"; per la testata scrisse numerosi articoli, soprattutto di critica d'arte.\nL'11 settembre 1841 comunic\u00f2 al Ferretti di star lavorando, \u00abcon tutta la modestia di un \"Debutante\"\u00bb (sic), al suo primo libretto d'opera, tratto da \"La bottega del caff\u00e8\" di Carlo Goldoni; il risultato, il \"Don Marzio\" per il compositore Samuel Levi, rimase inedito e mai rappresentato.\nIl suo primo libretto rappresentato fu il secondo suo lavoro, una revisione delle parole di Giovanni Peruzzini per \"Il Duca d\u2019Alba\" di Giovanni Pacini, rappresentato al Teatro La Fenice di Venezia nel 1842.\nNello stesso 1842 divenne direttore degli spettacoli del Teatro La Fenice, e inizi\u00f2 anche una collaborazione con il Teatro alla Scala di Milano. Nel 1844, con il libretto di \"Ernani\", inizi\u00f2 la sua collaborazione con Giuseppe Verdi, che entrer\u00e0 nella storia della musica mondiale; \"Ernani\" ebbe la sua prima al Teatro La Fenice il 9 marzo. Nel 1848 Piave venne nominato poeta ufficiale dello stesso teatro.\nIl 15 gennaio 1855 nella chiesa di Santo Stefano (a Venezia) spos\u00f2 la cantante lirica Elisa Gasparini (Gorizia 1825 - Milano 1906), che gli era stata presentata per un\u2019audizione dal tenore Antonio De Val; dal matrimonio nascer\u00e0 una figlia, Adelina Piave, futura cantante.\nA inizio marzo 1859 lasci\u00f2 Venezia e La Fenice e si trasfer\u00ec a Milano con la famiglia, appoggiandosi alla mecenate Clara Maffei, a Verdi e al nuovo governatore Massimo d\u2019Azeglio. Il 30 giugno 1860 firm\u00f2 un contratto con il Teatro alla Scala; per lui venne creata una figura nuova: era poeta teatrale ma anche direttore di scena, aveva cio\u00e8 il compito di occuparsi della parte visiva delle opere, di fare le ordinazioni per scene e costumi, e non solo per La Scala, ma anche per il Teatro Carignano e il Teatro Regio di Torino; il tutto per un mensile di sole 130 lire, di gran lunga inferiore a quello dei cantanti di livello e del suo salario per ogni libretto.\nPiave scrisse circa sessanta libretti per opere di vari compositori, quali Giovanni Pacini, Saverio Mercadante e Antonio Cagnoni, ma la produzione pi\u00f9 significativa si ebbe con Giuseppe Verdi, per il quale scrisse ben dieci libretti.\nNel 1865, seppur sconsigliato da Verdi, che ne prevedeva il respingimento, present\u00f2 la domanda per ottenere l\u2019insegnamento di letteratura drammatica e declamazione al Conservatorio di Milano; la domanda fu respinta.\nDeluso ed esaurito, il 5 dicembre del 1867 venne colpito da un attacco apoplettico che lo lasci\u00f2 paralizzato e incapace di parlare e lavorare; furono alcuni compositori, in particolar modo Verdi, a soccorrerlo finanziariamente e a garantire un'educazione e un sicuro avvenire alla figlia.\nNel 1868 Ricordi pubblic\u00f2 un \"Album per Canto di Auber-Cagnoni-Mercadante-Ricci-Thomas-Verdi a benefizio del poeta F.M.Piave\": vi presero parte, come da titolo, i compositori Daniel Auber, Antonio Cagnoni, Saverio Mercadante, Federico Ricci, Ambroise Thomas e Giuseppe Verdi; l'incasso delle vendite and\u00f2 a sostegno di Piave e famiglia.\nPiave mor\u00ec qualche anno dopo, il 5 marzo 1876 a Milano. Verdi provvedette perfino alle spese di funerale e sepoltura al Cimitero Monumentale della citt\u00e0. In seguito i suoi resti sono stati trasferiti in un'ampia celletta nella Cripta del Famedio dello stesso Monumentale."}
{"id": "510633", "revid": "599013", "url": "https://it.wikipedia.org/wiki?curid=510633", "title": "Luca Rigoni", "text": ""}
{"id": "510634", "revid": "380654", "url": "https://it.wikipedia.org/wiki?curid=510634", "title": "Galactica (serie televisiva 1978)", "text": "Galactica (\"Battlestar Galactica\") \u00e8 una serie televisiva statunitense di fantascienza prodotta nel 1978 da Glen Larson. Fu realizzata una sola stagione andata in onda in prima visione negli Stati Uniti negli anni 1978-1979 e trasmessa in Italia da gioved\u00ec 7 ottobre 1982 alle 19.30 su Canale 5. L'episodio pilota, in tre parti, fu proiettato nelle sale cinematografiche, nel luglio 1978, in Europa, Canada e Giappone e in Italia fu distribuito con il titolo \"Battaglie nella galassia\".\nNel 1980 fu realizzato un \"sequel\" della serie, \"Galactica\" (\"Galactica 1980\"), ambientato 30 anni dopo la fine della serie originale, ma fu di breve durata. Dal 2004 al 2009 \u00e8 stato prodotto un \"remake\", \"Battlestar Galactica\", composta da quattro stagioni.\nAmbientazione e trama.\nLa serie si basa sul presupposto che la specie umana abbia origine extraterrestre. In un lontano passato, essa si \u00e8 diffusa su numerosi pianeti. Gli Egizi, i Maya e gli abitanti di Atlantide e Lemuria sarebbero i diretti discendenti di questi coloni spaziali.\nIn un lontano sistema solare, l'umanit\u00e0 si \u00e8 insediata su 12 pianeti (con un'evidente analogia col numero dei segni zodiacali, dei quali alcuni dei 12 pianeti portano anche il nome: es: Caprica - Capricorno; Sagittarian - Sagittario). Dopo un millennio di scontri con i Cyloni, un popolo di robot, le 12 colonie vengono infine distrutte e i pochi superstiti sono costretti a un esodo attraverso lo spazio. La flotta delle astronavi comprende un'unica nave da battaglia, il \"Galactica\", governata dal comandante Adamo (\"Adama\" nell'originale). La flotta parte alla ricerca del pianeta leggendario chiamato Terra, dove si dice esista l'ultima colonia umana, la tredicesima. Durante il viaggio, la flotta \u00e8 costantemente minacciata dai Cyloni.\nGli episodi sono prevalentemente ambientati a bordo del \"Galactica\".\nLa prima serie non fornisce mai indicazioni precise in merito, ma da numerosi indizi si evince che l'azione si svolge ai giorni nostri. Nella serie del 1980 viene chiarito che la distruzione delle colonie, e l'inizio dell'esodo, sia da datarsi intorno all'anno 1950.\nGalactica e Guerre stellari.\nNel 1978 la 20th Century Fox cit\u00f2 Universal Studios (produttori di \"Battlestar Galactica\") per plagio, asserendo che 34 idee della serie erano state tratte da \"Guerre stellari\". Universal contrattacc\u00f2 accusando \"Guerre stellari\" di aver rubato numerose idee dal film del 1972 \"Silent Running\" (distribuito in Italia con lo sviante titolo '; la produzione non aveva in effetti nessun punto di contatto con il classico di Stanley Kubrick ') e dalle serie televisive di Buck Rogers degli anni quaranta. Alla fine, la controversia si concluse con un nulla di fatto.\nEdizione italiana.\nNel 2008 \u00e8 stata editata in DVD l'intera serie. I primi tre episodi non erano mai stati doppiati in italiano, fino all'edizione DVD. Infatti per la trasmissione televisiva italiana era stata usata la versione cinematografica che differisce per montaggio da quella televisiva. Anche gli episodi 12-13 hanno un doppiaggio differente essendo stati usati per il film di montaggio ."}
{"id": "510637", "revid": "14691", "url": "https://it.wikipedia.org/wiki?curid=510637", "title": "Dodici trib\u00f9", "text": ""}
{"id": "510646", "revid": "436907", "url": "https://it.wikipedia.org/wiki?curid=510646", "title": "Storia di un minuto", "text": "Storia di un minuto \u00e8 il primo album in studio del gruppo musicale italiano Premiata Forneria Marconi, pubblicato nel gennaio del 1972 dalla Numero Uno.\nL'album fu il primo per un gruppo musicale italiano a raggiungere la vetta delle classifiche nazionali; \u00e8 inoltre presente nella classifica dei 100 dischi italiani pi\u00f9 belli di sempre secondo \"Rolling Stone Italia\" alla posizione numero 44.\nIl disco.\nRegistrato da Gaetano Ria presso gli studi Fonorama di Milano (di propriet\u00e0 di Carlo Alberto Rossi) in presa diretta, \u00e8 stato ristampato su CD nel 2005. Si tratta di un concept album che ripercorre la giornata di un uomo comune.\nLa copertina, realizzata da Caesar Monti, Wanda Spinello e Marco Damiani, \u00e8 apribile ed all'interno ha un unico foglio con i testi dei brani.\n\"La carrozza di Hans\" e \"Impressioni di settembre\" sono in versione diversa rispetto al singolo del 1971.\nIl disco si apre con una breve \"Introduzione\" a cui subentra il brano \"Impressioni di settembre\". Dopo l'allegra tarantella progressive rock con elementi hard rock di \"\u00c8 festa\" segue la lunga suite \"Dove...quando\" (divisa in due parti). Dopo il brano \"La carrozza di Hans\", l'LP si conclude con \"Grazie davvero\".\nI brani \"Impressioni di settembre\" e \"E' festa\" sono cantati da Franco Mussida, \"La carrozza di Hans\" \u00e8 cantata nella prima parte da Mauro Pagani (cos\u00ec come \"Dove..Quando\"), mentre la seconda dallo stesso Mussida."}
{"id": "510647", "revid": "110157", "url": "https://it.wikipedia.org/wiki?curid=510647", "title": "Derbi", "text": "La Derbi \u00e8 una casa motociclistica spagnola le cui origini risalgono al 1922 con l'apertura, da parte di Simeon Rabasa, di un negozio di biciclette, in seguito ampliato a fabbrica. Fa parte dal 2001 del gruppo Piaggio.\nStoria.\nOrigine del marchio.\nSin dagli anni della guerra civile spagnola Rabasa si occup\u00f2 della costruzione di piccoli ciclomotori, registrando accordi con altre fabbriche per procurarsi i componenti. Nel 1944 Simeon costitu\u00ec con il fratello Josep e un gruppo di finanziatori la Bicicletas Rabasa, con cui produsse il SRS, un ciclomotore da 48 cm\u00b3 e 1,5 cv a 4500 rpm, capace di 45\u00a0km/h, dotato di forcella anteriore telescopica, due marce manuali e freni a tamburo.\nLa nascita della Nacional Motor Rebasa S.A. avviene nel 1950, e per l'occasione viene prodotta la motocicletta \"DERBI (DERivato di BIcicletta)\" 250\u00a0cm\u00b3, capace di 9 \u00a0CV. Questa moto vantava novit\u00e0 tecniche assolute per quel tempo: la leva del cambio a pedale (posta a destra) e carter motore sagomati, non pi\u00f9 lisci, nonch\u00e9 la spia recante il numero della marcia inserita. Questa moto rimase in produzione per oltre un decennio.\nGli anni cinquanta furono fondamentali per la Derbi, in quanto dalla produzione di 150 unit\u00e0 con 30 operai del 1951 si pass\u00f2 a ben 4500 veicoli con 300 operai presenti in fabbrica nel 1958.\nLe motociclette e ciclomotori pi\u00f9 importanti del periodo furono, oltre a SRS e 250, la 95\u00a0cm\u00b3 a due tempi a pistoni con camera di scoppio allineata del 1953, la 125 super del 1955, la 350 bicilindrica del 1957, capace di 120\u00a0km/h con i suoi 16 \u00a0CV e il \"Girocarro\" o \"Transca\", un veicolo con trazione e guida mobili, anteriori o posteriori a seconda delle esigenze temporanee dell'utente. Non mancarono nemmeno le imbarcazioni, con la \"Canoa D-6\", equipaggiata da un motore con 6 cilindri a V.\nAnni '60 e '70.\nNel 1961, dopo il lancio della Seat 600, le moto di cilindrata medio alta vengono vendute sempre meno, cos\u00ec la Derbi incomincia a occuparsi quasi esclusivamente di modelli con motori di 49\u201375\u00a0cm\u00b3.\nUna delle prime creazioni in questo senso furono le \"49 SPORT\" e \"GRAN SPORT\", ciclomotori da 48,7\u00a0cm\u00b3, con 1,5 \u00a0CV a 5000 rpm, 3 marce, freni a tamburo, cambio a pedale e sospensioni idrauliche. Questo motociclo leggero, dopo alcune modifiche, fu ribattezzato in \"Antorcha\" nel 1965 e nel complesso sar\u00e0 venduto in mezzo milione di pezzi nella sola Europa.\nSempre nel decennio dei '60 arrivarono la \"125 Super\" (1963), il \"49 Junior\" (1964), il \"74 GS\" (1964), motociclo sportivo capace di oltre 100\u00a0km/h, la cui produzione sarebbe durata fino al termine del decennio successivo, la \"125 4V\" (1966), capace di 7 \u00a0CV a 5500 rpm, la \"Trial Pireneos\" 74 (1966) da 7 \u00a0CV, il \"Derbimatic\" (1969), piccolo veicolo cittadino con trasmissione automatica e linea da moto da turismo, e lo \"Scootmatic\" dello stesso anno, un piccolo ciclomotore guidabile senza patente.\nNegli anni settanta la Derbi si avventur\u00f2 nel campo delle enduro con la \"Coyote\", 49 e 75\u00a0cm\u00b3, il \"Correlaminos\" e il \"Cross\" 50, poi presentato in versione 74 e 74TT. La gamma di Derbi enduro si chiuse con la \"Diablo C4\" del 1978.\nTuttavia gli anni settanta furono pi\u00f9 importanti per la Derbi nel settore stradale: nel 1972 venne realizzata la moto da corsa \"Carreras\" cliente 50\u00a0cm\u00b3, capace di 15,5 \u00a0CV a 15000 rpm, raffreddata ad aria, con 6 marce e capace, in virt\u00f9 della sua leggerezza, di 165\u00a0km/h; l'alimentazione era ad opera di un carburatore IRZ da 24\u00a0mm a valvola rotativa, pistone Mahle ed accensione elettronica Motoplat. Questo piccolo bolide era venduto a 35000 pesetas per le corse.\nNel 1975 arriv\u00f2 la sportiva economica \"2002 GPX\", una GT da 125-187,5\u00a0cm\u00b3, con 23-26 \u00a0CV, 6 marce, bicilindrica ad accensione elettronica; nel 1976 arriv\u00f2 la versione con doppio freno a disco sull'anteriore, lubrificazione separata, ammortizzatori anteriore direzionali e posteriori di tipo olio/gas, carenatura anteriore: la moto sviluppava 26 \u00a0CV a 8000 rpm per 150\u00a0km/h.\nRester\u00e0 invece un prototipo la 125 \"4V\" raffreddata ad acqua.\nNel campo degli scooter, nel 1977 arriv\u00f2 il \"Variant\" con l'innovativo Spacetronic, un dispositivo che permetteva la messa in moto con un bottone rosso posto sul quadro strumenti e che rappresenta da molti anni la norma per tutti gli scooter e la quasi totalit\u00e0 delle moto.\nAnni '80 e '90.\nGli anni ottanta si aprirono con la nuova \"Diablo 80 CXS\" e il \"Variant Caballero\", che godette dell'ottima pubblicit\u00e0 data dal giro del mondo (18835\u00a0km percorsi su due ruote) operato da Marco Gardoqui in 76 giorni nel corso del 1980. Sempre di quegli anni furono lo \"Sport Coppa 80\", la \"125 Cross\", la \"1001-74 Sport Coppa\" e la \"SC50\" da 2,5 \u00a0CV a 8000 rpm.\nNel 1981 arrivarono i due nuovi enduro \"CX Jumbo\" e il \"TT8\", nonch\u00e9 la \"SC125\" e la \"TTS9\", la \"T-250 6V\", la \"SC 74\", che sostitu\u00ec la 1001, la \"RC-250 6V\" turistica.\nNel 1982 arrivarono i vari \"Scoot\" da 50 a 80\u00a0cm\u00b3 con 4,5 o 6 marce.\nPer i sessant'anni del marchio di Rebasa arrivarono sia il \"Variant start\" che il \"Jumbo super-FD\"; Simeon Rebasa se ne and\u00f2 nel 1988, l'anno successivo al raggiungimento di un accordo con cui la Derbi diventava importatore spagnolo per la Kawasaki. Il decennio si chiuse con la presentazione dell'attraente \"GPR 75\", con telaio a doppio trave, raffreddata a liquido, 6 marce, forcella teleidraulica, monotrave regolabile e ben 3 dischi; questa moto si evolse in \"SPORT 75\" nel 1991.\nGli anni novanta, oltre al gi\u00e0 noto GPR, videro la produzione del \"Country RD\" e della \"BIG 3\", un enduro e un trial; nel campo scooteristico arrivarono a inizio decennio il classico carenato Vamos e il \"Fenix\", simile per linea a una moto turistica, mentre, nell'ambito del rinnovamento della gamma in vista del nuovo millennio, furono prodotti l\"Hunter\" e il \"Paddock\" del 1997, cui si aggiunse lo scooter sportivo \"Predator\", firmato dalla matita di Giorgetto Giugiaro nel 1998. Il decennio si chiuse con l\"Atlantis\".\nStoria recente.\nLe moto Derbi tornano solo nel nuovo millennio con la crosser \"Senda\", al vertice delle vendite di categoria in Europa, presente in versione 50 e 125\u00a0cm\u00b3 a due tempi: questa moto montava per prima la forcella USD (up side down) e vantava soluzioni tecniche interessanti per telaio e sospensioni.\nNel 2001 arrivarono lo scooter \"GP1\" e la moto \"GPR\", un 50\u00a0cm\u00b3 sportivo derivato dal mondo del motomondiale.\nIl 2003 \u00e8 stato l'anno della svolta, con l'introduzione di un nuovo marchio per la casa e due moto molto premiate: la \"Senda Black Edition\", a tiratura limitata, and\u00f2 esaurita prima che l'esemplare n. 1 fosse prodotto, mentre la nuovissima \"GPR 50 Nude Look\" vinse il premio \"design\" MDA.\nL'anno successivo la gamma GPR \u00e8 stata completata da quattro versioni, \"Nude\" (naked) e \"Racing\" (carenata) disponibili sia a 50 sia 125\u00a0cm\u00b3 a 2 tempi (in seguito anche a 4 tempi); nel settore scooter, il GP1 \u00e8 stato equipaggiato di telaio motociclistico, con motore centrale di 50\u00a0cm\u00b3, oppure laterale da 125\u2013250\u00a0cm\u00b3. Questi prodotti si sono distinti per le linee molto giovani e per soluzioni tecnologiche innovative e raffinate come la pinza del freno ad attacco radiale sul GPR.\nLa presentazione (2006) della \"Mulhacen 659\" ha portato la nuova Derbi, sotto la guida Piaggio, nel settore delle cilindrate medio-alte, con una scrambler in puro stile anni settanta, equipaggiata con un 659\u00a0cm\u00b3 Yamaha /Minarelli da 48 CV e con il 125\u00a0cm\u00b3, nuovo motore sviluppato totalmente in Spagna bialbero a quattro tempi con raffreddamento a liquido, dotato di 15 \u00a0CV.\nQuesto motore verr\u00e0 poi montato anche sulla nuova on-off Terra.\nNel marzo 2011 la Piaggio decide di chiudere lo stabilimento di Martorelles e di trasferire la produzione a Noale."}
{"id": "510648", "revid": "6923", "url": "https://it.wikipedia.org/wiki?curid=510648", "title": "Vigezzina", "text": ""}
{"id": "510651", "revid": "16073", "url": "https://it.wikipedia.org/wiki?curid=510651", "title": "Test chi quadro", "text": ""}
{"id": "510652", "revid": "547992", "url": "https://it.wikipedia.org/wiki?curid=510652", "title": "Giovanni Galli", "text": "Biografia.\nDopo il ritiro dal calcio giocato, si \u00e8 impegnato anche nelle vesti di opinionista e commentatore televisivo; dal 2003 al 2005 ha affiancato Bruno Longhi in qualit\u00e0 di commentatore tecnico nella telecronaca italiana dei videogiochi della serie \"FIFA\" della Electronic Arts. Dal 2009 \u00e8 opinionista fisso per Mediaset Premium.\nIl figlio primogenito Niccol\u00f2, promessa delle giovanili del , \u00e8 deceduto nel 2001 a 17 anni a causa di un incidente stradale. Giovanni Galli ha raccontato il lutto per la morte del figlio nel libro \"La vita ai supplementari\".\nCaratteristiche tecniche.\nGalli era un estremo difensore di sicura affidabilit\u00e0, con uno stile improntato pi\u00f9 all'efficacia che alla spettacolarit\u00e0 degli interventi; a lui si sono ispirati, tra gli altri, Luca Marchegiani e Francesco Toldo.\nCarriera.\nGiocatore.\nClub.\nHa difeso la porta della Fiorentina per nove stagioni, dal 1977 al 1986. Nel campionato 1981-82 con il club viola lott\u00f2 per lo scudetto, conteso alla Juventus fino all'ultima giornata. A 28 anni pass\u00f2 al Milan per 5 miliardi di lire, dove in quattro anni vincer\u00e0 due Coppe dei Campioni (1988-1989 e 1989-1990), uno scudetto (1987-1988), una Coppa Intercontinentale (1989), una Supercoppa UEFA (1989) e una Supercoppa italiana (1988), oltre a raggiungere la finale di Coppa Italia nel 1989-1990.\nDal 1990 al 1993 gioc\u00f2 nel Napoli, che lo acquist\u00f2 per 3 miliardi di lire, con cui vinse un'altra Supercoppa italiana nel 1990. Nella stagione 1993-1994 difese la porta del . Nel campionato successivo \u00e8 stato tra le fila del come secondo di Luca Bucci; con la squadra emiliana vinse una Coppa UEFA.\nNell'ottobre del 1995 pass\u00f2 in Serie B alla , dove nel 1996, a 38 anni, concluse la sua carriera sportiva. Con le sue 496 presenze \u00e8 al quindicesimo posto della classifica di presenze in Serie A.\nNazionale.\nVenne convocato da Enzo Bearzot come terzo portiere dietro Zoff e Bordon sia per l'Europeo 1980 che per il vittorioso Mondiale 1982. \nFece il suo esordio in Nazionale il 5 ottobre 1983, a 25 anni, nella partita Italia-Grecia (3-0). Dopo aver vinto il ballottaggio con Tancredi, disput\u00f2 da titolare il Mondiale 1986, senza brillare. L'Italia fu eliminata dalla Francia agli ottavi di finale, in quella che fu l'ultima delle 19 presenze di Galli in maglia azzurra.\nAllenatore e dirigente.\nNella stagione 1997-1998 \u00e8 stato il direttore sportivo del Foggia.\nIl 22 marzo 2001 viene nominato team manager della Fiorentina.\nIl 9 novembre 2006 entra nello staff tecnico del Real Madrid come osservatore, lavorer\u00e0 a stretto contatto con il segretario generale Franco Baldini.\nIl 13 dicembre 2007 il presidente Piero Arvedi lo nomina direttore generale dell'Hellas Verona. Il 28 febbraio 2008 si \u00e8 dimesso per le grosse responsabilit\u00e0 a lui imputate per il cattivo andamento della squadra, quali la scelta dell'allenatore Maurizio Sarri e il mercato di gennaio deficitario. Acquist\u00f2 per cinquantamila euro Jorginho, poi ceduto al Napoli in cambio di diversi milioni.\nIl 10 dicembre 2012 inizi\u00f2 a frequentare a Coverciano il corso di abilitazione per il master di allenatori professionisti Prima Categoria-Uefa Pro.\nIl 21 ottobre 2014 \u00e8 diventato il responsabile dell'area tecnica della Lucchese. Il 19 aprile 2016 ha rassegnato le dimissioni dal consiglio di amministrazione del club, le quali, per\u00f2, sono state respinte. Al termine della stagione ha lasciato il suo incarico all'interno del club.\nCarriera politica.\nIl 1\u00ba marzo 2009 il Popolo della Libert\u00e0 annunci\u00f2 la sua candidatura a sindaco di Firenze per le elezioni del 6 e 7 giugno 2009. Galli era sostenuto da una coalizione che includeva, oltre al PDL, anche la lista \"Firenze con Giovanni Galli sindaco\", la Lega Nord Toscana, i Pensionati Democratici Italiani, un comitato di cittadini e una lista civica animalista. Al primo turno elettorale ottenne il 32% dei voti contro il 47,5% del candidato del centrosinistra Matteo Renzi; al ballottaggio del 22 giugno risult\u00f2 sconfitto con il 40% dei voti contro il 60% di Renzi.\nIl 9 settembre 2011 ha lasciato il gruppo del PdL ed ha fondato il gruppo consiliare \"Lista Galli - cittadini per Firenze\".\nNel 2014 si \u00e8 candidato alle Elezioni europee con Forza Italia nella Circoscrizione Centro, ma con voti non \u00e8 stato eletto.\nNel 2020, in occasione delle elezioni regionali in Toscana, Galli si candida come capolista della Lega nella Circoscrizione Firenze: raccoglie oltre 4.000 voti e viene eletto per\u00f2 grazie al listino bloccato nonostante la sconfitta di Susanna Ceccardi."}
{"id": "510657", "revid": "73322", "url": "https://it.wikipedia.org/wiki?curid=510657", "title": "Test del chi quadro", "text": ""}
{"id": "510661", "revid": "1745361", "url": "https://it.wikipedia.org/wiki?curid=510661", "title": "Fantascienza militare", "text": "La fantascienza militare \u00e8 un sottogenere della fantascienza, in cui l'ambientazione ruota attorno a un conflitto armato interplanetario. Il protagonista \u00e8 in genere un soldato. La descrizione di tecnologie militari avveniristiche costituisce uno degli ingredienti utilizzati per comunicare al lettore il \"sense of wonder\". Viene talvolta usata anche la definizione di \"space opera militare\", quando il genere si avvicina agli stilemi della space opera.\nCaratteristiche.\nPer ovvi motivi, la fantascienza militare tende facilmente (e non sempre a torto) a essere considerata come militarista. Tuttavia, l'atteggiamento dell'autore rispetto al tema dello scontro militare si pu\u00f2 in effetti collocare in qualsiasi punto di uno spettro che ha a un estremo una forte enfasi sulla retorica dei valori militari (disciplina, coraggio, amor patrio e cos\u00ec via) e sulla guerra come strumento inevitabile di risoluzione di conflitti insanabili (per esempio umani contro alieni), e all'altro un approccio in cui lo scontro militare viene rappresentato come privo di senso, e spesso inquadrato in un contesto antiutopistico in cui una guerra \"eterna ed inutile\" serve soprattutto come strumento di controllo delle masse (come gi\u00e0 avveniva in opere come \"1984\" di George Orwell).\nAltra caratteristica comune della fantascienza militare \u00e8 la ricerca di una certa continuit\u00e0 con la cultura militare dei giorni nostri o passata, per esempio attraverso riferimenti impliciti o espliciti a guerre o battaglie storiche o l'uso di terminologia corrente adattata al contesto spaziale (per cui, per esempio, le astronavi sono classificate come incrociatori, corazzate, e via dicendo).\nStoria.\nFra le prime opere di fantascienza militare viene citato \"Uller Uprising\" (1952) di H. Beam Piper. Il genere raggiunse un picco di popolarit\u00e0 con il celebre romanzo \"Fanteria dello spazio\" (\"Starship Troopers\", 1959) di Robert A. Heinlein, in seguito adattato anche per il cinema nel film \"Starship Troopers\" di Paul Verhoeven.\nIl riconoscimento come sottogenere a s\u00e9 stante si pu\u00f2 probabilmente ricondurre alla pubblicazione di \"Combat SF\", a cura di Gordon Dickson (1975, ISBN 0-441-11531-4), un'antologia che comprendeva racconti di David Drake, Keith Laumer e Fred Saberhagen. Poco dopo, la pubblicazione di \"The Mercenary\" di Jerry Pournelle (1977) e della serie \"Slammers\" di Drake (1979) consolid\u00f2 la posizione della fantascienza militare come un nuovo settore anche nel mercato dell'editoria.\nAutori celebri.\nFra i principali autori noti per il loro contributo alla fantascienza militare si possono citare:"}
{"id": "510667", "revid": "198277", "url": "https://it.wikipedia.org/wiki?curid=510667", "title": "Nicola Zanini", "text": "Carriera.\nGiocatore.\nMessosi in luce nelle giovanili del , viene acquistato nell'estate 1990 dalla . Debutta in prima squadra a 16 anni, il 10 febbraio 1991 nella vittoria contro il . Rimasto nella primavera bianconera anche l'anno seguente, nel 1992-1993 approda alla di Roberto Mancini dove gioca solamente una partita, complice anche la giovane et\u00e0.\nL'anno successivo approda in Serie C1 al dove disputa 20 gare segnando una rete. Nel 1994-1995, sempre in C1, gioca nella e colleziona 32 presenze con 11 gol; passa poi in Serie B del Verona con cui disputa 35 partite con 7 gol all'attivo. Nel 1996-1997 fa ritorno alla , e dopo 3 presenze ritorna in prestito al Verona con cui gioca 26 gare e realizza 2 reti.\nNel 1997-1998 torna nuovamente alla Sampdoria giocando 3 volte e ad ottobre viene ceduto all'Atalanta dove disputa 10 partite sempre in Serie A, squadra con cui viene retrocesso nella serie cadetta e con cui debutta anche la stagione seguente in Serie B, giocando 32 di partite con un gol. Dal 1999 al gennaio 2001 gioca una stagione e mezza nel , sempre trra i cadetti, con 23 presenze e 8 gol il primo anno e 12 presenze il secondo anno. Nel gennaio del 2001 passa al dove colleziona 17 presenze con 4 reti. L'anno seguente cambia nuovamente squadra e passa al dove, grazie anche ai suoi 4 gol in 19 gare, contribuisce alla promozione nella massima serie.\nZanini rimane per\u00f2 in Serie B, alla neopromossa, dove gioca 32 gare e 7 reti. Nell'estate 2003 torna inizialmente a Como dove per\u00f2 viene immediatamente ceduto al Napoli, con la cui maglia disputa 36 partite segnando 5 gol. Dopo il fallimento della societ\u00e0 partenopea nella stagione 2004-2005 viene acquistato dal Genoa: impiegato nel ruolo di trequartista, con 34 presenze in campionato e 5 reti contribuisce alla promozione dei rossobl\u00f9 in Serie A, poi vanificata per un illecito sportivo dei vertici societari.\nNell'estate del 2005 torna in Serie A passando all', neopromosso proprio a discapito del Genoa; dopo 7 apparizioni in maglia bianconera, nel gennaio 2006 passa al , dove con 17 presenze contribuisce alla salvezza della squadra vicentina. All'inizio della stagione 2006-2007 \u00e8 inizialmente titolare, ma dopo l'esonero di Camolese e l'arrivo di Gregucci perde sempre pi\u00f9 spazio, scendendo in campo in 20 occasioni. Anche nella stagione successiva gioca da \"separato in casa\", scendendo in campo in una sola occasione, tanto che nel luglio 2008 avviene la risoluzione del contratto.\nNel settembre dello stesso anno viene ingaggiato dall'Albignasego. Nel settembre 2009 ricomincia dal campionato di Eccellenza con la maglia del rinato Treviso, dove esordisce il 20 settembre 2009 contro la Vigontina.\nAllenatore.\nDal 12 gennaio 2010 prende il posto di Giorgio Rumignani sulla panchina del Treviso. Esordisce proprio contro la Vigontina, nella prima giornata di ritorno, ottenendo il suo primo punto, e al termine della stagione ottiene anticipatamente la salvezza. Lascia la guida del Treviso il 30 giugno 2010, dopo la decisione, da parte della dirigenza, di scegliere come nuovo allenatore Diego Zanin.\nPer la stagione 2014-2015 allena gli Allievi Nazionali del Real Vicenza.\nRimasto senza panchina, nella stagione 2015-2016 a stagione in corso viene incaricato come nuovo tecnico dei Giovanissimi Nazioni del portando la squadra ad un traguardo storico raggiungendo le semifinali di categoria arrendendosi solo alla Roma. Confermato per la stagione 2016-2017 alla guida degli Allievi Nazionali Under-16 dei berici, la stagione successiva la societ\u00e0 biancorossa gli affida la panchina della squadra Beretti. Il 21 novembre 2017 viene nominato allenatore della prima squadra; viene esonerato il 26 marzo 2018, dopo la sconfitta subita contro il Renate per 0-2, venendo sostituito da Franco Lerda. Il 10 maggio 2018 gli viene riaffidata la panchina biancorossa in occasione dei play-out contro il , dove i berici prevalgono nel doppio confronto sui romagnoli e raggiungono la salvezza.\nIl 20 giugno 2018 si accorda con l', in Serie D, dove rimane per il successivo biennio mantenendo in entrambi i campionati la categoria. Per la stagione 2020-2021 viene ingaggiato dalla Luparense, ancora in Serie D.\nStatistiche.\nStatistiche da allenatore.\n\"Statistiche aggiornate 27 marzo 2019.\""}
{"id": "510673", "revid": "827882", "url": "https://it.wikipedia.org/wiki?curid=510673", "title": "Remix", "text": "Il remix (spesso abbreviato in rmx) \u00e8 il risultato della modifica di un prodotto mediale attraverso l'aggiunta, la rimozione o il cambiamento di una o pi\u00f9 delle sue parti. Una canzone, un'opera d'arte, un libro, un video o una fotografia possono tutti essere \u201cremixati\u201d. La caratteristica principale del remix \u00e8 quella di modificare un prodotto per creare qualcosa di nuovo.\nRemix nella musica.\nSpesso con il termine remix si intende una versione alternativa di un brano musicale precedentemente prodotto in versione originale. Pu\u00f2 contenere lo stesso testo, o variarlo in alcune parti, o estrapolarne una singola parte. Generalmente la differenza maggiore risiede nell'arrangiamento, nella base ritmica o nella struttura del brano musicale stesso.\nTra le tipologie di remix maggiormente note, ricordiamo:\nSecondo la lista relativa agli album di remix pi\u00f9 venduti nel mondo, \"\" di Michael Jackson risulta essere il pi\u00f9 venduto con oltre 7 milioni di copie.\nAltri significati di remix.\nIl remix pu\u00f2 essere inteso anche come modifica di altre opere, non solo audio, infatti letteralmente remix vuol dire ri-modifica.\nRemix dei media e prodotti di consumo:\nRemix come modifica di anime: YouTube \u00e8 il portale dove si possono trovare queste opere creative.\nTuttavia, trattandosi di opere che manipolano altre opere audio e video originali coperte dal diritto d'autore, se non debitamente autorizzati gli AMV sono illeciti.\nDiritti d'autore.\nDato che il remix pu\u00f2 utilizzare parti di uno o pi\u00f9 prodotti mediali gi\u00e0 esistenti (in particolar modo in campo musicale), la questione relativa alla propriet\u00e0 intellettuale diventa rilevante. Il problema principale \u00e8 capire se l'autore del remix \u00e8 libero di ridistribuire il proprio lavoro e in che modo.\nParlando in particolare di remix in campo musicale, se una canzone \u00e8 sostanzialmente diversa nella forma (ad esempio pu\u00f2 utilizzare solo un motivo di una canzone originale modificandolo e rimanere diversa in tutte le altre sue parti), allora pu\u00f2 non essere necessariamente considerata un prodotto derivato. Al contrario, se l'autore del remix modifica alcuni elementi (ad esempio gli strumenti o il ritmo), allora il prodotto \u00e8 chiaramente derivato e soggetto alle leggi del copyright sull'opera dell'autore originale.\nLe Creative Commons (CC) sono un'organizzazione no-profit che permette la condivisione e l'uso di prodotti creativi attraverso strumenti legali gratuiti. Hanno creato un sito web dove gli artisti possono condividere il loro lavoro con altri utenti, dando loro la possibilit\u00e0 di usufruirne liberamente, all'interno delle licenze CC. Ogni singolo artista pu\u00f2 limitare il copyright nei confronti di specifici utenti o per particolari scopi, continuando per\u00f2 a proteggere gli utenti e l'autore stesso.\nGli esclusivi diritti del proprietario del copyright riguardo azioni come la riproduzione/copia, trasmissione, adattamento e rappresentazione (a meno che non sia licenziata chiaramente) dell'opera, per loro stessa natura riducono le possibilit\u00e0 di utilizzo di materiale coperto da copyright senza permesso. Inevitabilmente i remix andranno incontro a problemi legali quando l'intera opera originale o una sua consistente parte sar\u00e0 stata riprodotta, copiata, trasmessa, adattata o rappresentata, a meno che un permesso non sia stato ottenuto in precedenza attraverso una concessione volontaria (come le licenze Creative Commons), non ci sia coinvolto un Fair dealing, esista una licenza legale, o un permesso sia stato chiesto ed ottenuto dal proprietario del copyright. Generalmente i giudici ritengono che cosa sar\u00e0 pari ad una parte rilevante riferendosi alla qualit\u00e0 e non alla quantit\u00e0 e l'importanza della parte presa in relazione al lavoro completo.\nSono state fatte proposte di riforme al riguardo di legge sul diritto d'autore e remix. Nicolas Suzor crede che la legge sul copyright vada rivista in modo da permettere specifici riutilizzi di materiale protetto da copyright senza aver bisogno del permesso del proprietario del copyright dove queste opere derivate siano decisamente trasformative e non si inseriscano sul mercato principale del proprietario dell'originale. Per esempio andrebbero tutelate le opere derivate non commerciali, che non competono sul mercato dell'opera originale.\nIl professore di legge dell'universit\u00e0 di Stanford Lawrence Lessig ritiene che per la prima volta nella storia la creativit\u00e0 venga soggetta a regolazioni in base a caratteristiche peculiari dei nuovi media. In primo luogo, prodotti ed oggetti culturali digitali possono essere copiati facilmente; in secondo luogo, la legge sul copyright di default richiede il permesso di utilizzo da parte dell'autore. Il risultato di ci\u00f2 consiste nel fatto che sia necessario ottenere il permesso del proprietario del copyright prima di procedere ad atti di remixaggio e mash-up. Lessig afferma inoltre che il ruolo chiave del remix sia \"l'educazione, non tanto per quanto riguarda la legge o ci\u00f2 che sta attorno, ma piuttosto per ci\u00f2 che la tecnologia permette di fare; la legge colmer\u00e0 il divario in seguito\". A suo parere per stabilire parametri di utilizzo corretti sarebbe utile che si venissero a creare associazioni che propongano sondaggi e pubblichino resoconti al fine di stabilire norme e comportamenti ragionevoli da tenere nel contesto della comunit\u00e0. Lessig ritiene infine che le Creative Commons e altre licenze, come ad esempio la General Public License (GNU), siano importanti meccanismi disponibili per gli autori di remix al fine di mitigare l'impatto della legge sul copyright standard.\nL'accordo sul fair use permette agli utenti di utilizzare materiali protetti da copyright senza chiedere il permesso all'autore originale (in Italia, il concetto di fair use \u00e8 stato assimilato all'articolo 70 della legge italiana sul diritto d'autore in seguito alla risposta da parte del governo all'interrogazione del senatore Mauro Bulgarelli). In base a questo accordo, il materiale protetto da copyright deve essere utilizzato all'interno di specifici regolamenti governativi. Il materiale usato ricade sotto al fair use in base alla quantit\u00e0 di contenuto originale utilizzato, alla sua natura, allo scopo cui \u00e8 rivolto e agli effetti che pu\u00f2 avere su un pubblico. Sfortunatamente, non \u00e8 semplice distinguere fra comportamenti rispettosi e infrazioni del codice sul fair use nel campo del remix. Tuttavia, se il prodotto distribuito dall'autore di remix \u00e8 completamente nuovo, trasformativo e non a scopo di lucro esso non viola la legge sul copyright. La parola chiave risulta essere \"trasformativo\", traduzione letterale del termine inglese \"transformativeness\", il quale viene utilizzato proprio per riferirsi alla particolare caratteristica delle opere derivate di trascendere quelle su cui si basano. Di conseguenza i remix sufficientemente modificati o usati chiaramente per un diverso scopo possono essere considerati al riparo da violazioni di copyright."}
{"id": "510674", "revid": "245802", "url": "https://it.wikipedia.org/wiki?curid=510674", "title": "Angus (disambigua)", "text": ""}
{"id": "510676", "revid": "1543377", "url": "https://it.wikipedia.org/wiki?curid=510676", "title": "Diaframma (contraccezione)", "text": "Il diaframma \u00e8 un metodo contraccettivo a barriera. \u00c8 una piccola semisfera di gomma soffice con un anello flessibile in gomma a forma di 'O' nel bordo che l'utilizzatrice riempie con uno spermicida (una sostanza che uccide o inibisce gli spermatozoi) prima d'inserirlo nella vagina per creare una barriera davanti alla cervice uterina (l'apertura dell'utero), e dunque per evitare che gli spermatozoi vi penetrino.\nIl diaframma \u00e8 molto soffice e flessibile e pu\u00f2 essere facilmente piegato in una forma sottile a forma di \"fetta di melone\" per rendere agevole il suo inserimento intravaginale fino alla collocazione alla bocca dell'utero. Il diaframma \u00e8 un metodo anticoncezionale non abortivo, ma ha una tasso di fallimento molto elevato, di circa il 20%. Questo significa che ogni cinque donne (in et\u00e0 fertile) che lo impiegano, una rimane comunque incinta. Pu\u00f2 essere abbinato a uno spermicida o ad altri metodi di contraccezione. A differenza dei preservativi, il diaframma non offre alcuna protezione contro malattie sessualmente trasmissibili.\nUtilizzo.\nQuando \u00e8 inserito completamente, il bordo di questa \"coppetta\" flessibile (in lattice o silicone medici) si trova a circa due centimetri e mezzo dietro l'osso pubico, e il resto dell'anello di gomma successivamente si espande naturalmente in una forma ellittica soave e si piazza contro la parete frontale della porzione pi\u00f9 profonda della vagina (sacco del Douglas), in parte circondando la cervice uterina. \u00c8 pi\u00f9 efficace se viene utilizzato in associazione allo spermicida, ma se usato da solo, \u00e8 molto pi\u00f9 efficace rispetto al solo spermicida. Lo spermicida (ad esempio Nonoxinol-9) dovrebbe essere applicato subito prima dell'inserimento, e dovrebbe essere applicato al centro della concavit\u00e0 della coppetta (che \u00e8 in contatto con l'apertura della cervice) e attorno alla superficie di contatto del bordo dell'anello.\nIl diaframma deve essere inserito qualche tempo prima (sufficiente a controllare il buon inserimento) del rapporto sessuale e deve rimanere inserito nella vagina da 6 a 8 ore (dipendendo dalla potenza del gel oppure della schiuma contraccettiva utilizzata), in modo che lo spermicida abbia tempo per agire. Allora il diaframma pu\u00f2 essere delicatamente rimosso, lavato in acqua tiepida saponosa, e rimesso nel suo astuccio (simile ad un portacipria compatto). Ogni diaframma, a seconda del materiale di cui \u00e8 fatto, pu\u00f2 durare da sei mesi fino a due anni. Si raccomanda di conservarlo al riparo dal sole e dal caldo.\nIl diaframma presenta vantaggi e svantaggi quando messo a confronto con il preservativo. Richiede una certa pianificazione da parte della donna, che prevedendo l'eventuale rapporto deve inserire il diaframma anticipatamente. Una volta inserito, il rapporto sessuale pu\u00f2 cominciare in qualsiasi momento durante la seguente decina di ore, senza che debba intercorrere alcuna pausa per applicarlo tra i preliminari e la penetrazione con coito completo fino all'eiaculazione intra-vaginale. A differenza dei profilattici, rimane inalterato il contatto intimo diretto, e dunque il diaframma non modifica, se non in piccolissima parte, le sensazioni fisiche naturali proprie del rapporto sessuale per entrambi i partner.\nStoria.\nIn epoca medievale, si utilizzavano limoni tagliati a met\u00e0 per impedire agli spermatozoi di raggiungere il corpo dell'utero, dato che l'acidit\u00e0 del succo di limone agiva come uno spermicida. Giacomo Casanova descrisse questo metodo nei suoi romanzi. La gomma moderna \u00e8 stata inventata nel 1838 e venne successivamente introdotta nei diaframmi, negli Stati Uniti nel 1916 da Margaret Sanger.\nDifferenze tra i vari tipi.\nIl diaframma \u00e8 differente dal cappuccio cervicale, che \u00e8 pi\u00f9 piccolo, sagomato a forma di campana e viene collocato direttamente sul collo dell'utero. Alcune donne con vagine particolarmente profonde possono avere difficolt\u00e0 nel posizionare il cappuccio cervicale correttamente, dal momento che la loro cervice uterina pu\u00f2 essere troppo lontana dalla punta delle loro dita quando cercano di raggiungerla.\nIl diaframma \u00e8 un'opzione generalmente utilizzata da coppie fisse nelle quali la donna non pu\u00f2 ricevere forme ormonali di contraccezione (fra cui la pillola anticoncezionale) per una variet\u00e0 di ragioni, includendo ipercolesterolemia, VES elevata, ipertensione arteriosa, oppure l'aver recentemente subito una procedura di asportazione di lesioni cervicali minori (ad esempio rimozione di cellule abnormi).\nDisponibilit\u00e0.\nNegli USA, il diaframma \u00e8 acquistabile in farmacia con presentazione di ricetta medica, formulata dopo visita ginecologica, dal momento che un diametro corretto deve essere scelto per adeguarsi alle dimensioni interne individuali della donna. All'inizio devono essere provati e testati da professionisti dell'assistenza sanitaria del campo per assicurare la scelta della misura corretta, e per spiegare accuratamente inserzione e condizioni d'uso.\nMolti paesi europei non richiedono ricette.\nEffetti collaterali.\nIl diaframma ha una tasso di fallimento attorno al 20% e non offre protezione contro malattie sessualmente trasmissibili.\nIl diaframma pu\u00f2 portare a un aumentato rischio di infezioni del tratto urinario, cistiti e nella rara sindrome da shock tossico. Anche se le cause esatte di queste affezioni non sono state pienamente comprese, molti dati suggeriscono che siano reazioni imputabili allo spermicida utilizzato nel diaframma, pi\u00f9 che al dispositivo in s\u00e9. Altre spiegazioni possibili includono la pressione esercitata dal bordo del diaframma spingendo sul collo della vescica urinaria, oppure che il diaframma catturi batteri e secrezioni nella vagina.\nI diaframmi fatti in latex non devono essere usati con lubrificanti a base oleosa, che possono danneggiare il latex indebolendolo e causando fessure. I lubrificanti a base d'acqua sono considerati sicuri per l'utilizzo con il latex, e sono in vendita in molte farmacie."}
{"id": "510697", "revid": "287204", "url": "https://it.wikipedia.org/wiki?curid=510697", "title": "Costituzioni egidiane", "text": "Il Liber Constitutionum Sanctae Matris Ecclesiae (noto anche \"Constitutiones Aegidianae\", in italiano Costituzioni egidiane) \u00e8 una raccolta di leggi sul governo dello Stato della Chiesa promulgata nel 1357 e stampata per la prima volta nel 1473.\nStoria.\nLa raccolta comprende sei libri ed \u00e8 stata redatta per la prima volta nel 1357 dal cardinale Egidio Albornoz, legato e vicario generale dello Stato Pontificio, da cui prende il nome. I volumi furono redatti a Fano durante il parlamento della Provincia Romandiol\u00e6 (30 aprile, 2 e 3 maggio 1357).\nIl cardinale Albornoz fu un abile politico e condottiero militare, che riconquist\u00f2 la Tuscia, il Ducato di Spoleto, la marca di Ancona e la Romandiola. Albornoz raccolse le consuetudini di questi territori, mettendo per iscritto un corpo normativo che sarebbe stato poi applicato su tutto il territorio pontificio. Dopo la conquista di Forl\u00ec, ultima citt\u00e0 ghibellina a piegarsi all'autorit\u00e0 papale (4 luglio 1359), le \"Constitutiones\" furono integrate con gli statuti emanati nella citt\u00e0 romagnola, noti sia come \"Statuti egidiani\" sia come \"Leggi di Forl\u00ec\".\nNel 1478 papa Sisto IV (bolla \"Etsi de cunctorum\") estese le \"Constitutiones\" a tutto lo Stato Pontificio; il provvedimento fu confermato da Paolo III nel 1538. Le Costituzioni egidiane rimasero in vigore, sopra ogni statuto cittadino, fino alla riforma del cardinal Ercole Consalvi del 1816.\nLa prima edizione a stampa delle Costituzioni venne pubblicata nel 1473 a Jesi da Federico del Conte di Verona; essa contiene molti errori rispetto all'opera originale. Nel 1544 il cardinale Rodolfo Pio \u00e8 intervenuto sul testo originale apportando diverse correzioni, note successivamente come \"Additiones Carpenses\"; nel 1558, lavorando alla preparazione di queste correzioni, Benvenuto Stracca aveva dedicato a quest'opera il suo trattato \"De proxenetis\". Un'ulteriore edizione apparve a Venezia nel 1571 con l'aggiunta di glosse di Gaspare Cavallini. Un esemplare di questa edizione \u00e8 conservato presso la Fondazione Mansutti di Milano.\nLe Costituzioni egidiane rimasero in vigore fino al 1816.\nContenuto.\nL'opera \u00e8 divisa in sei libri ed \u00e8 ripartita in base alla suddivisione territoriale dello Stato Pontificio nelle tradizionali cinque province: Campagna e Marittima (Ferentino), Patrimonio di S. Pietro in Tuscia (Montefiascone), il Ducato di Spoleto, la Marca anconitana (Macerata) e Provincia Romandiol\u00e6 (Faenza). Il corpo normativo elencava dapprima le disposizioni emanate dai pontefici precedenti, la maggior parte delle quali non aveva ancora trovato piena applicazione. Inoltre, chiariva i rapporti con i feudatari e regolamentava le questioni giurisdizionali, sia quelle interne sia quelle con gli altri Stati. Le province erano affidate a dei rettori, che erano a capo della giurisdizione civile e penale e a cui spettava l'onore-onere della difesa militare del territorio. Potevano avere poteri anche in campo amministrativo e finanziario. Dovevano sottostare all'autorit\u00e0 suprema del legato pontificio."}
{"id": "510714", "revid": "394", "url": "https://it.wikipedia.org/wiki?curid=510714", "title": "Inocybe rimosa", "text": "\"Inocybe rimosa\" (Bull.) P. Kumm., \"F\u00fchrer Pilzk.\": 78 (1871).\nDescrizione della specie.\nCappello.\n3-7 cm, abbastanza carnoso, da quasi bianco fino a paglierino od ocraceo, talvolta pi\u00f9 scuro al disco, inizialmente conico-convesso poi rialzato al margine, con umbone; cuticola asciutta, con fibrilee radiali; margine da giovane rivolto verso l'alto, con cortina pi\u00f9 o meno effimera, filamentosa, biancastra, spesso fessurato.\nLamelle.\nFitte, ineguali, con lamellule fortemente smarginate-uncinate, grigiastre, sfumate di colore olivaceo, poi brunastre, con filo pi\u00f9 chiaro.\nGambo.\n4-8 x 0,4-1 cm, pieno, sodo, biancastro od ocraceo chiaro, cilindrico o ingrossato alla base, a volte contorto, profondamente infisso nel substrato, ricoperto da fiocchi stopposi di fibrille, specie da giovane.\nCarne.\nBianca, fibrosa.\nSpore.\nBrunastre in massa, lisce, ovali, 9-13 x 5-8 \u00b5m.\nCommestibilit\u00e0.\nVelenoso, provoca sindrome muscarinica per il contenuto non esiguo di Muscarina.\nHabitat.\nFungo simbionte, cresce nei boschi di conifere e nei prati adiacenti, su terreno umido, in estate-autunno."}
{"id": "510728", "revid": "1632387", "url": "https://it.wikipedia.org/wiki?curid=510728", "title": "Beats and Styles", "text": "Beats and Styles \u00e8 il progetto musicale di due produttori/DJ finlandesi, \"DJ Alimo\" e \"DJ Control\".\nL'idea \u00e8 quella di combinare insieme diversi stili musicali cos\u00ec da creare suoni musicali originali legati con energia positiva con un particolare cantato e un bel groove.\nCome dice il nome del gruppo, questi eclettici produttori cercano di amalgamare \"different beats con different styles\", il tutto mixando suoni, canto, danza e mastering.\nIl loro primo album si chiama \"This Is... Beats And Styles\" ed \u00e8 stato pubblicato in Finlandia.\nIl primo singolo estratto \"Allstars\" \u00e8 una canzone dancehall molto elettronica a cui prendono parte tutti gli amici cantanti e rapper del duo finlandese (tra cui spicca il featuring di B.O.DUBB... rapper dei Bomfunk MC's).\nIl secondo lavoro \"We're not ready yet\" \u00e8 stato pubblicato nel 2004 ed \u00e8 un disco che, pur restando molto variegato, sterza abbastanza vistosamente verso l'electro-pop.\nIl primo singolo estratto \u201cDance, Dance, Dance!\u201d ballatissimo singolo dallo stile unico a met\u00e0 tra dance e r&amp;b.\nA questo singolo \u00e8 seguito \"Invitation to the dancefloor\" (estratto dal loro terzo album \"Everything is everything\" uscito in Finlandia nel 2005), gi\u00e0 nella top-ten scandinava e pubblicato in Italia dalla Time.\nDue le versioni del singolo, oltre all'originale (in perfetto stile discomusic), sar\u00e0 presente il remix di Dj Monique.\nA febbraio del 2007, i Beats And Styles sono usciti con il loro progetto pi\u00f9 ambizioso: \"Walk, don't talk\".\nIl nuovo disco, infatti, \u00e8 pieno di elementi rock, pop e dance: tutti generi che, seppur presenti nei lavori precedenti, in questo quarto album, si rimescolano creando delle melodie abbastanza inedite per il duo finlandese.\nIn Italia dovrebbe uscire il primo singolo \"Take it back\" (sempre edito dalla Time) tratto da \"Walk, don't talk\"... il cui video \u00e8 stato girato in Sicilia durante marzo 2007.\nA maggio 2008, esce in Finlandia il primo greatest hits del gruppo \"Straight Forward - The Best of Beats and Styles\" contenente 14 hits della band, 1 canzone degli esordi cantata in finlandese e due inediti (\"You got the light\" e \"Straight UP (Straight Forward)\"), di cui uno dal sapore vagamente orchestrale, considerato l'abbondante uso di archi all'interno del brano.\nParticolarit\u00e0 di questa raccolta \u00e8 quella di essere accompagnata anche da un DVD contenente tutti i videoclip del gruppo, oltre a moltissimi extra quali interviste e alcuni simpatici video amatoriali girati dagli stessi componenti della band (o comunque dai loro collaboratori) durante i loro spettacoli in giro per il mondo.\nUno \"strano dettaglio\" si pu\u00f2 notare nel booklet di questo album: \u00e8 l'unico disco della band in cui, per la prima volta nella loro carriera, non c'\u00e8 nemmeno una foto in due: infatti, in tutto il libriccino del cd, non si trova nessuna foto dell'altro membro del gruppo, DJ Alimo.\nI sospetti che qualcosa, dietro le quinte della band, non vada pi\u00f9 per il verso giusto comincia a farsi sentire sempre pi\u00f9 pesantemente e, infatti, a settembre 2009, \u00e8 proprio DJ Control a dare ufficialmente l'annuncio dell'uscita di DJ Alimo dal progetto \"in quanto, da diverso tempo ormai, Alimo non era pi\u00f9 d'accordo con la svolta pop che prenderemo dal prossimo disco\".\nPoco dopo l'annuncio, il 23 settembre 2009, esce in Finlandia il sesto disco \"Schizosonic\": un disco dalle tinte decisamente pop e che sicuramente, segna l'inizio di una nuova fase della carriera dei Beats And Styles.\nIl 19 dicembre 2009, con gli auguri di fine anno, si ferma di fatto, l'attivit\u00e0 del sito ufficiale della band che viene praticamente abbandonato a s\u00e9 stesso.\nNei primi mesi del 2011 (a febbraio), il chitarrista/compositore dei Beats and Styles, Control, rende noto via Twitter che \u00e8 finalmente online il sito della sua nuova band \"Ringo Franco\" \u00e8 questo, segna ufficialmente la fine del progetto \"Beats And Styles\""}
{"id": "510732", "revid": "2032548", "url": "https://it.wikipedia.org/wiki?curid=510732", "title": "Temistocle Solera", "text": "Fu autore del libretto del \"Nabucco\".\nBiografia.\nTemistocle Solera ebbe una vita alquanto movimentata. Apparteneva a una famiglia della borghesia colta progressista; era figlio di Antonio Solera, avvocato e pretore a Iseo, il quale, arrestato nel 1820 assieme a Antonio Oroboni e altri carbonari del Polesine, fu condannato a morte ottenendo poi la commutazione della pena a vent'anni di carcere, parzialmente scontati (fino alla grazia) con una lunga detenzione nella fortezza dello Spielberg. Temistocle Solera pot\u00e9 tuttavia studiare a Vienna a carico dell'Impero Asburgico nel collegio imperiale \"Maria Teresa\". Una sua cugina, Laura Solera, nota filantropa italiana, difese l'onorabilit\u00e0 di Antonio messa a repentaglio dalle memorie di Alexandre-Philippe Andryane.\nTemistocle apprese bene la musica e le lettere ma era indisciplinato, e non voleva essere educato dai carcerieri del padre. Cos\u00ec fugg\u00ec da scuola per unirsi a dei circensi come acrobata e cavallerizzo. Catturato, venne mandato a completare gli studi al Collegio Longone di Milano. In seguito studi\u00f2 al Conservatorio composizione, flauto e canto.\nNel 1837 esord\u00ec come poeta con \"I miei primi canti\", un esordio amato dalla critica.\nFino al 1845 rimase a Milano e si dedic\u00f2 prevalentemente all'attivit\u00e0 di scrittore, sia in veste di librettista (si ricordano i cinque libretti scritti per Giuseppe Verdi) sia come romanziere (del 1842 \u00e8 il suo unico romanzo, il \"larmoyant\" \"Michelina - Scena milanese del 1836\").\nSolera si trasfer\u00ec quindi in Spagna, lavorando da impresario nel mondo teatrale in varie citt\u00e0, e componendo l'opera \"La hermana de Pelayo\" e un poema storico intitolato \"La toma de Loi\u00f2\". Scrisse inoltre due libretti (\"Ildegonda\" e \"La conquista di Granata\") per Emilio Arrieta, pi\u00f9 tardi direttore del conservatorio madrileno.\nA Madrid riusc\u00ec a divenire consigliere della regina Isabella II, iniziando cos\u00ec la sua carriera diplomatica, che nel 1859 lo riport\u00f2 in Italia dove, in pieno Risorgimento, tramite conoscenze altolocate divenne il corriere segreto tra Napoleone III di Francia, Vittorio Emanuele II di Savoia e Camillo Cavour. Nel 1860 fu nominato delegato di polizia in Basilicata con l'incarico di sconfiggere la piaga del brigantaggio, compito che esegu\u00ec facendo uccidere molti briganti. Per i suoi meriti divenne questore di Firenze, poi di Palermo e di Bologna. Successivamente accett\u00f2 l'invito del Kediv\u00e9 d'Egitto ad organizzare la polizia locale; Solera si trasfer\u00ec quindi a Il Cairo, dove torn\u00f2 anche a comporre. Con il denaro guadagnato in Egitto cambi\u00f2 totalmente vita, trasferendosi a Parigi a fare il mercante e antiquario d'arte, senza per\u00f2 avere successo.\nNegli ultimi anni di vita torn\u00f2 a Milano, dove mor\u00ec, la mattina di Pasqua del 1878; i funerali furono celebrati il giorno seguente al Cimitero Monumentale di Milano.\nOpere e stile.\nTemistocle Solera \u00e8 ricordato soprattutto per la sua attivit\u00e0 di librettista. Si dedic\u00f2 anche alla composizione musicale e pare abbia avuto esperienze di direttore d'orchestra. Esord\u00ec molto giovane come poeta e scrittore di romanzi, dopo aver effettuato studi letterari e musicali. Fu politicamente impegnato nella corrente neoguelfa.\nTra il 1840 e il 1845 scrisse quattro opere su libretto proprio, che non raccolsero il successo sperato. Conquist\u00f2 la notoriet\u00e0 grazie alla collaborazione con Giuseppe Verdi, per il quale scrisse i libretti di \"Oberto, Conte di San Bonifacio\" (1839), \"Nabucco\" (1842), \"I Lombardi alla prima crociata\" (1843), \"Giovanna d'Arco\" (1845) e \"Attila\" (1846)."}
{"id": "510733", "revid": "10652", "url": "https://it.wikipedia.org/wiki?curid=510733", "title": "Avvelenamento da funghi", "text": ""}
{"id": "510735", "revid": "123138287", "url": "https://it.wikipedia.org/wiki?curid=510735", "title": "Maitreya", "text": "Maitreya \u2014 sanscrito \u092e\u0948\u0924\u094d\u0930\u0947\u092f, p\u0101li \"Metteyya\"; cinese o ; giapponese ; coreano \"Mir\u016dk\" (\ubbf8\ub975); thailandese \"Sriaraya\" (\u0e28\u0e23\u0e35\u0e2d\u0e23\u0e32\u0e22\u0e30); vietnamita \"Di-l\u1eb7c\"; tibetano \"Byams-pa\" \u2014 sar\u00e0 il prossimo Buddha, successore di Gautama Buddha, la cui rinascita \u00e8 attesa dai buddhisti; \u00e8 l'unico \"bodhisattva\" la cui venerazione \u00e8 ammessa da tutte le scuole.\nIl nome Maitreya (Metteyya in p\u0101li) deriva dal sostantivo femminile sanscrito \"maitr\u012b\" (\"mett\u0101\" in p\u0101li) che significa \"benevolenza\", \"buona volont\u00e0\", collegato al sostantivo maschile sanscrito \"mitra\" (\"mitta\" in p\u0101li) che significa \"amico\".\nLa profezia della venuta di Maitreya \u00e8 presente nella letteratura canonica di tutte le tradizioni buddiste (Nik\u0101ya, Therav\u0101da, Mah\u0101y\u0101na e Vajray\u0101na) anche se non vi \u00e8 accordo tra le differenti tradizioni sulla storia della sua vita, n\u00e9 di come egli realizzer\u00e0 il suo destino; alcuni credenti ritengono che sar\u00e0 l'ultimo Buddha a comparire sulla Terra: otterr\u00e0 l'illuminazione completa, insegner\u00e0 il puro \"Dharma\" e sar\u00e0 destinato ad essere \"re del mondo\" (\"cakravartin\"), unendo tutti i fedeli delle varie scuole.\nMaitreya sar\u00e0 dunque il Buddha della benevolenza e della compassione, un condottiero di uomini, un guerriero che governer\u00e0 su esseri cosmici e mortali e, come Gautama Buddha, otterr\u00e0 l'illuminazione completa, insegner\u00e0 il puro \"Dharma\" e i suoi discepoli saranno dieci volte pi\u00f9 numerosi di quelli di Gautama Buddha.\nSecondo le tradizioni buddhiste sarebbe stato Gautama Buddha stesso a predire il nome del proprio successore, sostenendo di non essere il primo Buddha e di non essere nemmeno l'ultimo.\nOrigini e letteratura religiosa.\nMaitreya nel Buddhismo dei Nik\u0101ya.\nNei \"sutta\" pi\u00f9 antichi del Canone p\u0101li Maitreya compare solo una volta nel \"Cakkavattis\u012bhan\u0101da sutta\".\nUn altro dei pi\u00f9 antichi riferimenti a Maitreya \u00e8 un testo sanscrito, il \"Maitreyavy\u0101kara\u1e47a\" (Profezia di Maitreya), conservato nel Canone cinese come \u5f4c\u52d2\u4e0b\u751f\u7d93 (\"M\u00edl\u00e8 xi\u00e0sh\u0113ng j\u012bng\") al T.D. 453 del \"J\u012bngj\u00edb\u00f9\", che racconta di come Dei, uomini e tutti gli esseri viventi si prostreranno a Maitreya e:\nNella elencazione dei \"buddha\" futuri presenti nel testo della scuola Mah\u0101s\u0101\u1e43ghika, il \"Mah\u0101vastu\", Maitreya compare per primo e viene indicato anche con il nome di Ajita.\nSuccessivamente la scuola Therav\u0101da si interess\u00f2 alla figura di Ajita e nel V-VI secolo essa fu al centro degli interessi dottrinali di questo buddhismo Secondo il \"Mah\u0101va\u1e43sa\", testo di scuola Therav\u0101da risalente al VI secolo, Maitreya risiederebbe nel cielo di Tu\u1e63ita e apparir\u00e0 sulla terra cinquemila anni dopo il \"parinibb\u0101\u1e47a\" di Gautama Buddha quando il Dharma sar\u00e0 scomparso e lunghezza della vita umana ridotta a dieci anni. Con la comparsa sulla Terra di Maitreya, che proviene dal mondo di Tu\u1e63ita dove attualmente vive, tutto si rovescer\u00e0 e progressivamente la vita umana si allungher\u00e0 fino ad ottomila anni, rifulgendo nuovamente il Dharma del Buddha; contestualmente il discepolo di Gautama Buddha, K\u0101\u015byapa, si risveglier\u00e0 e torner\u00e0 a servire nuovamente un \"buddha\".\nMaitreya compare quindi nell\"'Anagatava\u1e43sa\" e, in un racconto ancora pi\u00f9 esteso, nel \"Divy\u0101vad\u0101na\", quest'ultimo un testo del canone della scuola M\u016blasarv\u0101stiv\u0101da. In quest'ultima opera egli compare nel III capitolo (il \"Maitreya-avad\u0101na\") in una supplica di un \"bodhisattva\" asceta pronto a decapitarsi per dimostrare ad un brahmano la verit\u00e0 delle proprie dottrine, ma che viene fermato da un \"deva\" il quale interviene allontanando il brahmano. Il racconto prosegue con la supplica alla divinit\u00e0 da parte del \"bodhisattva\" che ricorda al \"deva\" che in passato lo stesso Maitreya gli aveva impedito di compiere un analogo estremo gesto per offrire la vita al proprio maestro impedendogli di realizzare la propria aspirazione, impedimento che non poteva essere pi\u00f9 ripetuto.\nMaitreya nel Buddhismo Mah\u0101y\u0101na.\nNella letteratura mah\u0101y\u0101na Maitreya compare come \"bodhisattva\" gi\u00e0 nel \"Sutra del Loto\" (\"Saddharmapu\u1e47\u1e0dar\u012bkas\u016btra\") pi\u00f9 volte, ma anche nei \"Praj\u00f1\u0101p\u0101ramit\u0101s\u016btra\" dove interloquisce con il Buddha e gli \"arhat\" venendo posto, essendo un \"bodhisattva\", al di sopra di questi.\nMa la tradizione Mah\u0101y\u0101na non riserva a Maitreya sempre un posto importante. Anzi, nel , Ma\u00f1ju\u015br\u012b gli rende noto che egli altri non fu che Ya\u015baks\u0101ma (Cercatore di fama), indolente discepolo del Buddha, incapace di capire gli insegnamenti ma che, grazie alle continue azioni religiose, aveva potuto realizzare lo stato di \"bodhisattva\" e presto avrebbe realizzato anche quello di \"buddha\", il Buddha Maitreya. Nel di questa opera egli appare ancora dubbioso sugli insegnamenti del Buddha \u015a\u0101kyamuni, come se la profezia della sua successione allo stesso Buddha, annunciata anche in questo \"sutra\", sia ancora lungi dal realizzarsi.\nGli studi contemporanei sulla figura di Maitreya.\nAlcuni studiosi hanno ipotizzato che la figura religiosa di Maitreya possa derivare dalla nozione di \"salvatore\" (in avestico: \"Sao\u0161yant\", in lingua pahlavi \"So\u0161yant\" ) propria del Mazdeismo.\nTale figura \u00e8 presente nello \"Yasna\" XII dell\"Avest\u0101\":\nRappresentazione.\nMaitreya \u00e8 tipicamente rappresentato seduto all'occidentale, ossia con entrambi i piedi per terra, ad indicare che \u00e8 pronto ad alzarsi dal trono su cui siede per rinascere sulla Terra quando verr\u00e0 il tempo. Indossa gli abiti di un monaco o quelli della famiglia reale indiana. A volte viene rappresentato come \"bodhisattva\", in piedi, in questo caso si presenta con le gambe prospetticamente accorciate per dare l'impressione di essere sospeso nell'aria. Spesso porta una piccola fiala (\"kala\u015ba\") di nettare dell'immortalit\u00e0 (\"am\u1e5bta\") che rappresenta il \"nirv\u0101\u1e47a\", e talvolta regge una ruota \"chakra\" poggiata su un loto a significare che rimetter\u00e0 in moto la Ruota del Dharma che si era fermata sulla Terra.\nNell'arte greco-buddhista del Gandhara, nel I secolo nel Nord dell'India, in cui era la figura pi\u00f9 presente dopo il Gautama Buddha, Maitreya \u00e8 rappresentato con i tratti della nobilt\u00e0 dell'Asia centrale comuni anche nel Nord dell'India, mentre regge una fiala di \"am\u1e5bta\" con la mano sinistra.\n\u00c8 talvolta affiancato da due discepoli, Asa\u1e45ga e suo fratello, Vasubandhu.\nLa venuta di Maitreya.\nLa venuta di Maitreya avverr\u00e0 quando gli insegnamenti di Gautama Buddha, il \"Dharma\", non saranno pi\u00f9 tramandati e saranno stati completamente dimenticati; Maitreya otterr\u00e0 l'illuminazione, il \"Bodhi\", in sette giorni (\u00e8 il tempo minimo) in virt\u00f9 delle sue molte vite spese in preparazione della sua santit\u00e0 (simile a quanto riportato nelle storie \"J\u0101taka\" di Gautama Buddha).\nLa venuta di Maitreya sar\u00e0 caratterizzata da un certo numero di avvenimenti straordinari, ad esempio gli oceani si ritireranno, per consentire a Maitreya di attraversarli facilmente, e sar\u00e0 la fine di tutte le guerre, le carestie e le epidemie. L'evento inoltre gli permetter\u00e0 di svelare il nuovo \"Dharma\" all'umanit\u00e0, consentendo cos\u00ec la fondazione di un nuovo mondo; la sua venuta significher\u00e0 l'inizio di una nuova era e la fine dell'et\u00e0 di decadenza in cui l'umanit\u00e0 si trova ora.\nOrigini.\nMaitreya \u00e8 talvolta oggetto di speculazioni che lo vedono derivato dal dio zoroastriano Mitra, dio dei contratti, associato con il Sole; il principale indizio a favore di queste tesi \u00e8 per\u00f2 solo la somiglianza dei nomi. Alcune idee zoroastriane potrebbero avere influenzato il culto di Maitreya, come \"l'attesa di un soccorritore celeste, il bisogno di scegliere una morale positiva, il futuro millennio, e la salvezza universale\"; una delle possibili obiezioni \u00e8 che queste caratteristiche non sono uniche dello zoroastrismo, n\u00e9 sono necessariamente caratteristiche del culto di Maitreya.\nPresunte rinascite di Maitreya.\nNel IX secolo il leggendario monaco cinese Budai, di tradizione \"ch\u00e1n\", fu popolarmente considerato una rinascita del \"bodhisattva\" Maitreya. La sua rappresentazione come \"Buddha ridente\" \u00e8 ancora estremamente popolare nell'Asia orientale.\nGung Ye, un re e generale coreano dello stato (di breve vita) di Taebong durante il X secolo, si autoproclam\u00f2 rinascita di Maitreya e ordin\u00f2 ai suoi sudditi di venerarlo; le sue pretese furono condannate dalla maggioranza dei monaci buddhisti ed egli venne in seguito spodestato e ucciso dai suoi stessi sudditi.\nSebbene in molti si siano proclamati incarnazioni di Maitreya e successori di Gautama Buddha, nessuno \u00e8 stato ufficialmente riconosciuto come tale dalle comunit\u00e0 (\"sa\u1e43gha\") buddhiste. Una particolare difficolt\u00e0 che incontra ogni presunta rinascita \u00e8 che nella tradizione si racconta come Gautama Buddha avrebbe fatto un alto numero di predizioni abbastanza dettagliate sulle circostanze che avrebbero preceduto la venuta di Maitreya, in particolare che i suoi insegnamenti sarebbero gi\u00e0 stati dimenticati e perfino il nome del Dharma scomparso, e tutte le restanti sue reliquie raccolte a Bodh Gaya e cremate.\nMaitreya nelle altre tradizioni religiose.\nMaitreya \u00e8 venerato anche nell'Induismo. Egli \u00e8 infatti considerato un avatar di amore e compassione e la sua venuta in mezzo agli uomini avrebbe lo scopo di ristabilire il dharma a partire da un nuovo insegnamento basato sui principi di giustizia, libert\u00e0 e condivisione.\nI Bah\u00e1'\u00ed credono che Bah\u00e1'u'll\u00e1h sia l'avverarsi della profezia della venuta di Maitreya e che la profezia che Maitreya porter\u00e0 una nuova societ\u00e0 fondata su tolleranza e amore sia stata realizzata dagli insegnamenti di Bah\u00e1'u'll\u00e1h sulla pace nel mondo.\nZhang Tianran, fondatore del movimento religioso I-Kuan Tao, si auto-proclam\u00f2 rinascita di Maitreya.\nDal 1977, nella comunit\u00e0 islamica pakistana di Londra, predica un profeta contemporaneo, Rahmat Ahmad, che si fa chiamare Maitreya o Istruttore del Mondo, che dice di essere Ges\u00f9 (ma anche Krishna e il Mahdi) tornato per la fine dei giorni (inizio dell'era dell'Aquario). Tale profeta comunicherebbe i suoi commenti sull'attualit\u00e0 mediante contatto telepatico con uno scrittore scozzese, Benjamin Creme, e la sua rivista Share International."}
{"id": "510737", "revid": "2173932", "url": "https://it.wikipedia.org/wiki?curid=510737", "title": "Louis Renault (imprenditore)", "text": "Biografia.\nInfanzia.\nLouis Renault nacque da una famiglia agiata dedita al commercio di tessuti: il padre, Alfred Renault, riusc\u00ec a costruirsi una solida posizione economica grazie al successo della sua attivit\u00e0 sita a Parigi (nei pressi dell'attuale stazione della metropolitana di Saint-Lazare), nello stesso stabile in cui si trovava l'abitazione di famiglia. Tale fiorente attivit\u00e0 affondava le sue radici gi\u00e0 da molti decenni prima, basti pensare che gi\u00e0 alla fine del XVIII secolo il nonno di Alfred Renault, Pierre, aveva deciso di lasciare la tradizionale attivit\u00e0 vinicola della famiglia (anch'essa molto florida) per dedicarsi alla produzione e commercio di tessuti. All'epoca in cui Louis Renault vide la luce, il padre aveva gi\u00e0 espanso la propria attivit\u00e0 con l'apertura di una filiale a Lione ed una addirittura a Londra, ed era proprietario di uno smisurato patrimonio immobiliare, comprendente edifici utilizzati per la sua professione, ma anche una seconda casa sita nella zona di Boulogne-Billancourt, adiacente a Parigi.\nUltimo di cinque figli, Louis Renault trascorse quindi la sua infanzia tra gli agi che solo una famiglia assai benestante poteva offrire. La zona in cui il piccolo Louis trascorse i suoi primi anni era in piena evoluzione: da quartiere degradato divenne in breve tempo un quartiere di lusso ed anche la stessa stazione di Saint-Lazare, nelle vicinanze di casa Renault, stava subendo continue migliorie tecnologiche, a tal punto da solleticare ben presto la curiosit\u00e0 dell'ultimo nato in casa Renault, che spesso aveva modo di ammirare da vicino i progressi tecnologici attuati alla stazione. Louis Renault svilupp\u00f2 quindi in tenera et\u00e0 una forte attrazione per il progresso tecnologico ed in particolare per la meccanica. In realt\u00e0, Louis Renault aveva un carattere tutt'altro che allegro e gioviale: fin dai primi anni svilupp\u00f2 una personalit\u00e0 chiusa, taciturna e burbera. Come se non bastasse, il suo rendimento a scuola era scadente ed anche il suo rapporto con i compagni di classe era contrastato poich\u00e9 era spesso oggetto di burle a causa dei suoi capelli bruno-rossicci. In ogni caso, i suoi primi anni di istruzione furono trascorsi presso l'istituto Fenelon.\nNella seconda met\u00e0 degli anni '80 dell'Ottocento, due gravi lutti colpirono la famiglia Renault: vennero infatti a mancare i due figli maggiori, ossia Joseph (1863-86) e Marie-Berthe (1868-89), il primo gi\u00e0 avviato nell'azienda di famiglia e la seconda fresca di matrimonio con un giovane avvocato di Parigi.\nDopo la prima istruzione all'istituto Fenelon, Louis Renault fu iscritto al Liceo Condorcet, sempre nei paraggi della stazione di Saint-Lazare, che continu\u00f2 a costituire motivo di attrazione per il giovanissimo Louis. A tal punto da spingerlo un giorno a marinare la scuola per salire di nascosto su una delle locomotive che transitavano per la stazione, in modo da scoprire i segreti del funzionamento di questi veicoli. Louis Renault venne presto scoperto e riportato a scuola da due guardie, completamente sporco di carbone. A sua volta, Louis Renault attir\u00f2 l'attenzione di un suo compagno di scuola, pi\u00f9 giovane di un anno, ma dall'intelligenza altrettanto vivida: questo ragazzino era Andr\u00e9 Citro\u00ebn, futuro fondatore dell'omonima Casa automobilistica ed uno dei principali concorrenti dello stesso Louis Renault.\nPrime esperienze lavorative.\nA 14 anni, Louis attrezza la sua prima officina in un ripostiglio della casa di famiglia di Billancourt per dedicarsi ai suoi esperimenti con la meccanica. In poco tempo pass\u00f2 ai motori impiegati in quelle che erano all'epoca le primissime automobili. Sempre chiuso nel suo mondo, sempre solitario e taciturno, il giovanissimo Renault apport\u00f2 modifiche, progett\u00f2 nuove invenzioni e deposit\u00f2 i suoi primi brevetti. Contemporaneamente si distacc\u00f2 via via sempre pi\u00f9 dalla scuola, per poi abbandonarla del tutto. Il padre Alfred era perplesso: avrebbe preferito introdurre il figlio nell'attivit\u00e0 di famiglia, esattamente come era riuscito a fare a suo tempo con gli altri tre figli maschi, Joseph, Fernand (1865-1909) e Marcel (1872-1903). Ma comprendendo le inclinazioni di Louis, riusc\u00ec comunque a trovargli un posto di lavoro nella propria attivit\u00e0 indirizzandolo verso la manutenzione dei macchinari utilizzati per la fabbricazione dei bottoni. Perci\u00f2, appena ragazzino, Louis Renault entr\u00f2 nel mondo del lavoro. Ben presto, dall'atelier di famiglia, Louis Renault, ancora adolescente, si trasfer\u00ec nell'officina di L\u00e9on Serpollet, un costruttore gi\u00e0 affermato nel settore dei veicoli a vapore.\nNel frattempo un altro grave lutto si abbatt\u00e9 sulla famiglia, con la scomparsa del padre Alfred, che gett\u00f2 nello sconforto e nel dolore una famiglia ormai dimezzata e composta a quel punto dalla madre, Louise-Berthe Magnier (1840-1911) e dai tre figli rimanenti, Fernand, Marcel e Louis. Questi fatti contribuirono ulteriormente ad incupire il carattere di Louis Renault che si gett\u00f2 ancor di pi\u00f9 nelle sue attivit\u00e0 di sperimentazione meccanica. A partire dall'ottobre 1895 frequent\u00f2 anche un corso di studi scientifici presso l'Ecole Monge, ma dopo circa un anno e mezzo abbandon\u00f2 anche questi studi. Non voleva dedicarsi che alla meccanica applicata e solo a quello. Torn\u00f2 a chiudersi nella sua officina di Billancourt, dove realizz\u00f2 e brevett\u00f2 un generatore di vapore. Nel 1897 and\u00f2 a lavorare come disegnatore presso l'officina della Delaunay-Belleville, all'epoca nota per le sue caldaie a vapore.\nIl 30 ottobre 1897, Louis Renault fu chiamato al servizio militare: all'epoca tale servizio durava ben tre anni, ma Louis Renault riusc\u00ec con alcuni agganci e sotterfugi a farlo ridurre a neppure un anno, anno durante il quale si fece conoscere per le sue eccezionali doti di meccanico e seppe costruire alcuni attrezzi utili in ambito militare. Ottenne cos\u00ec di poter anche usufruire di permessi e licenze durante i quali torn\u00f2 a Billancourt per dedicarsi al suo sogno, che nel frattempo stava prendendo forma: costruire una vera automobile con motore a scoppio. Il servizio militare di Louis Renault dur\u00f2 quindi fino al 22 settembre del 1898.\nLa prima autovettura e la nascita della Renault Fr\u00e8res.\nPochi giorni dopo il suo congedo, Louis Renault ottenne dalla sua famiglia di potersi dedicare a tempo pieno alla sua attivit\u00e0 preferita e di ricevere per i primi tempi un sostegno economico dall'azienda tessile ormai gestita dai suoi fratelli: Cos\u00ec, il 2 ottobre il suo progetto destinato alla realizzazione della sua prima autovettura cominci\u00f2 di gran carriera. Egli lavor\u00f2 giorno e notte, instancabilmente, ma non solo: per non perdere tempo si insedi\u00f2 stabilmente a Billancourt ed inoltre ingaggi\u00f2 un suo ex-commilitone, Edouard Richet, affinch\u00e9 lo aiutasse nell'impresa. Il progetto si concretizz\u00f2 nel tempo record di dodici settimane: il 25 dicembre del 1898 la vettura era pronta. Nacque cos\u00ec la prima autovettura Renault, nata modificando un triciclo De Dion-Bouton al quale fu aggiunta la quarta ruota, un cambio a tre rapporti con retromarcia e quell'innovativa soluzione tecnica che era la trasmissione a presa diretta con giunto cardanico, una soluzione che il giovane costruttore, all'epoca ancora in erba ma assai risoluto, aveva avuto modo di sperimentare durante il servizio militare.\nIl fratello di Louis Renault, Marcel, che stava seguendo i progressi del piccolo genio di casa, gi\u00e0 la vigilia di Natale era desideroso di festeggiare e la vettura fu condotta lungo le strade dei quartieri limitrofi. Al termine di quella sera stessa, Louis Renault ricevette gi\u00e0 una dozzina di ordini da parte di alcuni di coloro che ebbero modo di vedere ed ammirare la prima vettura Renault, vettura che, come gi\u00e0 specificato, sarebbe stata ultimata solo il giorno dopo, ma che gi\u00e0 stava riscuotendo un gran successo.\nFu a questo che i due fratelli finanziatori, Marcel e Fernand, videro nell'estro del giovane Louis un potenziale sbocco commerciale ancor pi\u00f9 promettente di quello del settore tessile. Pertanto, il 27 febbraio del 1899 registrarono la nuova ragione sociale di \"Renault Fr\u00e8res\", con capitale sociale di 60.000 franchi. Ma il grande escluso da questa societ\u00e0 fu proprio Louis Renault, in quanto i due fratelli ritennero di poterlo fare poich\u00e9 erano stati gli unici a pagare ingenti somme di denaro per il successo del fratello minore. Ma quest'ultimo non ne fece un dramma: per lui l'importante era progettare e costruire e sulla base di tale salda convinzione continu\u00f2 a lavorare nella neonata azienda di famiglia, alzandosi alle sei di mattina e coricandosi alle undici di sera. Ovviamente il piccolo cortile nella seconda casa dei Renault non bastava pi\u00f9, pertanto si utilizz\u00f2 il confinante terreno, sempre facente parte dell'immenso patrimonio immobiliare lasciato da Alfred Renault ai figli, ed inoltre venne acquistato un vecchio capannone sopra un isolotto sulla Senna, letteralmente smontato e rimontato nella propriet\u00e0 di famiglia. Tra i collaboratori di cui Louis Renault si circond\u00f2 vi furono l'ormai fidato Edward Richet, ma anche il progettista Jacques Boullaire, altro suo buon amico, e Charles Serre, che rimarr\u00e0 alla Renault per circa cinquant'anni (parteciper\u00e0 addirittura al progetto della 4CV durante i primi anni quaranta del Novecento).\nIntanto, gli ordini per la vetturetta si moltiplicarono e salirono a ventinove, ma il febbrile lavoro di Louis Renault (che costruiva tutto a mano non esistendo ancora la catena di montaggio, men che mai in un'officina poco pi\u00f9 che improvvisata) consent\u00ec di ricoprire tutti gli ordini in pochissimi mesi. Si giunse cos\u00ec all'estate del 1899, quando la vetturetta venne esposta al secondo Salone di Parigi della storia (la kermesse nacque infatti nel 1898), manifestazione tenutasi ai Giardini delle Tuileries. Qui il giovane Louis Renault si confront\u00f2 per la prima volta in vita sua con i grandi e gi\u00e0 affermati costruttori dell'epoca, come ad esempio la Peugeot, la Panhard et Levassor e la De Dion-Bouton. La piccola vetturetta artigianale pass\u00f2 quasi inosservata, anche perch\u00e9 non le era stata data una denominazione ufficiale con cui potesse divenire nota. Solo un giornalista dell'epoca si accorse del piccolo capolavoro del giovane costruttore e propose a questi e ai suoi fratelli di partecipare alle gare automobilistiche per dare visibilit\u00e0 al prodotto. Il 13 luglio 1899, quattro giorni dopo la chiusura del Salone, la vetturetta fu registrata come Type A e venne iscritta alla corsa Parigi-Trouville, che ebbe luogo il 27 agosto dello stesso anno, corsa che vide trionfare proprio gli esordienti fratelli Renault. Da qui prese il via una serie di competizioni che vide partecipare le vetture Renault pilotate da Louis e Marcel Renault.\nNel frattempo Louis Renault vide le proprie vetture raccogliere sempre pi\u00f9 consensi, mentre l'azienda si espanse vertiginosamente portando sempre maggiori introiti. Il geniale costruttore pens\u00f2 quindi di cominciare ad affrancarsi dalla De Dion-Bouton, che fino a quel momento forniva i motori per le vetture Renault, per accingersi a costruire in proprio dei motori specifici. Anche con i nuovi motori Renault, prodotti a partire dal 1902, Louis seppe rendere vincenti le proprie vetture nelle competizioni. Fu a questo punto che in Louis Renault si fece avanti il pensiero che sarebbe stato fuori luogo soddisfare le specifiche dell'atto di registrazione della societ\u00e0 \"Renault Fr\u00e8res\", specifiche che prevedevano la vendita della societ\u00e0 ad altri costruttori nel momento in cui questa avrebbe potuto valere parecchio in virt\u00f9 dei suoi successi commerciali. Inoltre non era pi\u00f9 propenso a vivere nell'ombra, ma aspirava ad un ruolo di maggior spicco. Pertanto convinse i due fratelli a rivedere la ragione sociale: fu cos\u00ec che nei primi mesi del 1903 la \"Renault Fr\u00e9res\" cess\u00f2 di esistere per dare i natali alla \"Soci\u00e9t\u00e9 des Automobiles Renault et Cie\", con Louis Renault come direttore generale, nonch\u00e9 socio alla pari assieme agli altri due fratelli.\nIn quegli anni, nonostante fosse del tutto preso dall'attivit\u00e0 nell'azienda, Louis Renault trov\u00f2 anche il tempo per dedicarsi agli affari di cuore. Conobbe infatti una giovane e nota cantante lirica dell'epoca, Jeanne Hatto, con cui inizi\u00f2 una relazione sentimentale ed introdusse i fratelli Renault negli ambienti di lusso della Parigi dell'epoca.\nQuando sembrava che tutto stesse andando nel migliore dei modi, avvenne una nuova tragedia in famiglia: il 26 maggio del 1903, durante la gara Parigi-Madrid, Marcel Renault ebbe un grave incidente al volante della propria vettura, rimanendo gravemente ferito e morendo poco tempo dopo.\nGli anni fino alla prima guerra mondiale.\nL'azienda.\nLa morte di Marcel Renault fu un trauma enorme per Louis: egli, gi\u00e0 molto chiuso e poco cordiale di per s\u00e9, accentu\u00f2 maggiormente il suo carattere, che divenne burbero e scontroso e sempre meno incline ai contatti con la gente, a tal punto da divenire insofferente alla folla. Inoltre, Louis Renault cess\u00f2 di partecipare personalmente a qualsiasi altra gara automobilistica e si dedic\u00f2 unicamente alla direzione della giovane azienda, a fianco del fratello Fernand. Uno dei primi passi compiuti da Louis Renault fu quello di recuperare tutti i soldi persi a causa di alcuni costruttori, anche molto famosi, che presero ad utilizzare abusivamente alcune sue invenzioni brevettate, come ad esempio lo stesso albero a cardano. Per dare l'esempio ai costruttori pi\u00f9 potenti, cominci\u00f2 da un piccolo costruttore, un certo Corre, che port\u00f2 davanti ai giudici e costrinse a pagare il dovuto risarcimento. Gli altri costruttori, compresa l'antifona, smisero di utilizzare le soluzioni tecniche di Louis Renault oppure strinsero accordi commerciali per l'utilizzo legale di tale soluzioni. Altri costruttori provarono ancora a dare battaglia legale per alcuni anni, ma alla fine dovettero desistere, tant'era evidente la legittimit\u00e0 delle ragioni di Louis Renault.\nIl 31 ottobre del 1904, Louis Renault vendette l'attivit\u00e0 tessile di famiglia ad un'altra azienda, appoggiato dal fratello Fernand che si occupava della parte amministrativa della giovane Casa automobilistica. In questo modo altri capitali freschi giunsero nelle casse della \"Soci\u00e9t\u00e9 des Automobiles Renault\", capitali che potevano essere reinvestiti per acquistare attivit\u00e0 commerciali utili all'azienda. Infatti, se Fernand Renault era piuttosto risoluto e deciso nello svolgimento del suo ruolo (suo fu il programma di ampliamento dell'azienda mediante l'apertura di nuove filiali in Gran Bretagna, Germania e persino negli Stati Uniti), Louis Renault era mosso da uno spirito di indipendenza e perfino autarchia che lo spingeva a non dover avere bisogno di nessuno per costruire le sue automobili. A tale scopo acquist\u00f2 per esempio anche delle fonderie per produrre i componenti necessari alle vetture, affrancandosi quindi dalla dipendenza da qualsiasi fornitore esterno. Contemporaneamente pens\u00f2 di dedicarsi anche alla costruzione di altri mezzi di trasporti, come ad esempio delle locomotive o delle imbarcazioni. Similmente a quanto aveva fatto il tedesco Gottlieb Daimler vent'anni prima, anche Louis Renault voleva vedere il suo nome sui motori di qualsiasi mezzo potesse spostarsi sul pianeta (aria, acqua e terra). Tale spirito egemonico diverr\u00e0 sempre pi\u00f9 marcato in Louis Renault nel corso degli anni.\nDurante la seconda met\u00e0 del primo decennio del Novecento, Louis Renault dovette affrontare i numerosi scioperi che interessavano la sua azienda: qui si accentu\u00f2 ulteriormente la sua insofferenza verso le folle, specialmente quelle particolarmente agitate come potevano essere i cortei di scioperanti. Tale insofferenza divenne praticamente una sorta di psicosi che avrebbe accompagnato Louis Renault per tutta la vita.\nIl 1\u00ba ottobre del 1908, Louis Renault si trov\u00f2 improvvisamente a dover gestire interamente la sua Casa automobilistica, poich\u00e9 Fernand Renault, all'epoca quarantatreenne, dovette ritirarsi per motivi di salute. All'epoca la medicina poteva fare ben poco per un cancro al fegato. Fernand Renault, gi\u00e0 malato da almeno un anno, mor\u00ec il 22 marzo del 1909, ma non prima di aver chiesto ed ottenuto che Louis si occupasse di Jean Renault, figlio di Fernand e nipote dello stesso Louis. Inoltre, la societ\u00e0 venne estinta, lasciando il posto alla \"Renault Automobiles\" di propriet\u00e0 esclusiva di Louis Renault.\nNel 1910, Louis Renault si reca negli Stati Uniti allo scopo di studiare il metodo produttivo di Henry Ford, metodo basato sui principi del taylorismo (dal nome dell'ideatore Frederick Winslow Taylor) e che Renault cercher\u00e0 di applicare anche nella sua fabbrica, ma in maniera da lui stesso reinterpretata, e cio\u00e8 limitandosi al solo cronometraggio delle mansioni degli operai della sua fabbrica, instaurando cos\u00ec un clima di tensione che di l\u00ec a poco sarebbe sfociato in una nuova e lunga serie di scioperi, manifestazioni e proteste e sollevando cos\u00ec seri problemi sindacali. In questo modo, non seguendo i principi di Taylor, Renault cominci\u00f2 ad allontanarsi parzialmente da quell'ideale di innovazione e di reinterpretazione del concetto di automobile nel corso degli anni. In un periodo in cui molti costruttori europei e non solo (lo stesso Henry Ford stava gi\u00e0 percependo introiti enormi con la sua Ford T) stavano cominciando a costruire vetture sempre meno costose ed accessibili a fasce di mercato via via sempre pi\u00f9 basse, Louis Renault trovava inconcepibile che un'automobile potesse appartenere e/o essere condotta da persone che non fossero industriali, nobili, banchieri, e pi\u00f9 in generale persone di ceto almeno medio-alto. Ciononostante, lo spirito innovativo rimase insito in Louis Renault per quanto riguarda altri aspetti della progettazione di veicoli.\nIn ogni caso, poco prima dello scoppio della prima guerra mondiale, Louis Renault venne eletto presidente della \"Chambre syndicale des constructeurs d'automobiles\", ossia l'associazione che tutelava i diritti dei costruttori di automobili.\nLa vita privata.\nFrattanto, la vita privata di Louis Renault vide proseguire la sua relazione con Jeanne Hatto: quest'ultima si rivel\u00f2 una compagna molto affettuosa e premurosa, anche troppo, dato il carattere estremamente difficile del giovane imprenditore. Nonostante i repentini sbalzi di umore di lui, lei cerc\u00f2 sempre di capirne il perch\u00e9 e di porre anche rimedio in qualche modo. Per esempio, Louis Renault era tanto preso dal lavoro, da risultare preparato solo in tale campo, mentre qualsiasi altro argomento lo vedeva completamente estraneo. Ci\u00f2 era visibile in particolare quando venivano ospitati degli amici in casa, quasi sempre amici di Jean Hatto, e quindi inseriti nell'ambiente della musica, piuttosto che in quello dell'industria automobilistica. Lei cerc\u00f2 quindi di insegnare a Louis qualche cosa riguardante il modo della musica, del canto e dell'opera lirica. Fu cos\u00ec che Louis Renault fece la conoscenza di personalit\u00e0 di spicco in quel mondo, come ad esempio Maurice Ravel.\nAll'inizio del 1909, poco prima della morte del fratello Fernand, Louis Renault trasloc\u00f2 nella sontuosa propriet\u00e0 di Herqueville, vale a dire un'immensa villa affacciata direttamente sulla Senna e a cui poteva accedere, oltre che mediante le normali vie di comunicazione, anche attraverso un porticciolo privato che gli permetteva di compiere gite a bordo del suo yacht personale, denominato \"Chryseys\". Con la scomparsa di Fernand Renault, ultimo fratello rimasto a Louis, questi dovette occuparsi del nipote Jean, figlio di Fernand, anche se in realt\u00e0 Louis Renault si dimostr\u00f2 praticamente assente nei confronti del nipote.\nNel 1911, Louis Renault ebbe l'ultimo grande dolore famigliare, ossia la morte della madre: ormai, la famiglia Renault, una volta prospera e numerosa, era ridotta al solo Louis Renault.\nPoco prima dello scoppio della Prima Guerra Mondiale, Louis Renault e Jeanne Hatto cessarono la loro relazione, anche se la ragazza continu\u00f2 a rimanere in ottimi rapporti con l'industriale parigino, per tutta la vita di quest'ultimo, come testimonia la fitta corrispondenza che la Hatto inviava regolarmente, una corrispondenza fatta di lettere premurose, preoccupazioni per i momenti pi\u00f9 difficili di Louis Renault e relativi tentativi di conforto.\nLa Prima Guerra Mondiale.\nLe attivit\u00e0 professionali.\nAllo scoppio del primo dei due grandi conflitti mondiali che insanguinarono il Novecento, il trentasettenne Louis Renault era padrone di un grande impero automobilistico che ormai contava filiali anche nell'Europa dell'Est, per esempio a Budapest (Ungheria) e persino a Petrograd (l'attuale San Pietroburgo), in Russia. Louis Renault riusc\u00ec ad insediarsi anche nell'impero degli zar grazie all'amicizia con l'influente uomo d'affari Basil Zaharoff, che aveva le mani in pasta un po' ovunque in Europa, dall'industria automobilistica a quella delle armi. Soprattutto per via di quest'ultimo aspetto, l'avvento della Prima Guerra Mondiale costitu\u00ec un ricco banchetto per Zaharoff, ma non per Louis Renault, da sempre ostile verso la guerra e verso qualsiasi forma di profitto orientato ad essa. Perci\u00f2 i due smisero di frequentarsi.\nDurante la guerra, Louis Renault fu in ogni caso pressato dal governo francese affinch\u00e9 costruisse veicoli militari e munizioni d'artiglieria. Le commesse divennero sempre pi\u00f9 numerose e Renault fu costretto ad ampliare le sue strutture operative effettuando espropriazioni di svariati lotti di terreno circostanti al limite della legalit\u00e0, comprese le strade di collegamento dall'uno all'altro immobile che divennero cos\u00ec private.\nLa produzione, che fino a quel momento era in pratica costituita solo da vetture da turismo, cominci\u00f2 a rallentare la produzione di queste ultime a sempre maggior favore di veicoli come automitragliatori, ambulanze, autocannoni, motori per aeroplani, veicoli da ricognizione e cos\u00ec via. Ma il capolavoro bellico di Louis Renault fu senz'altro il carro armato leggero Renault FT, un mezzo innovativo concepito per essere al tempo stesso estremamente robusto ma anche altrettanto agile. I primi test del veicolo furono condotti da Louis Renault in persona sotto gli occhi scettici dello Stato maggiore francese, che per\u00f2 alla fine rimase soddisfatto e ne ordin\u00f2 la produzione in serie. Fu grazie a questo mezzo se la Francia riusc\u00ec ad avere definitivamente ragione dell'esercito tedesco e a dare una svolta definitiva alla guerra.\nLouis Renault, noto gi\u00e0 all'epoca per il suo carattere estremamente difficile e scontroso, ebbe per\u00f2 modo di istituire un fondo assicurativo per i suoi operai, in maniera tale che questi potessero ricevere un'indennit\u00e0 in caso di malattia. Inoltre stabil\u00ec anche un salario minimo per gli operai stessi. Ci\u00f2 fu dovuto alle nuove manifestazioni e scioperi che si tennero durante la guerra a causa delle proibitive condizioni lavorative (undici ore di lavoro al giorno, sette giorni su sette). Stavolta Louis Renault fu costretto a cedere.\nAl termine della Prima Guerra Mondiale, e precisamente il 6 settembre del 1918, Louis Renault venne insignito della Legion d'Onore \"per il suo contributo eccezionale alla vittoria\".\nLa vita privata di Louis Renault durante la guerra.\nSebbene molto preso sul fronte professionale, Louis Renault ebbe comunque modo di avere anche una propria vita privata persino durante i difficili anni della Grande Guerra. Ormai unico superstite del vecchio nucleo familiare da cui era nato, Louis Renault ebbe per\u00f2 anche altre persone a lui legate, vale a dire la cognata Charlotte, vedova di Fernand Renault, e le due nipoti Fernande e Fran\u00e7oise, figlie di Fernand e Charlotte. Il nipote Jean, sempre figlio di Fernand, che alla morte di quest'ultimo fu affidato alla tutela di Louis Renault, fu arruolato nell'aviazione francese e cadde in battaglia nel marzo del 1916. La morte di Jean Renault, all'epoca appena ventiquattrenne, segn\u00f2 profondamente lo zio Louis, che vedeva in lui un possibile erede della propria attivit\u00e0. Quanto alla cognata, i rapporti con Louis Renault furono tutt'altro che idilliaci a causa di vecchi rancori dovuti a divergenze sull'eredit\u00e0 di Fernand, divergenze che si protrassero fino a poco prima dello scoppio della guerra e che portarono i due in tribunale per una causa civile durata piuttosto a lungo. L'odio tra Louis e Charlotte port\u00f2 quest'ultima ad accusare lo zio della morte di Jean in quanto non lo avrebbe accolto con se' nella sua azienda. Tali accuse pesarono molto su Louis Renault, che avrebbe continuato per sempre a portare dentro di s\u00e9 tale fardello, alla pari di quello relativo alla morte del fratello Marcel.\nFu a causa della morte del potenziale erede Jean Renault, che Louis si mise subito alla ricerca di una donna per ricostruire una famiglia e quindi regalare un nuovo erede all'azienda. Nella primavera del 1918 Louis Renault conobbe Christiane Boullaire, una donna dell'alta borghesia, molto pi\u00f9 giovane dell'affermato imprenditore (quarantuno anni lui, ventitr\u00e9 anni lei). I due cominciarono a frequentarsi e intrecciarono ben presto una relazione sentimentale. Tale relazione, per\u00f2, era tutt'altro che intrisa di vero amore, e questo da entrambe le parti: se Louis Renault aspirava alla nascita di un erede per la sua azienda, la Boullaire era attirata dall'immensa fortuna dell'industriale e dalla notevole differenza di et\u00e0 che sfavoriva anagraficamente lo stesso Louis Renault, fatto che metteva la donna nelle condizioni di divenire in futuro una potenziale ricca vedova quando ancora sarebbe stata nelle condizioni di poter rimettere su famiglia con un altro uomo, possibilmente (com'era nei sogni della Boullaire) di estrazione nobile. I due convolarono a nozze il 26 settembre 1918 con rito civile e due giorni pi\u00f9 tardi con rito religioso. Si stabilirono in un palazzo in avenue Bois-de-Boulogne (oggi nota come avenue Foch, una delle vie pi\u00f9 lussuose di Parigi), interamente di propriet\u00e0 di Louis Renault, una grossa costruzione per met\u00e0 utilizzata come hotel e per met\u00e0 come abitazione privata.\nGli anni venti e trenta.\nIl periodo immediatamente successivo all'armistizio fu caratterizzato dall'elevata inflazione che mise in difficolt\u00e0 parecchie aziende, automobilistiche e non. Tuttavia, il quadro che interessava l'industria automobilistica francese di quel periodo non era cos\u00ec catastrofico, anzi. Non poche Case automobilistiche riuscirono rapidamente a risollevarsi e a guardare verso il futuro, malgrado la delicata situazione economica che colpiva tutti i Paesi che avevano partecipato al conflitto.\nLa rivalit\u00e0 con Andr\u00e9 Citro\u00ebn.\nQuesto fu il caso della Renault e della grande risolutezza del suo patron: al termine della guerra la Casa era pressoch\u00e9 pronta a riprendere la normale produzione automobilistica. Ma i problemi non mancarono: Louis Renault si ritrov\u00f2 infatti a dover fronteggiare nuovamente una serie di scioperi e manifestazioni sulla base di questioni risalenti a prima del conflitto e di fatto mai realmente risolti e che neppure in questo nuovo periodo storico troveranno una definitiva soluzione.\nCome se non bastasse, Louis Renault trov\u00f2 un accanito concorrente in una sua vecchia conoscenza dei tempi della scuola: costui era Andr\u00e9 Citro\u00ebn, un personaggio con una solida formazione ingegneristica, molto pi\u00f9 aperto alle teorie, oltre che alla pratica, e soprattutto animato da una volont\u00e0 d'innovazione assai spiccata. Praticamente in comune tra i due personaggi vi era la passione per la meccanica e l'ingegneria ed il fatto di essere stati ricevuti entrambi alla corte di Henry Ford per studiare i meccanismi del taylorismo. Ma a differenza di Louis Renault, Andr\u00e9 Citro\u00ebn applic\u00f2 tali principi in maniera pi\u00f9 fedele all'originale, riuscendo fin dal 1919, anno in cui fu lanciata la prima vettura della Citro\u00ebn, a ridurre drasticamente i costi di produzione, riuscendo cos\u00ec ad affermarsi in un periodo economicamente difficile per la Francia e per l'Europa in generale. In realt\u00e0, sulle prime, Louis Renault non vide in Citro\u00ebn una grande minaccia, complice il suo rifiuto di considerare l'idea dell'automobile prodotta in grande serie, aspetto che invece costituiva uno dei cardini principali per la produzione Citro\u00ebn. Fu costretto a ricredersi gi\u00e0 nel 1920 quando il nuovo concorrente riusc\u00ec immediatamente a conquistare il primo posto tra i costruttori automobilistici francesi. Louis Renault, dal canto suo, stava stentando nel riuscire a riorganizzare una gamma automobilistica razionale e soprattutto moderna. Tale zoppicante riavvio post-bellico rimase tale fino al 1922: nel frattempo Louis Renault assunse nuovi collaboratori, molti dei quali legati a lui anche da lontani vincoli di parentela. Per esempio, vennero assunti i suoi due cognati, Jacques e Roger Boullaire, fratelli della moglie Christiane Boullaire, ma anche Henri Le\u00e8bvre-Pontalis, marito della nipote di Louis Renault, Fernande (che abbiamo gi\u00e0 visto essere figlia di Fernand Renault, il defunto fratello di Louis) ed anche il marito dell'altra nipote di Louis Renault, un certo Fran\u00e7ois Lehideux. Questa tendenza al nepotismo si accentuer\u00e0 sempre pi\u00f9 in Louis Renault con il passare degli anni. Non solo: Louis Renault non esitava a mettere l'uno contro l'altro i propri collaboratori perch\u00e9 riteneva fosse il metodo migliore per mantenere stabile il proprio dominio e la propria egemonia all'interno dell'azienda. Un carattere difficile come il suo stava diventando di fatto pressoch\u00e9 intollerabile, tra l'appoggio di alcuni suoi collaboratori, come l'infido Henri Duvernoy, e lo sconcerto di altri, come ad esempio lo stesso Fran\u00e7ois Lehideux.\nNel frattempo proseguiva la rivalit\u00e0 con Andr\u00e9 Citro\u00ebn, una rivalit\u00e0 senza esclusione di colpi e che si estinguer\u00e0 solo nel 1935 con la morte di quest'ultimo dopo essere stato estromesso dalla sua stessa azienda, oramai sull'orlo del collasso a causa dei forti indebitamenti dovuti alla costruzione di un modernissimo stabilimento che A. Citroen fece costruire proprio dopo una visita alla Renault, (verr\u00e0 rilevata dal colosso degli pneumatici Michelin). Fu proprio l'accesa rivalit\u00e0 tra i due costruttori a spingere Louis Renault ad investire un'ingentissima somma di denaro per la costruzione del ciclopico stabilimento Renault sull'\u00cele Seguin. I lavori furono ultimati nel 1929, l'anno della Grande Depressione.\nLa vita privata di Louis Renault nel primo dopoguerra.\nPer quanto riguarda la vita privata di Louis Renault, gli anni '20 si aprirono con la nascita del suo unico figlio, Jean-Louis, dato alla luce il 24 gennaio del 1920. L'industriale francese, che gi\u00e0 poco dopo il suo matrimonio aveva preso a sfoggiare un nuovo look privo dei consueti baffi, torn\u00f2 a ben sperare in un futuro per la sua azienda grazie al nuovo potenziale erede.\nDurante gli anni '20, Louis Renault espanse il numero delle sue propriet\u00e0 private acquistando il 18 novembre una tenuta sita in un isolotto dell'arcipelago delle isole Chausey. Si trattava di un vero e proprio castello che l'industriale ristruttur\u00f2 e adib\u00ec a rifugio personale contro lo stress della vita quotidiana. Stando alle fonti, qui Louis Renault riusciva a ritrovare s\u00e9 stesso e a tornare sereno, arrivando persino a stringere amicizia con la scarna popolazione locale. Se questa localit\u00e0 era il non plus ultra per Louis Renault, lo stesso non si pot\u00e9 assolutamente dire della moglie Christiane, la quale avrebbe preferito una residenza per le vacanze sita in Costa Azzurra. Louis Renault fu cos\u00ec costretto ad acquistare anche una terza tenuta situata nella penisola di Giens, localit\u00e0 sita appunto in Costa Azzurra.\nNel frattempo, il figlio Jean-Louis cresceva, ma soffr\u00ec anche la mancanza dei genitori: il padre Louis era troppo legato alle sorti dell'azienda, mentre la madre Christiane era invece troppo incline alla vita mondana.\nLe incertezze degli anni '30.\nGli anni '30 furono un periodo, per Louis Renault, in cui maggiormente si intrecciarono fattori della sua privata con altri della sua vita professionale, e questo a causa di alcuni gravi problemi di salute che cominciarono ad affliggere l'industriale parigino.\nDurante i primi anni '30, Louis Renault cominci\u00f2 a soffrire di disturbi ai reni ed allo stomaco. Inizialmente incurante di tali sintomi, nel 1934 si rivolse ad un medico, il cui responso fu impietoso: calcoli al rene destro, sangue nelle urine ed uremia. Il medico consigli\u00f2 a Louis Renault un periodo di riposo prima di procedere con un intervento chirurgico. Ma il testardo imprenditore non volle neppure sentir parlare di riposo: l'azienda veniva prima di ogni altra cosa, compresa la sua stessa salute. In ogni caso fu costretto ad assottigliare drasticamente la sua presenza presso l'azienda, lasciando il compito di rappresentarlo a Lehideux, che pertanto fu anche nominato amministratore delegato. Solo in pochi, in azienda, furono a conoscenza delle sue reali condizioni di salute, ma anche i molti dipendenti che non furono messi al corrente notavano in quegli anni un progressivo peggioramento delle condizioni di Louis Renault, peggioramento visibile nei suoi lineamenti pi\u00f9 consunti e solcati da profonde rughe, nello sguardo perso e occasionalmente anche in difficolt\u00e0 nell'articolare un discorso: l'uremia aveva raggiunto anche il cervello e ne impediva il normale funzionamento. Quest'ultimo aspetto diverr\u00e0 sempre pi\u00f9 marcato nei tardi anni '30 e negli ultimi anni di vita di Louis Renault.\nNon furono solo le condizioni di salute a rendere estremamente difficoltosa la normale vita privata e professionale di Louis Renault: per quanto riguarda l'azienda vi furono molti scioperi, protrattisi tra il 1936 ed il 1938, alcuni dei quali piuttosto violenti e repressi con l'ausilio della polizia. Louis Renault prefer\u00ec affidare la patata bollente a Lehideux in quanto pi\u00f9 giovane e pi\u00f9 in salute. Inoltre, la stampa cominci\u00f2 ad evidenziare le strane frequentazioni di Renault, che spesso si vedeva con personaggi di dubbia popolarit\u00e0, tra cui Galeazzo Ciano (genero di Benito Mussolini) e lo stesso Adolf Hitler, con cui prov\u00f2 a negoziare accordi commerciali tra Francia e Germania.\nCome se non bastasse, la moglie Christiane intrecci\u00f2 un relazione extraconiugale con lo scrittore Pierre Drieu La Rochelle, relazione avviata gi\u00e0 nel 1935 e che la donna avrebbe svelato a Louis Renault, il quale, infuriato, l'avrebbe svergognata pubblicamente. Ormai il matrimonio venne irreparabilmente rovinato. Mentre a seguito dello scandalo la moglie di Louis cerc\u00f2 conforto presso un altro uomo, Ren\u00e9 de Peyrecave (gi\u00e0 in forze come dirigente presso la Renault stessa), Louis Renault cominci\u00f2 a frequentare un'altra donna, Andr\u00e9 Servillange, una giovane attrice. In realt\u00e0, per Louis Renault non si trattava della prima scappatella extra-coniugale: infatti gli sono state attribuite altre relazioni aventi luogo durante il matrimonio, tra cui quella con la ballerina Mona Pa\u00efva, in onore della quale Louis Renault avrebbe battezzato una parte di gamma dei suoi modelli degli anni '30 (Monaquatre, Monasix e Monastella). Infine, Christiane Boullaire in Renault, cominci\u00f2 a manovrare il suo amante affinch\u00e9 potesse escludere Louis Renault e Fran\u00e7ois Lehideux dagli affari dell'azienda, azienda che a questo punto si era espansa a tal punto da contare ben 20.000 dipendenti. A causa di questo complotto, i due vennero messi l'uno contro l'altro ed i rapporti divennero sempre pi\u00f9 freddi: Lehideux, ancora amministratore delegato dell'azienda di Louis Renault, comincia proprio in quel periodo a collaborare con il governo e con il Ministero degli Armamenti francese guidato da Raoul Dautry.\nL'Olocausto.\nCon lo scoppio della seconda guerra mondiale, Louis Renault cerc\u00f2 di orientare il pi\u00f9 velocemente possibile la fabbrica alla costruzione di veicoli per utilizzo bellico, ma in realt\u00e0 la Francia stessa era impreparata all'arrivo di un nuovo conflitto. Per questo motivo Louis Renault intraprese il 28 maggio del 1940 un nuovo viaggio negli Stati Uniti allo scopo di tornare con qualche idea per velocizzare la produzione di veicoli da fornire alle forze armate francesi, sperando cos\u00ec di dare man forte al governo transalpino per contrastare l'esercito tedesco. In realt\u00e0, Louis Renault credeva poco negli esiti di tale viaggio: inviato negli States direttamente dal governo francese, comprese ben presto che il viaggio non avrebbe fruttato niente di valido.\nIl viaggio di ritorno fu a dir poco avventuroso per Louis Renault: a causa della guerra le linee aeree vennero tagliate. Ripartito il 3 giugno, il velivolo utilizzato da Louis Renault per il viaggio di andata, durante il ritorno non pot\u00e9 andare pi\u00f9 in l\u00e0 di Lisbona, da dove l'industriale francese avrebbe raggiunto Madrid e da l\u00ec, in auto, sarebbe arrivato nei pressi di P\u00e9rigueux, nella Francia centro-meridionale. Fu qui che Renault apprese dall'ambiguo Ren\u00e9 de Peyrecave che la sua fabbrica era stata completamente presidiata dalle truppe della Wehrmacht, che avevano inviato tre commissari per la gestione della produzione in favore del regime tedesco, commissari provenienti direttamente dallo Stato maggiore della Daimler-Benz. Louis Renault, le cui condizioni di salute stavano progressivamente aggravandosi, decise il 13 luglio di provare a risalire verso Parigi per tentare di trattare con i Tedeschi e a riprendere in mano la sua azienda. Ma una settimana dopo, il 20 luglio, Louis Renault fu nuovamente di ritorno a Perigueux, giusto in tempo per ricevere la visita di Fran\u00e7ois Lehideux, il quale gli consigli\u00f2 di tornare a Parigi. Cos\u00ec fu: Louis Renault fu munito di un visto per passare il confine tra l'area presidiata dal neonato Governo di Vichy e la Francia occupata, e il 23 luglio (quasi due mesi dopo la sua partenza per gli States) pot\u00e9 quindi tornare nella sua citt\u00e0 natale, e quindi alla sua azienda. In realt\u00e0, durante la prima settimana dal suo ritorno, Louis Renault pass\u00f2 solo alcuni giorni in fabbrica, perch\u00e9 volle anche recarsi ad Herqueville per valutare i danni arrecati dagli occupanti tedeschi alla sua residenza, pi\u00f9 altri giorni di assenza mai realmente motivati dall'interessato. Dal 31 luglio si dedic\u00f2 per\u00f2 a tempo pieno alla Renault, dove dovette far fronte alle pretese dei membri dello Stato Maggiore tedesco che stavano presidiando la fabbrica. Questi pretesero che la fabbrica venisse svuotata di tutti i macchinari perch\u00e9 il governo del Reich non voleva pi\u00f9 produrre i propri veicoli a Billancourt, mentre Louis Renault tergiversava di fronte a simili richieste. Dopo un lungo tira e molla che coinvolse anche Lehideux, il quale nell'autunno di quell'anno rassegn\u00f2 le dimissioni, Louis Renault ottenne invece di poter gestire la produzione della sua azienda e cos\u00ec, alla fine del 1940 riprese il normale funzionamento delle linee di montaggio. Ma il regime nazista torn\u00f2 ben presto a farsi pressante, intimando a Louis Renault di limitare la produzione civile in favore di quella bellica. Tali intimazioni divennero sempre pi\u00f9 pesanti ed assunsero sempre pi\u00f9 l'aspetto di minacce, sostenute anche dal regime di Vichy che appoggiava la produzione bellica per l'esercito tedesco. Fu cos\u00ec che nel 1941 Louis Renault fu costretto a collaborare con il regime di Vichy, accettando di far funzionare le fabbriche e fornendo automezzi alle truppe d'occupazione. Nel 1942 la sua direzione fattiva verr\u00e0 interrotta dai gi\u00e0 noti e gravi problemi di salute, a cui si aggiunse anche l'afasia e la mancanza di coordinazione agli arti, problemi che gli impedirono addirittura di parlare e di scrivere.\nLa scomparsa di Louis Renault.\nDopo la liberazione, bersagliato da numerose denunce e da un'intensa campagna stampa con accusa di collaborazionismo, Louis Renault si ritira il 5 settembre del 1944 nella sua dimora di Herqueville, timoroso di essere incarcerato. Ma neppure tre settimane dopo si presenta spontaneamente al magistrato inquirente che lo incrimina e lo associa al carcere di Fresnes in regime di isolamento, il 23 settembre 1944. Come gi\u00e0 detto la sua salute \u00e8 malferma e, durante la carcerazione, viene pesantemente malmenato, riportando forti traumi al capo, alle vertebre e ai reni. Su insistenza della moglie viene dapprima trasferito in un ospedale psichiatrico e, successivamente, nella clinica \"Saint-Jean-de-Dieu\" a Parigi dove spira il 24 ottobre 1944. Durante l'ultimo periodo di degenza, Louis Renault era in coma. Riusc\u00ec ad emergere da tale condizione solo per alcuni istanti, in presenza di sua moglie, alla quale chiese: \"E la fabbrica?\".\nIl 1\u00ba gennaio 1945, il governo provvisorio ordina la nazionalizzazione dell'azienda Renault e, contemporaneamente, viene istituita la \"R\u00e9gie nationale des usines Renault\", al cui vertice viene posto Pierre Lefaucheux.\nQuesti ultimi fatti si svolgono nei burrascosi mesi successivi alla liberazione della Francia, in quel contesto da \"resa dei conti\" che segue la caduta di ogni regime, aggravato da una deplorevole ma inevitabile situazione generale di arbitrariet\u00e0 e precariet\u00e0 del diritto. Nessuna inchiesta riuscir\u00e0 a individuare i responsabili del pestaggio di Louis Renault, ma una sentenza del 1967 riconoscer\u00e0 il diritto degli eredi Renault ad essere indennizzati dell'esproprio subito."}
{"id": "510743", "revid": "110157", "url": "https://it.wikipedia.org/wiki?curid=510743", "title": "Memory Alpha", "text": "Memory Alpha \u00e8 un progetto collaborativo sul Web che si propone la realizzazione di una enciclopedia elettronica multilingue sull'universo di \"Star Trek\".\nOrigine del nome.\nIl nome \"Memory Alpha\" deriva dal nome di quello che, nell'universo di Star Trek, \u00e8 il pi\u00f9 grande database della Federazione dei Pianeti Uniti, secondo quanto risulta dall'episodio \"Le speranze di Zetar\", della serie classica di Star Trek (terza stagione).\nStoria.\nIl progetto, ideato da Harry Doddema e Dan Carlson e lanciato nel dicembre 2003, utilizza il modello wiki e ha adottato il software MediaWiki. Nel gennaio 2008 Memory Alpha comprendeva oltre 26.800 voci solo nella sua versione inglese, classificandosi come uno dei progetti wiki di maggiori dimensioni. Oltre che in inglese, l'enciclopedia viene sviluppata in altre 12 lingue e rappresenta un punto di riferimento di rilievo per tutti coloro che cercano dati e informazioni su \"Star Trek\".\nI contenuti di Memory Alpha sono resi disponibili in licenza Creative Commons Attribution-Non-Commercial. Poich\u00e9 questa licenza non consente l'utilizzo a fini commerciali dei contenuti, non \u00e8 compatibile con la GFDL; di conseguenza, i contenuti di Memory Alpha non possono essere riportati all'interno di progetti basati su GFDL (come Wikipedia).\nIl sito \u00e8 rimasto popolare dal suo inizio, malgrado la sua crescita si sia rallentata in tempi recenti. Per esempio, costituiva il progetto pi\u00f9 grande ospitato da Wikia fino all'ottobre del 2005, quando fu superato per numero di voci da Wookieepedia e Uncyclopedia. Nel gennaio 2008 aveva approssimativamente 1300 utenti registrati (80 dei quali attivi) e 17 milioni di pagine viste dal suo spostamento su Wikia. A febbraio 2006 riceveva circa la met\u00e0 delle visite del sito web ufficiale di \"Star Trek\" secondo Alexa.\nInfluenze culturali.\nMemory Alpha ha influenzato la progettazione di altre wikicities dedicate all'informazione sulle serie televisive, tra cui The X-Files Wiki e il 24 Wiki. \u00c8 una risorsa utilizzata dai giornalisti per i temi relativi a Star Trek."}
{"id": "510752", "revid": "599013", "url": "https://it.wikipedia.org/wiki?curid=510752", "title": "Miroku", "text": ""}
{"id": "510753", "revid": "22475", "url": "https://it.wikipedia.org/wiki?curid=510753", "title": "Monte Tabor", "text": "Il Monte Tabor \u00e8 una collina della Galilea, in Israele, che si eleva di circa 400 metri sulla pianura circostante, raggiungendo l'altezza massima di 588\u00a0m sul livello del mare.\nTradizionalmente (oppure in alternativa il monte Hermon) viene identificato come l'\"alto monte\" sul quale, secondo i Vangeli, avvenne la trasfigurazione di Ges\u00f9. In epoca crociata, la cima del monte venne spianata per costruirvi un monastero benedettino fortificato, che venne poi espugnato e distrutto dal Safedino; di esso rimane il portale d'ingresso in pietra, chiamato \"Porta del vento\".\nOggi sulla spianata, lunga qualche centinaio di metri, sorgono la chiesa cattolica della Trasfigurazione, costruita nella prima met\u00e0 del XX secolo, e il monastero greco-ortodosso di Sant'Elia. Il luogo \u00e8 visitato da molti turisti e pellegrini; la strada che si snoda lungo il fianco della montagna non permette la salita di grossi pullman, solo piccole autovetture. Vi \u00e8 un servizio di navette che portano fino all'ingresso della spianata, oppure si pu\u00f2 salire a piedi in circa 45 minuti dal parcheggio.\nGeologia.\nLa montagna non \u00e8 un vulcano, ma un'area elevata circondata da terreni di subsidenza, che in geologia viene definita \"horst\". Nonostante la sua prossimit\u00e0 alle montagne di Nazaret, costituisce una formazione geologica separata.\nStoria.\nAi piedi della montagna si trova un importante incrocio di strade: Via Maris che passa nei pressi, procedendo dalla valle di Jezreel verso nord in direzione della Siria e di Damasco. La sua posizione che sovrasta la giunzione stradale, con la sua forma tozza e prominente sull'area circostante, diede al monte Tabor un valore strategico, e in effetti molte guerre sono state condotte nell'area in diversi periodi della storia.\nIl periodo biblico.\nLa montagna viene menzionata per la prima volta nella Bibbia, nel Libro di Giosu\u00e8 , come il limite tra le aree di tre trib\u00f9 perdute di Israele: quella di Zabulon, quella di Issachar e la trib\u00f9 di Neftali. L'importanza della montagna deriva dal controllo strategico delle vie nord-sud della Galilea. Debora la profetessa ammon\u00ec Barak della trib\u00f9 di Neftali e gli trasmise il comandamento di Dio, \"Vai e dirigiti verso il monte Tabor, e prendi con te diecimila uomini dei figli di Neftali e dei figli di Zabulon\" (\"Giudici\" ). Scendendo dalla montagna, gli Israeliti attaccarono e annientarono i Cananei guidati dal mercenario Sisara, che riusc\u00ec a fuggire ma venne ucciso subito dopo.\nPeriodo del Secondo Tempio di Gerusalemme.\nAl tempo del Secondo Tempio, il Monte Tabor era uno dei picchi montuosi sui quali era abitudine accendere fuochi per informare i villaggi del nord delle festivit\u00e0 e dell'inizio del periodo della luna nuova che segna il mese lunare nel calendario luni-solare ebraico.\nIl condottiero israelitico Alessandro Maccabeo, della casa degli Asmonei, comand\u00f2 una ribellione armata di 31.000 uomini provenienti dalla Giudea, contro Aulo Gabinio, governatore romano della Siria, che lo sconfisse in una battaglia nei pressi del monte Tabor. Circa 10.000 guerrieri ebraici vennero uccisi in battaglia e lo stesso Alessandro venne catturato e ucciso.\nNel 66 d.C. durante la prima guerra giudaica contro la dominazione romana, gli ebrei della Galilea si trincerarono sulla montagna sotto il comando di Giuseppe Flavio, dove riuscirono a resistere con successo contro l'assalto dei romani.\nIl Monte Tabor era una delle 19 citt\u00e0 che ribelli della Galilea fortificarono, sotto il comando di Yosef Ben Matityahu, che catturato dai romani e graziato dai Flavi, sarebbe divenuto Flavio Giuseppe. Secondo il suo stesso resoconto, presente nel libro La Guerra Giudaica, l'imperatore Tito Flavio Vespasiano invi\u00f2 un'armata di 600 cavalieri, sotto il comando di Platsidus, con il compito di combattere i ribelli. Platsidus si rese conto dell'imposibilit\u00e0 di prendere la cima del monte con le forze a sua disposizione, e dunque chiese ai ribelli nella fortezza di scendere da essa per negoziare. Un gruppo di ribelli giudei discese dalla montagna fingendo il proposito di negoziare con Platsidus, ma venendogli incontro l'attaccarono. Inizialmente le forze romane si ritirarono, ma mentre si trovavano nella vallata, invertirono la marcia, dirigendosi di nuovo verso il monte, attaccarono i ribelli, e ne uccisero molti, ostruendo ai ribelli superstiti la via verso la cima del monte. Molti dei ribelli abbandonarono la Galilea e tornarono a Gerusalemme. Il resto dei ribelli rimase nella fortezza, per infine suicidarsi oppure arrendersi dopo aver esaurito le riserve d'acqua, consegnando infine il monte alle truppe di Platsidus.\nDopo la distruzione del Secondo Tempio di Gerusalemme, l'insediamento ebraico sul monte Tabor venne rinnovato.\nAcquistato dai cristiani nel 1631.\nInfine il Monte Tabor fu acquisito dai cristiani nel 1631 grazie all'opera instancabile del Custode di Terra Santa padre Diego Campanile da Sanseverino, il quale dopo l'acquisizione mand\u00f2 i frati ad abitarlo."}
{"id": "510754", "revid": "1305772", "url": "https://it.wikipedia.org/wiki?curid=510754", "title": "Barcon", "text": ""}
{"id": "510760", "revid": "697352", "url": "https://it.wikipedia.org/wiki?curid=510760", "title": "Fragolino", "text": "Il fragolino \u00e8 una bevanda, ferma o frizzante, diffusa nel Nord Italia e nel Canton Ticino (Svizzera), ottenuta dalla vinificazione di uva della specie \"Vitis labrusca\" (o dei suoi ibridi con la europea), conosciuta come uva fragola, detta anche uva americana, \"Isabella\", \"Raisin de Cassis\" (uve non europee).\nUna legge dell'Unione europea, tesa a contrastare la concorrenza al mercato vinicolo europeo da parte di vini prodotti con uve non europee, spesso di minori qualit\u00e0 e costo, ne ha reso illegale la vendita (ma non la produzione per uso personale). La normativa europea peraltro ricalca pressoch\u00e9 esattamente le normative nazionali preesistenti, che avevano lo stesso scopo.\nPu\u00f2 accadere che quello che si trova attualmente in commercio in UE, non sia fragolino prodotto da uva fragola, bens\u00ec \"fermentato alcolico\" di frutta, addizionato di aromi naturali o artificiali al gusto di fragola, con sciroppi e melasse. In accordo con le normative tali fermentati se commercializzati, sia per l'origine, che per le varie additivazioni, non possono essere definiti commercialmente \"vino\".\nVero fragolino si pu\u00f2 acquistare fuori dall'UE (in particolare in Svizzera, USA, Australia, dove l'uva fragola \u00e8 nota anche con i sinonimi di \"seksarda\" o \"pierce\"). Comunque la produzione di vino da tale tipo di uve \u00e8 problematica, sia per le pratiche che sono necessarie per ridurre i sapori acri, che per aumentare le caratteristiche di stabilit\u00e0 del vino.\nL'unica regione dell'UE in cui \u00e8 possibile produrre e vendere vino ottenuto da uva fragola \u00e8 il Burgenland, in Austria, dove il tentativo di vietare l'Uhudler ha causato le proteste di consumatori e produttori.\nAnche nei paesi dove \u00e8 prodotto commercialmente tale vino ha caratteristiche inferiori a quello prodotto localmente con variet\u00e0 pregiate della vite vinifera europea. La produzione di tale vino ha senso solamente dove la coltivazione della vite europea \u00e8 difficile o non \u00e8 climaticamente possibile.\nA fattore concomitante e giustificativo delle norme restrittive, \u00e8 sempre stato evidenziato, nel fermentato di uva fragola, il maggior contenuto di metanolo, che ha attivit\u00e0 tossica, e/o di tannino, rispetto alle viti europee. Tale fatto \u00e8 oggettivamente vero, ma le differenze rispetto alla vite europea sono marginali e si riducono o si annullano se la vinificazione avviene avendo cura di non coinvolgere in fermentazione le bucce, i vinaccioli e soprattutto il graspo.\nSono stati fatti collegamenti a sofisticazioni alimentari (scandalo del vino al metanolo) in cui effettivamente i produttori di fragolino non furono mai coinvolti. In realt\u00e0, da misurazioni comparative tra vini da \"Vitis vinifera\" e da \"V. labrusca\" non sono mai risultate quantit\u00e0 di metanolo che giustificassero misure di divieto al consumo nei confronti della seconda, che infatti non esistono."}
{"id": "510762", "revid": "990063", "url": "https://it.wikipedia.org/wiki?curid=510762", "title": "Coppa Jules Rimet", "text": "La coppa Jules Rimet (o trofeo Jules Rimet o, pi\u00f9 semplicemente, coppa Rimet oppure dalla rappresentazione Vittoria Alata) era il premio assegnato alle squadre vincitrici della Coppa del Mondo FIFA dalle origini di questa manifestazione nel 1930, fino all'edizione del 1970.\nOriginariamente chiamata \"Victory\" (\"Vittoria\") ma comunemente chiamata \"Coppa del Mondo\", \u00e8 stata ufficialmente rinominata nel 1946 in onore del presidente della FIFA Jules Rimet, che nel 1929 aveva dato inizio alla competizione. La coppa \u00e8 stata conquistata definitivamente dal Brasile nel 1970, poich\u00e9 il regolamento della FIFA prevedeva che la coppa entrasse in possesso della prima nazionale che l'avesse vinta per tre volte.\nLa storia.\nLe origini.\nLa storia del trofeo inizia il 29 maggio 1928, quando il congresso d'Amsterdam discusse ed approv\u00f2 il progetto del torneo mondiale per nazioni proposto dal francese Henri Delaunay. Il presidente della FIFA Jules Rimet accolse la proposta dell'Uruguay di organizzare il torneo in concomitanza con il centenario della propria indipendenza.\nLa federazione accett\u00f2 il progetto e Rimet affid\u00f2 all'orafo parigino LaFleur (cresciuto alla scuola Cartier) l'incarico di realizzare il trofeo. Abel Lafleur, in un periodo in cui lo Stile Liberty e l'Art d\u00e9co erano al loro apice, coni\u00f2 una statuetta raffigurante una vittoria alata (Nike) che reggeva una coppa decagonale, il tutto appoggiato a un piedistallo di lapislazzuli a base ottagonale. Il peso complessivo era di 3800 grammi, di cui 1800 grammi in argento \"sterling\" placcato oro. L'altezza del trofeo era di 30 centimetri.\nIl trofeo fu messo in palio la prima volta a Montevideo nel 1930; la coppa raggiunse il Sudamerica a bordo della nave italiana \"Conte Verde\", che salp\u00f2 da Villefranche-sur-Mer, vicino a Nizza, il 21 giugno 1930. Sulla stessa nave viaggiavano Jules Rimet e i giocatori delle Nazionali francese, romena, che aveva imbarcato qualche giorno prima a Genova, e belga, che venne imbarcata a Barcellona (l'altra delegazione europea, quella jugoslava, viaggi\u00f2 su un'altra nave). Durante lo scalo a Rio de Janeiro anche la nazionale brasiliana si imbarc\u00f2 sulla stessa nave. La coppa venne assegnata alla nazionale uruguaiana, fu poi portata in Italia, la cui nazionale vinse il trofeo nelle edizioni del 1934 e 1938.\nNascosta in Italia durante la Guerra.\nLa coppa, che era stata in Italia dal 1934 al 1938, fu riportata a Roma dopo la seconda vittoria azzurra ai Mondiali del 1938 in Francia ed era ancora l\u00ec allo scoppio della Guerra (l'Italia avrebbe dovuto custodirla fino al momento della consegna alla nazione organizzatrice dell'edizione successiva).\nFu prelevata segretamente dalla banca dove era in deposito e presa in custodia dall'ingegnere Ottorino Barassi, segretario della Federcalcio e vice presidente della FIFA, che la nascose nella sua abitazione in piazza Adriana. Il prezioso metallo del trofeo suscit\u00f2 l'interesse da parte dei tedeschi che perquisirono l'abitazione di Barassi nonostante questi avesse dichiarato che la coppa era stata presa in custodia dal CONI.\nIl trofeo fu messo in salvo in una scatola di scarpe nascosta sotto il letto e i tedeschi, incredibilmente, non la trovarono. Lo stesso Barassi port\u00f2 poi la coppa in Lussemburgo nel 1946.\nIl primo furto.\nNel marzo del 1966 l'Inghilterra, che aveva ottenuto l'incarico di organizzare l'edizione in quell'anno, per solennizzare l'avvenimento organizz\u00f2 una mostra di francobolli sportivi di grande valore presso la Westminster Central Hall. Fu esposto anche il trofeo che per\u00f2, il 20 marzo, venne rubato.\nLe indagini portarono all'arresto di Edward Bletchley, portuale quarantasettenne disoccupato. Bletchley aveva inviato a Joe Mears, presidente della Football Association, presso la sede di Lancaster Gate, una lettera anonima: al suo interno la proposta per una trattativa (veniva richiesto un riscatto di 15.000 sterline) e la testa rimovibile superiore, la quale stava, normalmente, all'interno della coppa decagonale. Mears accett\u00f2 la proposta; lo scambio sarebbe dovuto avvenire al Battersea Park, Mears tuttavia avvis\u00f2 la polizia che fu presente sul luogo: Bletchley se ne accorse e tent\u00f2 la fuga, ma fu catturato, arrestato e condotto nella prigione di Brixton. Egli afferm\u00f2 di essere un semplice esecutore, e che qualcun altro gli aveva dato 500 sterline per impossessarsi della coppa. Le notizie sui fatti che seguirono sono molto incerte: sembra che Bletchley abbia fatto un ulteriore accordo con la polizia in carcere dove avrebbe ricevuto la visita di una donna misteriosa. Quel che \u00e8 certo \u00e8 che tutto si risolse il 27 marzo, quando Pickles (letteralmente 'cetriolino'), un cagnolino senza pedigree di David Corbett (ventiseienne, impiegato in un'agenzia di viaggi) mentre era fuori col suo padrone, ritrov\u00f2 la coppa avvolta in un giornale sotto una siepe di un giardino della periferia a sud di Londra. Come misura di sicurezza, la English Football Association chiese alla FIFA l'autorizzazione a creare una replica del trofeo da usare durante le celebrazioni post partita. Il permesso fu negato ma la copia fu comunque commissionata in segreto ad un gioielliere londinese, George Bird, e da questi realizzata in bronzo dorato. Fu utilizzata per le occasioni successive fino al 1970 e in seguito restituita al suo creatore.\nL'assegnazione definitiva.\nNella Coppa del Mondo del 1970 arrivarono alle semifinali tutte e tre le squadre che avevano gi\u00e0 vinto due volte il trofeo: il Brasile, l'Italia e l'Uruguay. Il regolamento FIFA prevedeva l'assegnazione definitiva della coppa alla nazionale che avesse vinto la rassegna per tre volte. La \"Celeste\" fu eliminata dalla \"Sele\u00e7\u00e3o\", cos\u00ec l'Italia e il Brasile si affrontarono in finale il 21 giugno a Citt\u00e0 del Messico. La nazionale italiana, reduce dalla lunga e faticosa semifinale con la Germania Ovest (quella che verr\u00e0 poi definita la Partita del secolo), fu sconfitta dai sudamericani 4 a 1. Questi, aggiudicandosi per la terza volta la coppa, ne presero definitivo possesso. Al suo posto fu assegnata, a partire dal Mondiale successivo (ospitato dalla Germania Ovest nel 1974), la Coppa del Mondo FIFA.\nIl secondo furto.\nLa Coppa Rimet fu rubata nuovamente il 19 dicembre 1983, dalla sede della Confederazione Brasiliana di Calcio.\nSergio Pereira Ayres detto Peralta, insieme a Jos\u00e9 Luis Rivera, detto Luiz Bigode (baffuto), un decoratore, e Francisco Jos\u00e9 Rocha, detto Chico Barbudo, ex detective e al tempo attivo nel mercato dell'oro, si introdussero nella sede della Confederazione dopo aver immobilizzato il guardiano e si appropriarono della coppa. Decisero poi di fonderla in lingotti d'oro. Per questa operazione si fecero aiutare da Jos\u00e9 Carlos Hern\u00e1ndez, commerciante di origine argentina in affari con Barbudo. Con l'attrezzatura di quest'ultimo potevano per\u00f2 fondere al massimo 250 grammi alla volta; la parte aurea del trofeo, che pesava 1800 grammi, fu dunque sezionata e fusa un pezzo alla volta in un arco di tempo di 7 ore. La vendita dell'oro frutt\u00f2 ai malviventi 15.500 dollari. Il progetto di Peralta fu poi svelato da Antonio Setta, brasiliano contattato da Peralta come primo complice che per\u00f2 si rifiut\u00f2 di collaborare. Da qui gli investigatori scoprirono in poco tempo tutti i complici. La Confederazione commission\u00f2 una replica fatta da Eastman Kodak, usando 1800 grammi d'oro. Questa replica venne presentata al presidente brasiliano Jo\u00e3o Baptista de Oliveira Figueiredo nel 1984. Le vicende di questo secondo furto hanno ispirato il film del 2016 \"O Roubo da Ta\u00e7a\" (distribuito in Italia come \"Jules e Dolores\"), di Caito Ortiz.\nL'asta da Sotheby's.\nA seguito della morte di George Bird, artefice della copia nel 1966, i suoi eredi decisero nel 1997 di vendere quest'ultima inserendola nel catalogo della casa d'asta Sotheby's dove venne descritta come \u00abreplica\u00bb. Il prezzo di riserva di 20.000-30.000 sterline parve eccessivo a molti, dato lo scarso valore intrinseco dell'oggetto (circa un decimo). Forse proprio per questo si fece strada in qualcuno l'idea che si trattasse della coppa originale; l'asta infatti fu chiusa al prezzo astronomico di 254.500 sterline e vinta dalla FIFA, che se la disput\u00f2 con la Federazione Calcistica Brasiliana. Fu poi verificato che il trofeo era effettivamente una copia e la FIFA lo mise in mostra al National Football Museum a Preston.\nLa maledizione della Coppa Rimet.\nNegli anni si \u00e8 fatta strada l'idea che il trofeo porti con s\u00e9 una qualche specie di maledizione, soprattutto a seguito della morte in circostanze particolari di molti di quelli che furono a vario grado coinvolti nei furti della Coppa Rimet (compreso il cagnolino Pickles, strangolato dal proprio guinzaglio mentre inseguiva un gatto).\nLe teorie sul reale destino della Coppa.\nLe numerose peripezie attraversate da questo trofeo e le molte circostanze mai chiarite relative alle sue sparizioni lasciano spazio all'ipotesi che la coppa di LaFleur possa non essere andata distrutta nel 1983.\nNel 2015 \u00e8 stata ritrovata, in un deposito della FIFA, la base in pietra originale del trofeo. Il blocco di Lapislazzuli, di forma ottagonale, presenta quattro targhette su cui sono incisi i nomi dei primi 4 vincitori tra il 1930 e il 1950. Dall'edizione del 1954 infatti il trofeo venne modificato con una nuova base, molto simile ma leggermente pi\u00f9 lunga. L'oggetto \u00e8 ora esposto presso il Museo FIFA di Zurigo.\nAlbo d'oro.\nIl trofeo \u00e8 stato assegnato complessivamente nove volte, la prima nel 1930 all'Uruguay, l'ultima, quarant'anni dopo, nel 1970, al Brasile. Non \u00e8 stato assegnato nel 1942 e nel 1946 a causa della Seconda guerra mondiale."}
{"id": "510763", "revid": "400694", "url": "https://it.wikipedia.org/wiki?curid=510763", "title": "Medico olografico d'emergenza", "text": "Il Medico Olografico di Emergenza (MOE) \u00e8 un programma olografico immaginario dell'universo fantascientifico di \"Star Trek\". Ha lo scopo di assistere o sostituire il personale medico a bordo di un vascello della Flotta Stellare in caso di emergenza.\nStoria.\nL'MOE \u00e8 stato pi\u00f9 comunemente visto nella serie ', ove \u00e8 interpretato dall'attore Robert Picardo. Il programma \u00e8 apparso anche in ' e nel film \"Star Trek: Primo contatto\". Va notato che il tipo di ologrammi usati in Star Trek in generale e il sistema MOE in particolare sono \"solidi\", e non mere immagini tridimensionali, ottenuti dall'uso combinato di immagini olografiche ottiche e campi di forza. La personificazione olografica del programma MOE pu\u00f2 pertanto manipolare oggetti ed eseguire interventi chirurgici proprio come un vero dottore. La principale limitazione dell'MOE \u00e8 che pu\u00f2 operare solo in un'area coperta da un compatibile olo-emettitore, ci\u00f2 significa che il \"corpo\" del MOE \u00e8 normalmente confinato all'interno della sola infermeria (sebbene su navi pi\u00f9 grandi e moderne, come le navi di Classe Prometheus, olo-emettitori aggiuntivi sono spesso installati in altre aree chiave della nave, come ad esempio la plancia o la sezione ingegneria).\nAttivato per la prima volta in data stellare 48315, l'MOE fu creato dal dott. Lewis Zimmerman, con l'assistenza del tenente Reginald Barclay. Esso possiede uno dei pi\u00f9 vasti database medici della Federazione, contenente informazioni da pi\u00f9 di 3000 culture, l'esperienza personale di 47 chirurghi, 2000 riferimenti medici e la capacit\u00e0 di applicare cinque milioni di terapie. Il programma stesso \u00e8 costruito su una matrice euristica adattativa, inventata dal dott. Zimmerman, che permette ai programmi MOE di apprendere e adattarsi velocemente alle nuove situazioni.\nSono state create quattro versioni della serie MOE: tipo I, II, III e IV. Mentre lo stato degli ultimi tre modelli \u00e8 sconosciuto, i programmi di Tipo I, basati sull'aspetto dello stesso dott. Zimmerman e dotati della sua irascibilit\u00e0 e di numerosi altri difetti caratteriali, non sono risultati all'altezza delle aspettative della Flotta Stellare e sono stati riassegnati a lavori notevolmente pi\u00f9 umili, quali raschiare le condotte del plasma o estrarre minerali di dilitio.\nL'unico Tipo II ad apparire sullo schermo \u00e8 stato nell'episodio della serie Voyager \"Il messaggio in bottiglia\" a bordo della USS Prometheus. Il Tipo II riteneva di essere di molto superiore al Dottore, ma i due dovettero lavorare insieme per riconquistare la nave dalle mani dei Romulani. Il Tipo II \u00e8 stato interpretato da Andy Dick.\nSolo due MOE di Tipo I sono sfuggiti al sopraccitato riassegnamento a lavori umili: l'MOE della USS Voyager e quello della USS Equinox, entrambi scagliati nel Quadrante Delta dal Guardiano. Di questi due, solo l'MOE della Voyager (conosciuto come \"Il Dottore\" tra l'equipaggio) \u00e8 sopravvissuto. Poich\u00e9 l'intero staff medico della Voyager \u00e8 stato ucciso nell'episodio iniziale, il sistema MOE \u00e8 stato costretto ad accollarsi i doveri di un dottore a tempo pieno, finendo coll'avere una durata totale di servizio di circa 10 anni. Esso \u00e8 il pi\u00f9 vecchio MOE di cui sia nota l'esistenza, e nel corso del suo lungo servizio ha sviluppato migliori abilit\u00e0 interpersonali, superato molti difetti e limitazioni della sua programmazione originale (per prove ed errori o riprogrammando s\u00e9 stesso), ha sviluppato una personalit\u00e0 complessa con passioni e ambizioni, per essere infine stato accettato come un membro a tutti gli effetti dall'equipaggio della nave, un amico e un compagno, non solo un noioso sistema esperto. In seguito viene anche dotato della capacit\u00e0 di trasformarsi in Capitano olografico d'emergenza per poter prendere il comando della nave in particolari situazioni critiche per l'equipaggio umano.\nL'MOE della Equinox \u00e8 stato invece riprogrammato dall'equipaggio in modo che le sue subroutine etiche fossero rimosse, permettendo all'equipaggio di utilizzarlo per estrarre del materiale da una specie vivente con lo scopo di potenziare i motori della nave, ma questo MOE \u00e8 stato cancellato dal MOE della Voyager dopo che il primo prov\u00f2 a rubare l'emettitore mobile (donato da un viaggio nel futuro), fingendosi l'altro. In realt\u00e0 vi \u00e8, oltre a questi, un'ulteriore MOE di Tipo I sfuggito al riassegnamento: si tratta di una copia di backup del MOE della Voyager, che i Kiriani rubarono in un assalto contro la Voyager. Esso trascorse circa 700 anni inattivo in un supporto di memoria in esposizione al museo kiriano dove veniva raccontata una falsa versione dell'incontro. Infine un curatore del museo riusc\u00ec a riattivare il MOE, e dopo aver ripristinato la sua memoria esso serv\u00ec come assistente chirurgico per i Kiriani e i Vaskani per molti anni prima di ripartire verso la Terra. La sua sorte finale \u00e8 sconosciuta.\nIl dott. Zimmermam \u00e8 stato coinvolto anche in un progetto per creare una versione a lungo termine del MOE, il Medico Olografico a Lungo termine (MOL). Lo stato di questo progetto \u00e8 sconosciuto a seguito della scoperta che il Dr. Julian Bashir, l'uomo scelto per essere il modello del MOL, \u00e8 potenziato geneticamente.\nNell'episodio della serie Voyager \"La linea della vita\", \u00e8 rivelato che il Tipo II \u00e8 stato sostituito dal Tipo III e poi dal Tipo IV. Nessuno dei due programmi di sostituzione \u00e8 mai stato mostrato sullo schermo. \u00c8 anche poco chiaro cosa sia accaduto al Tipo II e al Tipo III sebbene si possa supporre che siano stati entrambi ritirati o riprogrammati come avvenuto per il Tipo I."}
{"id": "510767", "revid": "474175", "url": "https://it.wikipedia.org/wiki?curid=510767", "title": "Umago", "text": "Umago (in croato \"Umag\") \u00e8 una citt\u00e0 della Croazia di 13.597 abitanti, appartenente alla Regione Istriana.\nGeografia fisica.\nTerritorio.\nUmago \u00e8 il comune pi\u00f9 occidentale della Croazia.\nClima.\nIl clima \u00e8 di tipo mediterraneo, caratterizzato da inverni piuttosto miti ed estati calde ma non torride.\nOrigini del nome.\nDurante il periodo romano era chiamata in latino \"Humagum\". Nei secoli successivi fu nominata come \"Humago\", \"Omago\", \"Mugav\", finch\u00e9 si svilupp\u00f2 il nome \"Umago\" e in seguito \"Umag\", in croato.\nStoria.\nEt\u00e0 antica.\nSorta tra il II ed il III secolo a.C., probabilmente su un insediamento celtico, dopo il dominio romano fece parte dei regni di Odoacre e di Teodorico, durante i quali sub\u00ec saccheggi e distruzioni. Pass\u00f2 alle dipendenze di Bisanzio tra il VI e VII secolo, quindi a quelle del Sacro Romano Impero sotto il quale conobbe un periodo di decadenza e carestie. Nel 1180 pass\u00f2 al Patriarcato di Aquileia, in questo periodo sub\u00ec continui saccheggi per opera di pirati dalmati e narentani.\nLa dedizione a Venezia.\nNel 1269 la citt\u00e0 decise di assoggettarsi alla Repubblica di Venezia, dapprima fu una formale dedizione mentre dal 1307, in seguito agli accordi presi con il Patriarcato alla pace di Treviso, ne divenne ufficialmente un possedimento, rimanendo tale fino alla caduta della repubblica nel 1797. Durante i cinque secoli veneziani Umago sub\u00ec diverse epidemie che la resero semi-deserta allorch\u00e9 nel 1540 i veneziani tentarono di ripopolarne il territorio con famiglie morlacche, albanesi, dalmate e greche. Nel XVII secolo altre pestilenze nonch\u00e9 ulteriori saccheggi da parte dei saraceni portarono nuova desolazione; al crollo della Repubblica di San Marco la citt\u00e0 contava appena 700 abitanti, mentre le campagne circostanti erano perlopi\u00f9 abbandonate e insalubri, in balia di piccoli proprietari terrieri di origine veneta, greca, montenegrina e croata. Le famiglie originarie si erano quasi completamente estinte e in generale, nell'umaghese, si parlava un dialetto slavo molto influenzato dal latino, dal veneto e dall'italiano.\nL'Austria e la parentesi napoleonica.\nNel 1797 Umago fu annessa, assieme al resto dell'Istria, all'Impero austriaco in seguito al Trattato di Campoformio. Nel 1805 fu occupata dall'esercito napoleonico e assegnata al Regno d'Italia, nel 1809 ribelli antifrancesi di Capodistria e Rovigno guidati dall\"'emigr\u00e9\" monarchico Jean-Gabriel Le Terrier sbarcarono a Umago ma furono sconfitti dalle truppe napoleoniche provenienti da Trieste e Le Terrier fu giustiziato. Con il Trattato di Sch\u00f6nbrunn Umago fu quindi assegnata alle Province Illiriche assieme al resto dell'Istria, tornando di nuovo sotto l'Impero austriaco dopo la sconfitta di Napoleone nel 1813 e rimanendovi fino al suo crollo nel 1918.\nLa sovranit\u00e0 italiana e l'occupazione nazista.\nGi\u00e0 al censimento austriaco del 1910 la popolazione di Umago si era dichiarata in larga parte di madrelingua italiana. Al termine della prima guerra mondiale la citt\u00e0 fu dunque annessa assieme al resto dell'Istria al Regno d'Italia. Durante le elezioni del 1921 gli umaghesi subirono violenze e intimidazioni da parte degli squadristi di Parenzo.\nDal 1923 Umago fece parte della neo costituita provincia dell'Istria (o di Pola), in questo periodo furono realizzati i collegamenti alla linea elettrica e ad un ramo dell'acquedotto istriano, quest'ultimo evento ancora oggi ricordato come un momento storico. Nella seconda guerra mondiale, dopo l'insurrezione popolare seguita all'8 settembre 1943, divenne parte dell'OZAK controllata dai nazifascisti, dai quali fu liberata il 6 maggio 1945, data ancora oggi celebrata nella citt\u00e0.\nL'amministrazione jugoslava e l'esodo.\nNel 1947 Umago entr\u00f2 a far parte della zona B del Territorio Libero di Trieste, amministrata a livello civile e militare dalla Repubblica Socialista Federale di Jugoslavia. Prima del Trattato di Parigi, secondo quanto denunciato dal CLN istriano, le autorit\u00e0 jugoslave smantellarono le infrastrutture industriali locali per trasferirle nell'Istria interna o altrove in Jugoslavia, in vista della costituzione del TLT. Nello specifico di Umago furono asportati i macchinari di un oleificio e di una fabbrica di conserve. Anche il comparto agricolo locale reag\u00ec negativamente ai provvedimenti di collettivizzazione, una forte depressione economica colp\u00ec la zona che l'amministrazione jugoslava invano cerc\u00f2 di arrestare con la costruzione ad Umago di un cementificio e l'incremento del settore della marineria con l'acquisto di nuovi natanti. Si verific\u00f2 quindi un costante decremento della popolazione cittadina e contadina che divenne una vera e propria emorragia a seguito dell'8 ottobre 1953 (nota bipartita anglo-americana), aggravata dalle violenze e dalle intimidazioni che soprattutto in seguito alle tensioni diplomatiche internazionali italo-jugoslave colpirono la nutrita comunit\u00e0 italiana, allora largamente maggioritaria nell'umaghese. Fino al 1956 si ebbe quindi l'esodo della maggioranza dei suoi abitanti. Un processo migratorio minore continu\u00f2 ufficialmente fino al 1961 ma ulteriori trasferimenti si ebbero negli anni successivi, ribaltando il rapporto tra componenti etniche e ponendo quella italiana per la prima volta in minoranza. Nel 1954, con il Memorandum di Londra, la Zona B divenne ufficialmente amministrazione fiduciaria jugoslava, furono ripristinate le istituzioni italiane e il bilinguismo, gravemente compromessi negli anni precedenti, iniziando un lento ed altalenante percorso di riconciliazione tra la comunit\u00e0 italiana e quella croata. Nel maggio 1969 si tennero ad Umago le celebrazioni per il venticinquesimo anniversario della fondazione dell'Unione degli Italiani d'Istria e Fiume.\nDalla Jugoslavia alla Croazia.\nNel 1975, con il trattato di Osimo, Umago entr\u00f2 anche \"de jure\" nella Repubblica Socialista di Croazia, all'interno della Jugoslavia. In questo periodo Umago incominci\u00f2 un periodo di rilancio turistico, interrotto temporaneamente dalle guerre jugoslave. Dal 1991 divenne una citt\u00e0 della Repubblica indipendente di Croazia.\nMonumenti e luoghi d'interesse.\nSito archeologico di S. Giovanni.\nIl sito archeologico romano di San Giovanni della Corneta (o \"Corneto\") di Cresine, \u00e8 situato sulla costa a sud di Umago, l'epoca storica va dal I al IV secolo a.C. e consta di una villa romana che aveva il pavimento riscaldato, appena dietro la chiesa di San Giovanni, le terme romane decorate con pregevoli mosaici ed un oleificio. Negli scavi del 2008 su 200 metri quadri vengono ritrovate nove stanze degli edifici romani ed anche oggetti vari in ceramica ed argento e oggetti personali: aghi in osso per le acconciature delle signore e diversi contenitori sia in vetro che ceramica per oli balsamici, profumi e pietre particolari probabilmente usate nelle terme.\nVillaggio eneolitico a Zambrattia.\nSito eneolitico posto a Zambratta di Salvore, risalente a 3.500 anni avanti Cristo.\nRovine archeologiche di Sipar.\nA pochi chilometri a nord della citt\u00e0 si trovano le rovine dell'antica Sipar.\nSociet\u00e0.\nEvoluzione demografia.\nDati riferiti alla sola Umago, senza le localit\u00e0 secondarie.\nLa presenza autoctona di italiani.\n\u00c8 presente una comunit\u00e0 di italiani autoctoni che rappresentano una minoranza residuale di quelle popolazioni italiane che abitarono per secoli ed in gran numero, la penisola dell'Istria e le coste e le isole del Quarnaro e della Dalmazia, territori che furono della Repubblica di Venezia. La presenza di italiani a Umago \u00e8 drasticamente diminuita in seguito all'esodo giuliano dalmata che avvenne dopo la seconda guerra mondiale e che fu anche cagionato dai \"massacri delle foibe\".\nSecondo il censimento del 1921, su 6336 cittadini, 6335 erano di lingua italiana, un solo residente di lingua slovena e nessuno di lingua croata. Nonostante l'esodo, \u00e8 presente una numerosa comunit\u00e0 italofona, pari a circa il 20% dell'intera popolazione che fa riferimento alle locali \"Comunit\u00e0 degli Italiani di Umago \"Fulvio Tomizza\"\" nella cittadina e alle \"Comunit\u00e0 degli Italiani di Matterada\", \"Comunit\u00e0 degli Italiani di Salvore\" e \"Comunit\u00e0 degli Italiani di San Lorenzo-Babici\", nelle omonime frazioni. I sodalizi aderiscono all'Unione Italiana. Attualmente le lingue ufficiali della citt\u00e0 e del comune sono il croato e l'italiano.\nCultura.\nEventi.\nDal 2000 Umago \u00e8 una delle tre sedi del Forum Tomizza, manifestazione interculturale ideata dallo scrittore Milan Rakovac, traduttore in croato delle opere di Fulvio Tomizza.\nGeografia antropica.\nLocalit\u00e0.\nIl comune di Umago \u00e8 un centro turistico diviso in 23 insediamenti:\nEconomia.\nUmago \u00e8 una delle principali localit\u00e0 turistiche dell'Istria croata. Le bellezze naturali e la posizione geografica sono stati fondamentali per lo sviluppo del turismo. \nIl terreno fertile delle campagne umaghesi, cos\u00ec come il clima temperato, sono particolarmente adatto per la coltivazione di olivi e viti. Umago, anche se non fa parte dell'Italia, fa parte dell'Associazione Citt\u00e0 del Vino, la quale riunisce tutti i comuni italiani che producono vino di buona qualit\u00e0.\nSport.\nLa cittadina ospita il Croatia Open Umag, un campionato internazionale di tennis che si tiene ogni anno a partire dal 1990. \u00c8 un torneo Atp 250 dove si affrontano grandi giocatori, come Fabio Fognini che lo ha vinto nell'edizione del 2016, con Martin, Elias e Berlocq come semifinalisti. Il montepremi complessivo si aggira sul mezzo milione di euro. Nel torneo possono gareggiare solamente atleti uomini. \nCarlos Moy\u00e1 \u00e8 il giocatore che \u00e8 riuscito ad aggiudicarsi pi\u00f9 volte il torneo (cinque: nel 1996, 2001, 2002, 2003 e 2007) e quello capace di vincerlo pi\u00f9 volte consecutivamente."}
{"id": "510768", "revid": "1886166", "url": "https://it.wikipedia.org/wiki?curid=510768", "title": "Stropharia", "text": "\"Stropharia\" (Fr.) Qu\u00e9l., \"M\u00e9moires de la Soci\u00e9t\u00e9 d'\u00c9mulation de Montb\u00e9liard\", 2e S\u00e9rie 5: 141 (1872), \u00e8 un genere di funghi con un distinto anello presente intorno al gambo.\nAppartenenti a questa famiglia troviamo la pi\u00f9 famosa \"Stropharia rugosoannulata\" commestibile e la \"Stropharia aeruginosa\" di incerta commestibilit\u00e0.\nDescrizione del genere.\nCappello.\nIl colore del cappello cambia a seconda della specie, variando dal giallo al marrone al blu. Il cappello presenta anche una cuticola ben distinta.\nGambo.\nSolitamente di un colore pi\u00f9 chiaro rispetto al cappello, presenta un anello, caratteristica che ha dato il nome alla famiglia.\nLamelle.\nAdnate, grigiastre, con cistidi variabili provvisti di inclusioni rifrangenti in ammoniaca e colorabili in blu cotone.\nSpore.\nBruno-violaceo-porpora, lisce, con un poro germinativo distinto e spesso con cistidi.\nCommestibilit\u00e0 delle specie.\nLe specie di cui \u00e8 certa la commestibilit\u00e0 sono la \"Stropharia rugosoannulata\" e la \"Stropharia coronilla\", coltivate in numerosi paesi, soprattutto in Germania dove la \"Stropharia rugosoannulata\" viene intensamente coltivata. In Puglia queste specie vengono consumate e commercializzate sott'olio con l'appellativo volgare di \"castagnoli\".Tutte le altre specie sono da considerarsi non eduli, sospette, velenose oppure mediocri o scadenti commestibili.\nSpecie di Stropharia.\nLa specie tipo \u00e8 \"Stropharia aeruginosa\" (Curtis) Qu\u00e9l. (1872), altre specie sono:\nEtimologia.\nDal latino \"str\u00f3phium\" = fascia pettorale, riferito all'anello presente intorno al gambo."}
{"id": "510772", "revid": "1728", "url": "https://it.wikipedia.org/wiki?curid=510772", "title": "Tetradracma", "text": ""}
{"id": "510773", "revid": "77358", "url": "https://it.wikipedia.org/wiki?curid=510773", "title": "Agenzia di viaggio", "text": ""}
{"id": "510776", "revid": "287204", "url": "https://it.wikipedia.org/wiki?curid=510776", "title": "Hygrophoraceae", "text": "Famiglia Hygrophoraceae Lotsy, Vortr\u00e4ge \u00fcber Botanische Stammesgeschichte 1: 706 (1907).\nAlla famiglia Hygrophoraceae appartengono specie di funghi che vivono come saprofiti nei prati e nei boschi, con le seguenti caratteristiche:\nGeneri di Hygrophoraceae.\nDella famiglia fa parte il genere tipo \"Hygrophorus\" ed i seguenti altri tre generi:"}
{"id": "510779", "revid": "53643", "url": "https://it.wikipedia.org/wiki?curid=510779", "title": "Controllo Orari", "text": ""}
{"id": "510783", "revid": "1305772", "url": "https://it.wikipedia.org/wiki?curid=510783", "title": "Mediator pattern", "text": "In ingegneria del software il mediator pattern \u00e8 un design pattern utilizzato in informatica nella programmazione orientata agli oggetti che incapsula le modalit\u00e0 con cui oggetti diversi interagiscono fra loro.\nSi tratta di un pattern \"comportamentale\", ossia operante nel contesto delle interazioni tra oggetti, che ha l'intento di disaccoppiare entit\u00e0 del sistema che devono comunicare fra loro. Il pattern infatti fa in modo che queste entit\u00e0 non si referenzino reciprocamente, agendo da \"mediatore\" fra le parti.\nIl beneficio principale \u00e8 il permettere di modificare agilmente le politiche di interazione, poich\u00e9 le entit\u00e0 coinvolte devono fare riferimento al loro interno solamente al mediatore.\nIl pattern \u00e8 stato formalizzato originariamente dalla Gang of Four nel libro design patterns."}
{"id": "510784", "revid": "1431409", "url": "https://it.wikipedia.org/wiki?curid=510784", "title": "Progetto Eden", "text": "Progetto Eden (titolo originale: \"Earth 2\") \u00e8 una serie televisiva statunitense di fantascienza ideata da Billy Ray e prodotta da Universal Studios e Amblin Entertainment. Ne fu realizzata un'unica stagione, di ventuno episodi nel 1994-1995. In Italia la serie \u00e8 stata trasmessa da Raitre.\nTrama.\nLa Terra dell'anno 2259 \u00e8 al collasso ecologico. L'umanit\u00e0, che vive nelle stazioni orbitanti, \u00e8 afflitta da una malattia chiamata \"Sindrome\", che colpisce i bambini nati nello spazio, annullando il loro sistema immunitario. L'unica speranza di guarigione sarebbe la permanenza in un ambiente \"naturale\", quale era la Terra in passato. Devon, protagonista della serie, identifica il lontano pianeta G889 come \"nuovo Eden\", e, nonostante il parere contrario del Consiglio, prepara un viaggio salvifico per i bambini affetti dalla Sindrome e le loro famiglie. Vengono allestite 2 astronavi; una piccola e veloce, che ospiter\u00e0 un primo gruppo in avanscoperta, e una pi\u00f9 grande nave-colonia, che giunger\u00e0 a destinazione 26 mesi dopo. A causa di un sabotaggio, l'equipaggio della prima nave atterra su G889 in un punto lontanissimo da quello previsto, New Pacifica, e si mette in cammino per raggiungere il luogo in cui sbarcheranno gli altri coloni.\nDurante il viaggio attraverso G889, i coloni scoprono che il pianeta \u00e8 abitato da 2 specie di alieni umanoidi (i Terriani e i Grendler). Inoltre, scoprono che i motivi per cui il Consiglio si opponeva al loro viaggio erano legati a un precedente, fallito tentativo di colonizzazione di G889, tenuto segreto dal Consiglio stesso.\nLa fine della serie.\nLa televisione americana NBC, che trasmetteva la serie, decise di non andare oltre la prima stagione. Questo port\u00f2 alla cancellazione della serie, che si chiude quindi al 22\u00ba episodio, tra l'altro un \"cliffhanger\".\nL'interruzione di \"Progetto Eden\" caus\u00f2 una vera campagna di proteste dei fan, che arrivarono a comprare una pagina del giornale \"Variety\" per chiedere che la storia venisse proseguita e conclusa, ma rimasero inascoltati.\nCreature.\nGrendlers.\nI Grendlers sono una razza aliena semi-intelligente. Nell'episodio \"Un gioco di memoria\", viene rivelato che la saliva di una grendler \u00e8 una cura per qualsiasi malattia.\nTerrians.\nI Terrians sono una razza aliena. Spesso sono entrati in contatto con Alonzo, il personaggio interpretato da Antonio Sabato Jr. e sembrano avere un rapporto simbiotico con il pianeta. Sono inoltre in grado di comunicare, attraverso un paesaggio onirico simile ad una specie di telepatia e di sogni oppure incubi a seconda della situazione.\nKobas.\nI Kobas sono una razza aliena nativa di G889. Sono delle piccole creature simili ad un incrocio tra scimmia e koala, e possiedono degli artigli affilati, che usano come dardi paralizzanti per catturare delle prede. Una volta colpito da un artiglio, la vittima cade in uno stato coma simile alla \"quasi-morte\" per due o tre giorni, ma si risveglia senza riportare danni permanenti. I Kobas hanno un grande talento per la mimica, sono amichevoli e socievoli verso i coloni umani, ma sono pronti a difendersi da eventuali predatori."}
{"id": "510789", "revid": "1543377", "url": "https://it.wikipedia.org/wiki?curid=510789", "title": "Capo Malea", "text": "Capo Malea (in greco \"\u0391\u03ba\u03c1\u03c9\u03c4\u03ae\u03c1\u03b9\u03bf\u03bd \u039c\u03b1\u03bb\u03ad\u03b1\u03c2\" Akrotirion Maleas, colloquialmente \"\u039a\u03b1\u03b2\u03bf\u03bc\u03b1\u03bb\u03b9\u03ac\u03c2\" Cavomalias, anticamente noto come \"Capo Sant'Angelo\") \u00e8 la pi\u00f9 orientale delle tre penisole della costa meridionale del Peloponneso, vicina all'isola di Citera.\nIl promontorio dove si trova il capo \u00e8 detto \"Piccolo Monte Santo\" a causa del difficile accesso e per la presenza di due monasteri, uno dedicato a Sant'Irene (Agia Eirini) e uno a San Giorgio (Agios Giorgos).\nCollegamenti.\n\u00c8 raggiungibile con una strada di terra battuta lunga circa 20\u00a0km che parte da Neapoli, sede del comune di Malvasia.\nMitologia.\n\"Capo Malea\" \u00e8 citato nell'Odissea di Omero quando Ulisse durante il viaggio di ritorno da Troia doppia il capo e arriva nelle terre dei Lotofagi in Africa del nord."}
{"id": "510790", "revid": "597500", "url": "https://it.wikipedia.org/wiki?curid=510790", "title": "Perle di vetro", "text": "Con perle di vetro si indicano i primi manufatti realizzati con il vetro nell'antichit\u00e0, secondo una tecnica artigianale. Nei secoli, questa tecnica \u00e8 stata ripresa per la realizzazione di monili e oggetti preziosi, e ancora oggi sopravvive per esempio nella tradizione artigiana veneziana, in cui le perle di vetro prendono il nome di \"perle veneziane\", e in molti oggetti ornamentali di diversa fattura artigianale, come quelli ottenuti con perline di vetro dicroico.\nStoria.\nNell'antichit\u00e0.\nLe perle di vetro sono la prima manifattura documentata del vetro che si abbia, risalente al II millennio a.C. e localizzabile in Egitto, dove fu impiegato nella produzione di stoviglie, altri utensili e monili, come bracciali, pendenti e perle o vaghi.\nUno dei pi\u00f9 antichi manufatti ritrovati fino ad oggi definibile come perla di vetro risale a circa il 2000 a.C., ed \u00e8 esposto all'Antikensammlung Berlin, l'\"Antiquarium\" di Berlino: esso consiste in una canna a mosaico attribuita alla XII dinastia egizia e molto simile alla murrina veneziana.\nAffreschi ritrovati nella tomba di Beni Hasan provano che in quel tempo l'arte della soffiatura del vetro era conosciuta e fiorente. Una collana in perle di vetro della regina Hatshepsut ne attesta la fioritura tra il XIV e il XVI secolo a.C.\nTra la fine del II e l'inizio del I Millennio a.C. l'arte della lavorazione del vetro si estese anche nell'area del Mediterraneo centrale per opera dei traffici micenei prima e fenici poi. In Italia la pi\u00f9 antica manifattura di perle di vetro \u00e8 quella diFrattesina di Fratta Polesine, nell'antico Delta del Po, fiorita attorno all'XI sec.a.C.\nIn epoca tardo-romana Costantino I eman\u00f2 delle leggi a favore dei vetrai, esentandoli dal pagamento dei tributi ed equiparandoli ai dottori, ai farmacisti e agli architetti. Fu cos\u00ec che anche in Italia si crearono i primi insediamenti di artigianato della lavorazione delle perle di vetro. Si pensa che il primo di questi siti sia stato fondato ad Aquileia antico porto romano importante per i traffici e gli scambi con l'Oriente.\nXV e XVI secolo.\nDa Aquileia la tradizione della lavorazione del vetro dovette giungere a Venezia, dove i pi\u00f9 antichi manufatti risalgono al XV secolo.\nSe per decreto, voluto nel 1291 per motivi tecnico-logistici, i prodotti vetrari della Serenissima erano lavorati solo a Murano, le perle invece erano veneziane e non muranesi. La disposizione che vietava le fornaci a Venezia non venne mai imposta ai produttori di perle, perch\u00e9 la mole del fuoco che producevano non costituiva alcun pericolo per la fragile citt\u00e0, cos\u00ec tutti i produttori di perle hanno avuto per secoli sede a Venezia.\nLe perle prodotte a Venezia furono richieste in tutto il mondo, e per la loro notoriet\u00e0 assunsero il nome di \"perle veneziane\": a partire dal XV secolo una enorme quantit\u00e0 di perle furono esportate nelle colonie dell'Africa occidentale, delle Americhe e dell'India, dove non solo furono barattate, ma anche vendute a caro prezzo.\nA partire dal 1600 i Veneziani impararono ed arricchirono ulteriormente le tecniche della lavorazione con la tecnica delle perle lavorate \"al lume\": le perle venivano lavorate alla fiamma di una lampada alimentata con grasso di balena, e un soffietto arricchiva la fiamma di ossigeno in modo che si potessero raggiungere temperature adatte alla fusione del materiale. \nAnche queste \"perle veneziane\" erano usate come \"trade beads\", perle di scambio.\nDall'Ottocento ad oggi.\nIl periodo pi\u00f9 importante per il commercio con le colonie \u00e8 comunque compreso fra la fine dell'Ottocento e gli anni cinquanta del Novecento. Chi esportava questa enorme quantit\u00e0 di prodotti veneziani erano soprattutto alcune compagnie commerciali straniere.\nLa pi\u00f9 importante \u00e8 stata certamente la tedesca J.F.Sick che apr\u00ec i propri uffici a Cannaregio nel 1910. Il suo compito era quello di far produrre, raccogliere ed avviare alle colonie le \"conterie\", le \"rosette\" e le \"perle a lume\" e, fra queste, soprattutto il cosiddetto mosaico Africa. Nel 1921 alla Sick successe l'olandese Handelmaatchappeji che continu\u00f2 il commercio delle perle veneziane, anche se questo, col passare del tempo, andava sempre pi\u00f9 diminuendo. Nel 1963 la ditta olandese chiuse definitivamente l'attivit\u00e0. Il campionario della vecchia Sick venne ceduto al Tropenmuseum di Amsterdam, dove \u00e8 tuttora custodito. Consta di 200 cartelle che contengono complessivamente 22.000 perle.\nTuttora, le \"perle veneziane\" sono un prodotto richiesto, sia per la variet\u00e0 dei loro modelli, sia per i colori e le trasparenze che solamente il vetro pu\u00f2 offrire.\nNel 2005 a Punyik Point, nello stato statunitense dell'Alaska, sono state trovate diverse perle veneziane in vetro di Murano. In tutto erano una decina di perline di vetro celesti, assieme ad alcuni residui di rame, che con ogni probabilit\u00e0 componevano degli orecchini. Attraverso l'esame del carbonio 14 le perline di vetro sono arrivate tra il 1440 e il 1480, ovvero qualche decennio prima che Cristoforo Colombo scoprisse l'America, nel 1492.\nUsi.\nOltre all'uso primario di tipo estetico, nei paesi africani, fino ad una trentina di anni fa, le perle di vetro venivano adoperate come moneta ufficiale e facevano parte della dote nuziale; le perle veneziane erano apprezzate per la variet\u00e0 di modelli e per i loro vivaci colori, caratteristiche che non avevano i prodotti locali, fatti di conchiglie, di ossa di animali o di legno. Veniva dato molto rilievo al valore scaramantico delle perle: ci\u00f2 che andava bene portare in occasione di un funerale non andava altrettanto bene per un matrimonio o per una festa annuale.\nLa pi\u00f9 ricercata fra tutte era comunque la \"rosetta\", che poteva essere portata solo dalle massime autorit\u00e0 locali, come re o alti dignitari: essa era considerata l'aristocratica delle perle. Con la \"rosetta\" si potevano comprare schiavi, attraversare territori proibiti e godere di altri privilegi.\nTipologie di perle veneziane.\nLe perle in vetro possono essere piene o soffiate. A seconda della tecnica di lavorazione si possono suddividere in tre grandi categorie di base: la \"conteria\", la \"rosetta\" e le \"perle a lume\". \n\"Conteria\" e \"rosetta\" sono delle perle da canna, ottenute cio\u00e8 da canne precedentemente preparate. Le \"perle a lume\" sono invece create una ad una avvolgendo del vetro rammollito al calore di un piccolo bruciatore (lume) attorno ad un tondino di ferro opportunamente preparato e rifinendole in una variet\u00e0 di modelli praticamente infinita, per cui possono essere arricchite con altri materiali come oro, smalti e avventurina.\nPerline di \"conteria\".\nLa loro origine risale al XV secolo. Si tratta di una lavorazione industriale. Dapprima vengono prodotte delle sottili canne monocromatiche che sono successivamente tagliate. Si ottengono cos\u00ec tanti minuti cilindretti che vengono arrotondati, al calore della fornace, all'interno di contenitori di metallo in movimento rotatorio. Alcune perline di conterie hanno una dimensione addirittura inferiore al millimetro. Sono usate per ricami, per fare composizioni floreali mediante l'uso di sottile filo di ferro, per collane e per piccole borse da sera.\nQueste preziose perline anche se sfacciatamente copiate da aziende dell'est Europa e dalla Cina si possono trovare ancora di ottima qualit\u00e0 e di origine certa e certificata presso la ditta Costantini Glassbeads a Murano.\nPerla \"rosetta\".\nLa sua origine risale alla fine del Quattrocento. \u00c8 stata inventata da Marietta Barovier, figlia del famoso Angelo. La canna Rosetta presenta al suo interno un disegno a stella a dodici punte, dai colori bianco, rosso mattone e blu, che si protrae per tutta la lunghezza. Si tratta praticamente di una murrina forata. La canna viene tagliata in cilindri che vanno da un diametro di qualche mm. fino a tre, quattro cm. Questi cilindri vengono molati successivamente in forma ovoidale, a botticella.\nPerle \"a lume\".\nSono le pi\u00f9 giovani fra le perle veneziane, essendo state prodotte a partire dal 1600. A seconda delle varie tecniche di esecuzione, si possono raggruppare in alcune tipologie: perla s-ci\u00e8ta, millefiori, sommerso, fiorato. Ma il numero dei modelli che si possono ottenere dall'uso contemporaneo di pi\u00f9 tecniche \u00e8 praticamente infinito.&lt;br&gt;\nLa perla s-ci\u00e8ta \u00e8 una perla di un unico colore, mentre la sua forma pu\u00f2 andare dalla sfera all'ovoidale e a quanti altri modelli la fantasia pu\u00f2 suggerire.&lt;br&gt;\nPerla mosaico, detta anche millefiori: \u00e8 ottenuta ricoprendo il leggero strato di vetro molle, che si trova attorno al ferro (anima), con tante sezioni di murrina, compattando mediante l'uso di semplici strumenti e rifinendo secondo il programma stabilito.\nSommerso: sopra un piccolo nucleo di vetro monocromatico viene posta della graniglia di vetro colorato, che viene successivamente ricoperta con altro vetro trasparente. Se al posto della graniglia viene fatta aderire della foglia d'oro o d'argento, si avr\u00e0 il sommerso oro o il sommerso argento.\nFiorato: sopra la solita pallina iniziale viene fatta aderire una fettuccia piatta di avventurina, mentre sulle estremit\u00e0 della perla vengono formati dei decori con dei fili, ugualmente di avventurina (vette). L'operazione viene completata con dei puntini colorati, rappresentanti dei fiorellini.\nCuriosit\u00e0.\nHermann Hesse si \u00e8 ispirato al gioco infantile delle biglie di vetro nella sua opera del 1943, \"Il gioco delle perle di vetro\"."}
{"id": "510791", "revid": "767487", "url": "https://it.wikipedia.org/wiki?curid=510791", "title": "Rapture of the Deep", "text": "Rapture of the Deep \u00e8 il diciottesimo album in studio dei Deep Purple che ha raggiunto la decima posizione in Germania.\nPubblicazione.\nInizialmente pubblicato nel 2005 nella versione a CD singolo contenente i brani registrati in studio, \u00e8 stato ripubblicato l'anno successivo in versione doppio CD, con brani registrati dal vivo e alcune \"bonus track\"."}
{"id": "510793", "revid": "111882598", "url": "https://it.wikipedia.org/wiki?curid=510793", "title": "Kuno", "text": ""}
{"id": "510803", "revid": "3810144", "url": "https://it.wikipedia.org/wiki?curid=510803", "title": "Coppa del mondo", "text": ""}
{"id": "510807", "revid": "1305772", "url": "https://it.wikipedia.org/wiki?curid=510807", "title": "T-government", "text": "Il T-government \u00e8 l'insieme dei servizi forniti dalle pubbliche amministrazioni o dagli enti privati, fruibili dall'utente tramite il mezzo televisivo, in particolare tramite la televisione digitale terrestre.\nTra i servizi rientrano: informazioni, richieste certificati anagrafici, pagamenti utenze (Imposta Comunale sugli Immobili, tasse, multe), servizi di partecipazione (es.sondaggi tv sull'operato delle pubbliche amministrazioni).\nLa piattaforma che si sta sviluppando in Italia \u00e8 di tipo applicativo e conforme allo standard Multimedia Home Platform (MHP)."}
{"id": "510812", "revid": "767487", "url": "https://it.wikipedia.org/wiki?curid=510812", "title": "Earth and Fire", "text": "Earth and Fire (scritto talvolta Earth &amp; Fire) \u00e8 un gruppo di rock progressivo olandese, originario dell'Aja.\nLa formazione storica comprendeva Jerney Kaagman (voce), Ton van de Kleij (batteria), Hans Ziech al basso e i fratelli Gerard (tastiere) e Chris Koerts (chitarra).\nStoria.\nPartiti come gruppo pop nel 1968, con il nome di \"Opus Gainfull\", la formazione originale vede alla batteria Cees Kalis (\u2020 2006) e alla voce Lisette. A causa di problemi di salute, la cantante abbandoner\u00e0 e verr\u00e0 sostituita dalla Kaagman, scoperta da Barry Hay dei Golden Earring. Cambia anche il batterista ed il gruppo \u00e8 pronto per incidere il primo album e seguire i Golden Earring in tour nel 1970. Proprio i contatti con il gruppo di Hay li portano a cambiare il loro suono.\nNel 1971 sono il primo gruppo olandese ad utilizzare il mellotron ed abbracciano definitivamente il progressive, dandone un'interpretazione assai personale. Le melodie sono malinconiche e tristi, simili a nenie infantili, condotte dalla strana voce della Kaagman. Un altro punto di forza della formazione \u00e8 la batteria di van de Kleij. Nel 1975 per l'album \"To the World of the Future\" si ha un cambio di formazione: al basso arriva Theo Hurts.\nNel 1978 sfornano il loro pi\u00f9 notevole successo internazionale, \"Weekend\", con il quale il sound della band si allontana nettamente da quello degli anni precedenti, verso un nuovo stile pop-disco molto simile a quello degli svedesi ABBA. Nel 1981 realizzano un singolo che diventa sponsor del Rally di Montecarlo. Nel 1980 l'album \"Reality Fills Fantasy\" registra un altro cambio di formazione: al basso arriva l'ex Focus nonch\u00e9 marito della Kaagman Bert Ruiter, mentre alla batteria Ab Tamboer. Nel contempo la musica del gruppo si \u00e8 via via ammorbidita fino ad arrivare al pop di \"Andromeda Girl\" (1981). Alla batteria torna van de Kleij, cos\u00ec come Ziech che affianca Ruiter al basso. L'anno seguente esce l'ultimo album del gruppo, ormai dedito al pop, \"In a State of Flux\". La formazione \u00e8 nuovamente cambiata: Chris Koerts lascia ed il suo posto viene preso da Ronnie Meylesl, Gerard Koerts torna a dedicarsi anche alla chitarra e si fa affiancare alle tastiere da Ton Scherpenzeel, torna Tamboer alla batteria e Ziech lascia di nuovo Ruiter da solo al basso.\nIl gruppo si scioglie nel 1983, ma torna per una serie di concerti nel 1987. Nel 1989 esce un nuovo album, ma con una formazione orfana anche di Gerard Koerts: ad affiancare la Kaagman abbiamo Ruiter al basso, Age Kat alla chitarra, Jons Pistoor e l'ex Kayak Ton Scherpenzeel alle tastiere e Ab Tamboer alla batteria. Le nuove composizioni ad opera di Scherpenzeel sono decisamente pop e hanno ben poco a che vedere con il passato del gruppo, rappresentato solo dalla voce della cantante.\nNello stesso anno i gemelli Koerts realizzano un album strumentale incentrato sui sintetizzatori a nome \"Earth &amp; Fire Orchestra\", \"Frames\"."}
{"id": "510825", "revid": "709406", "url": "https://it.wikipedia.org/wiki?curid=510825", "title": "Standard di razza", "text": "Lo standard di razza \u00e8 la descrizione pi\u00f9 o meno accurata di caratteristiche fisiche e comportamentali che un soggetto \"ideale\" di una determinata razza animale dovrebbe possedere, serve quindi come guida per gli allevatori per determinare quali tratti distintivi privilegiare nella selezione.\nContenuto.\nNello Standard viene descritto l'animale nel suo aspetto generale e nei dettagli delle singole parti anatomiche. Possono anche essere specificati l'andatura, il movimento o il tipo di sviluppo fisico (ad esempio nella selezione di una razza bovina da latte viene ricercata la produzione lattifera, mentre in una da carne la velocit\u00e0 di accrescimento e lo sviluppo muscolare).\nVengono elencate le possibili varianti (ad esempio i vari colori del pelo), le tolleranze ammesse (ad esempio altezze al garrese minima e massima), vengono elencati gli eventuali punti di particolare pregio da ricercare nei soggetti che andrebbero valorizzati per la selezione riproduttiva, e individuati i difetti inammissibili, che portano (o dovrebbero portare) all'esclusione dalla riproduzione, in modo da mantenere l'omogeneit\u00e0 morfologica della razza ed escludere mutazioni non desiderate che possono portare, ad esempio, a problemi di salute.\nSpesso sono specificati anche i tratti caratteriali tipici di una determinata razza a seconda dello scopo originario o delle attivit\u00e0 alle quali sar\u00e0 dedicata e nelle quali verr\u00e0 impiegata.\nRegolamentazione.\nLo Standard viene solitamente redatto dalle istituzioni che tutelano una razza nel suo paese d'origine (Societ\u00e0 di Razza) e sottoposto all'approvazione dell'ente nazionale (ad esempio l'ENCI in Italia per quanto riguarda i cani), e internazionale (FCI sempre come esempio in cinofilia). Non si tratto quindi di un documento di carattere puramente scientifico, spesso al suo interno si pu\u00f2 trovare l'origine della razza e\\o la storia della sua selezione o lo scopo per la quale \u00e8 nata.\nL'accettazione dello Standard da parte di questi Enti \u00e8 uno dei passi fondamentali per l'ottenimento dello status di Razza riconosciuta."}
{"id": "510826", "revid": "1669436", "url": "https://it.wikipedia.org/wiki?curid=510826", "title": "Antonio Campi", "text": "Era figlio di Galeazzo Campi e fratello di Giulio Campi e Vincenzo Campi.\nVita e opere.\nAllievo probabilmente del fratello maggiore Giulio, Antonio si mise in mostra con una pala d'altare per la chiesa di Sant'Ilario a Cremona datata 1546. Subito il suo stile mostr\u00f2 influssi di Giulio Romano e Parmigianino, come \u00e8 evidente anche dai dipinti eseguiti insieme al fratello Giulio per la sala dei Giureconsulti del palazzo della Loggia di Brescia, nel 1549.\nNel 1550 circa collabor\u00f2, sempre con Giulio, alla decorazione del palazzo Pallavicino a Torre Pallavicina, eseguendo raffinati e coloratissimi dipinti mitologici.\nVa datato in questi anni il primo soggiorno a Milano, dove cominci\u00f2 a decorare la chiesa di San Paolo Converso con il ciclo di affreschi del presbiterio (1564) e dipinse una bella pala (la \"Resurrezione di Cristo\") per Santa Maria presso San Celso. Fu in questi anni che la pittura di Antonio Campi cominci\u00f2 a caratterizzarsi con quel tono drammatico e spettacolare che gli avrebbe procurato le simpatie di un campione della controriforma come l'arcivescovo Carlo Borromeo.\nTornato a Cremona vi dipinse la \"Piet\u00e0\" (1566) per la Cattedrale e la \"Decollazione del Battista\" in San Sigismondo, opera che mostra gi\u00e0 il caratteristico chiaroscuro marcato, dato da una forte fonte di luce che, secondo Roberto Longhi costituir\u00e0 un precedente imprescindibile per la pittura di Michelangelo Merisi da Caravaggio. Questi anni furono molto intensi e costellati di opere: numerosissimi affreschi (sempre per la chiesa di San Sigismondo e San Pietro al Po a Cremona e per quella di San Vittore a Meda) e tele (\"Sacra conversazione\", oggi a Brera; \"San Girolamo\", oggi al Museo del Prado, per l'Escorial, la \"Decollazione del Battista\" per San Paolo Converso; \"Adorazione dei pastori\" per Santa Maria della Croce a Crema).\nTra le opere milanesi pi\u00f9 avanzate si segnalano il trittico nella chiesa di San Marco (1577; oggi nel piccolo museo annesso alla chiesa) e le due tele della cappella Gallarati a Sant'Angelo (1583-1584), dal tono quasi precaravaggesco, e la decorazione della volta a botte della chiesa di San Paolo, con una spettacolare quadratura prospettica e le figure di Cristo, della Vergine e degli Apostoli visti da uno scenografico sottoins\u00f9, quasi una premonizione della pittura barocca, eseguita in collaborazione col fratello Vincenzo."}
{"id": "510830", "revid": "1048993", "url": "https://it.wikipedia.org/wiki?curid=510830", "title": "Cliffhanger (tecnica)", "text": "Il cliffhanger (o \"finale sospeso\") \u00e8 un espediente narrativo usato in letteratura, nel cinema, nelle serie televisive o nelle opere videoludiche, in cui la narrazione si conclude con una interruzione brusca in corrispondenza di un colpo di scena o di un altro momento culminante caratterizzato da una forte \"suspense\". In genere un \"cliffhanger\" conclude un episodio (per esempio di una serie televisiva, o di una storia a fumetti o romanzo a puntate), con l'intento di indurre nel lettore o nello spettatore una forte curiosit\u00e0 circa gli sviluppi successivi (e quindi il desiderio di acquistare il prossimo volume o di guardare la prossima puntata).\nIl concetto di una pausa narrativa in corrispondenza di un momento di tensione, in termini generali, ha origini molto antiche: uno dei pi\u00f9 illustri riferimenti a questo espediente \u00e8 il capolavoro della letteratura persiana \"Le mille e una notte\". Tuttavia il termine, entrato nell'uso in italiano come neologismo, \u00e8 riferito soprattutto alle serie televisive; e pi\u00f9 specificamente, si riferisce normalmente all'uso di questa tecnica negli episodi di \"fine stagione\". Letteralmente, l'espressione inglese \"cliffhanger\" indica chi \"rimane appeso a un precipizio\", una situazione che rappresenta uno stereotipo della \"suspense\" nei film e telefilm d'azione.\nAl cinema.\nAl cinema il cliffhanger \u00e8 stato usato per la prima volta nel 1913 nel serial muto in tredici episodi \"The Adventures of Kathlyn\", diretto da Francis J. Grandon con la supervisione di Thomas Persons e di William Nicholas Selig. Fu quest'ultimo che ebbe per primo l'idea di adottarlo al cinema per il serial che fu prodotto dalla Selig Polyscope, la sua casa di produzione con sede a Chicago, un'idea mutuata dai racconti a puntate dei giornali. Il serial usciva in contemporanea con la pubblicazione su un quotidiano e ogni puntata si chiudeva con un finale aperto, che lasciava in sospeso la storia, stuzzicando la curiosit\u00e0 dello spettatore che veniva indotto a tornare in sala la settimana seguente per scoprire come Kathlyn, la protagonista interpretata da Kathlyn Williams, riuscisse ogni volta a cavarsela. Gli episodi ebbero un grande successo e diedero grande popolarit\u00e0 alla bionda attrice.\nUn esempio famoso si pu\u00f2 individuare in \"Harry Potter e i Doni della Morte - Parte 1\", dove gi\u00e0 il titolo anticipa un seguito conclusivo della saga (o comunque di questo episodio cinematografico), mentre, parlando sempre di pellicole successive, si pu\u00f2 considerare cliffhanger il risveglio nella New York del futuro di Steve Rogers/Capitan America in \"Captain America - Il primo Vendicatore\", che anticipa direttamente le vicende dell'immediatamente successivo crossover \"The Avengers\" dell'anno dopo.\nNei serial e nelle serie televisive.\nNei serial televisivi (telenovela e soap opera) il cliffhanger \u00e8 d'obbligo al termine di ogni puntata. Tale frammento narrativo, infatti, \u00e8 caratterizzato dalla continuit\u00e0 degli eventi nella puntata successiva: il cliffhanger permette di lasciare l'azione sospesa fino al momento in cui verr\u00e0 ripresa.\nNelle serie televisive il cliffhanger era inizialmente poco utilizzato. Essendo l'episodio una narrazione chiusa, non c'era bisogno di trovare espedienti per creare tensione o \"suspense\". Con l'avvento delle serie serializzate, invece, l'interruzione brusca della trama \u00e8 stata sempre pi\u00f9 comune fino a diventare, in alcuni casi, sistematica.\nIl cliffhanger viene talvolta impiegato anche a fine stagione (sia nel serial che nella serie televisiva). Lo spettatore rimane con il fiato sospeso fino all'inizio della stagione successiva, che aspetta con trepidazione. Tale stacco narrativo pu\u00f2 essere inoltre utile nel caso in cui sia incerto il ritorno di un attore l'anno successivo: il personaggio in questione si trover\u00e0 in una situazione di vita o di morte, dalla quale uscir\u00e0 o meno a seconda della decisione dell'interprete di restare o lasciare lo show.\nLa \"ripresa\" della narrazione viene chiamata \"hook\".\nAltri usi.\nVengono talvolta descritti con il termine \"cliffhanger\" altri utilizzi della suspense associata a momenti di pausa della narrazione; per esempio riprende questa struttura, molto spesso, il \"teaser\" di un episodio di un telefilm o persino sequenze interne alla puntata, pensate per corrispondere all'inserimento di interruzioni pubblicitarie. Esempi recenti di questo tipo di utilizzo del colpo di scena a fine teaser sono il terzo trailer del reboot cinematografico di Superman, intitolato \"L'uomo d'acciaio\" (2013), e i primi due trailer del film \"The Amazing Spider-Man 2 - Il potere di Electro\", sequel del riavvio del 2012.\nLargo uso del cliffhanger si ha, anche per singoli dettagli o piccoli spoiler, nei fumetti, in particolare nei manga, che instaurano nel lettore la suspense di conoscere un certo particolare della storia che viene anticipato in una facciata, ma spiegato nella facciata opposta (nome di un personaggio, epilogo di una vicenda ecc.), oppure, considerando campi pi\u00f9 ampi, per scoprire un dettaglio anticipato in un albo ed esposto nel tankobon successivo.\nVi sono anche casi, famosi, di cliffhanger \"sub\u00edto\": capita, ad esempio, nei serial quando un attore subisce un pesante infortunio oppure si ammala gravemente o muore oppure un'attrice rimane incinta oppure il produttore decide improvvisamente (per problemi di budget oppure insufficiente audience) di interrompere il serial televisivo. Si realizza pertanto una puntata con un colpo di scena definitivo e inaspettato che non lascia spazio ad una possibile evoluzione."}
{"id": "510831", "revid": "1566286", "url": "https://it.wikipedia.org/wiki?curid=510831", "title": "Tamlyn Tomita", "text": "Di origine giapponese, appare in molte pellicole cinematografiche hollywoodiane come caratterista.\nSin da giovane ha preso parte a film di successo. Ha interpretato Noshiko, madre di Kira, in \"TeenWolf\" e ha avuto un ruolo anche in \"Tekken\" recitando con Jon Foo."}
{"id": "510833", "revid": "114924544", "url": "https://it.wikipedia.org/wiki?curid=510833", "title": "Mojkovac", "text": "Mojkovac (in serbo cirillico: \u041c\u043e\u0458\u043a\u043e\u0432\u0430\u0446, latino \"Mojkovac\") \u00e8 una citt\u00e0 del Montenegro, capoluogo del comune omonimo.\nGeografia fisica.\nLa citt\u00e0 si trova sulla riva del fiume Tara tra le montagne Bjelasica e Sinjajevina.\nLocalit\u00e0.\nLa popolazione complessiva del comune \u00e8 di 10.066 abitanti e il 41% della popolazione \u00e8 concentrato nel capoluogo (4.120 ab.), mentre nessun'altra localit\u00e0 supera il migliaio di abitanti.\nIl comune comprende 15 localit\u00e0:\nStoria.\nMojkovac \u00e8 vicino all'abitato minerario del Brskovo. Brskovo \u00e8 una delle pi\u00f9 vecchie miniere del paese. Durante il regno di Uro\u0161 I di Serbia, qui si trovava la zecca, da cui la citt\u00e0 prende il nome.\nMojkovac \u00e8 famosa per la battaglia di Mojkovac dove i montenegrini nel 1916 sconfissero il pi\u00f9 potente esercito austro-ungarico.\nMonumenti e luoghi d'interesse.\nLa citt\u00e0 \u00e8 famosa per essere una localit\u00e0 turistica, soprattutto per la vicinanza con il fiume Tara, dove si pratica il rafting.\nIl monastero di San Giorgio in Dobrilovina, il cui completamento \u00e8 datato al 1592, \u00e8 il pi\u00f9 importante monumento storico e culturale della citt\u00e0.\nSociet\u00e0.\nEvoluzione demografica.\nGruppi etnici (dati del 1991):\nGruppi etnici (dati del 2003):\nPolitica.\nNel referendum sull'indipendenza del Montenegro del 2006, su un totale di 7.645 aventi diritto, ha votato il 90,56% dei votanti. Il 56,07% ha votato per mantenere l'unione con la Serbia, mentre il 43,93% ha votato per l'indipendenza del Montenegro."}
{"id": "510834", "revid": "31789", "url": "https://it.wikipedia.org/wiki?curid=510834", "title": "Universit\u00e0 Politecnica delle Marche", "text": "L'Universit\u00e0 Politecnica delle Marche (conosciuta anche come Universit\u00e0 degli Studi di Ancona) \u00e8 un istituto universitario italiano che ha sede nella citt\u00e0 di Ancona, fondato nel 1969 con il nome di \"Libera Universit\u00e0 di Ancona\".\nIdentit\u00e0 visiva.\nL'emblema dell'universit\u00e0, usato come logo, raffigura due pavoni su un albero, affrontati specularmente e a coda abbassata; l'immagine \u00e8 tratta da una lastra di pietra graffita del 1189 che si trova sul transetto destro della cattedrale di san Ciriaco, duomo di Ancona.\nLa simbologia del pavone \u00e8 assai ricca, ma nel caso dello stemma dell'Universit\u00e0 indica l'umilt\u00e0, qualit\u00e0 essenziale per ogni persona che si dedichi alla conoscenza.\nStoria.\nNel 1548 il giurista Benvenuto Stracca, noto per essere stato il fondatore del diritto commerciale, invi\u00f2 a papa Pio IV la richiesta di autorizzazione per l'apertura ad Ancona dell\"'Universitas studii generalis cuiuscum scientiae et facultatis\"; il 25 luglio 1562 il pontefice concesse l'autorizzazione all'apertura dell'Universit\u00e0, con le facolt\u00e0 di diritto e di teologia e la possibilit\u00e0 di apertura anche di facolt\u00e0 scientifiche; il primo priore fu proprio lo Stracca. L'universit\u00e0 anconitana si ricollegava alla scuola di diritto attiva in citt\u00e0 nel Medioevo, dal 1300 in poi.\nGli studi universitari moderni ad Ancona iniziarono, invece, nel 1959 con l'istituzione della facolt\u00e0 di economia e commercio, come sede distaccata dell'universit\u00e0 di Urbino. L'universit\u00e0 anconitana, fondata da Alfredo Trifogli, ricevette il riconoscimento da parte del Ministero dell'istruzione soltanto il 16 dicembre 1969, dando origine alla \"Libera universit\u00e0 di Ancona\". All'inizio ospitava solo la facolt\u00e0 di ingegneria, le cui lezioni iniziarono nel febbraio del 1970. Il 23 ottobre 1970 si avvia l'insegnamento della medicina e della chirurgia. Il 18 gennaio 1971 le viene riconosciuto lo status di universit\u00e0 statale, che le fa assumere la denominazione di u\"niversit\u00e0 degli Studi di Ancona\"; in questo stesso periodo si accorpa anche la facolt\u00e0 di economia nata in precedenza. L'Ateneo si arricchisce della facolt\u00e0 di agraria nel 1988 e della facolt\u00e0 di scienze matematiche, fisiche e naturali tre anni dopo. Il 18 gennaio 2003 cambia la propria denominazione in \"Universit\u00e0 Politecnica delle Marche\".\nStrutture.\nFacolt\u00e0\nDipartimenti\nScuole di dottorato\nSedi.\nNella citt\u00e0 di Ancona l'universit\u00e0 si raggruppa in tre poli:\nAltre sedi dell'ateneo si trovano in molte citt\u00e0 marchigiane: Ascoli Piceno, Fermo, Pesaro e San Benedetto del Tronto. La sede del rettorato si trova in piazza Roma, nel centro storico di Ancona.\nL'edificio principale presenta una peculiarit\u00e0: ogni piano assume il nome a seconda dalla sua quota sul livello del mare; in tal modo, il piano pi\u00f9 basso \u00e8 denominato \"quota 140\" (140 m s.l.m.) e il piano pi\u00f9 alto, sulla sommit\u00e0 della torre, \u00e8 il \"quota 195\". Ogni piano \u00e8 alto 5\u00a0m e la facolt\u00e0 \u00e8 disposta su undici piani. Le aule sono distribuite da quota 140 a quota 160, i restanti piani ospitano diversi dipartimenti. La presidenza si trova a quota 190 e l'ultimo piano \u00e8 usato dal \"Faculty Club\"."}
{"id": "510837", "revid": "63756", "url": "https://it.wikipedia.org/wiki?curid=510837", "title": "Server Side Include", "text": "I comandi Server Side Include (SSI) sono istruzioni inserite all'interno del codice sorgente delle pagine HTML. A differenza dei normali tag, i comandi SSI non visualizzano nulla, ma eseguono delle istruzioni e ne includono l'output nella pagina contenente il codice.\nSintassi di base.\nLa sintassi di base del SSI \u00e8: . I comandi sono posizionati all'interno dei commenti HTML () cos\u00ec se SSI non \u00e8 abilitato, gli utenti non vedranno i comandi SSI nelle pagine, a meno che non guardino il codice sorgente della pagina.\nNota: l'estensione base per le pagine contenenti codice SSI \u00e8 \".shtml\"\nComandi.\nCi sono numerosi comandi SSI; la tabella seguente riporta i pi\u00f9 comuni:"}
{"id": "510840", "revid": "3810508", "url": "https://it.wikipedia.org/wiki?curid=510840", "title": "Sinop", "text": ""}
{"id": "510841", "revid": "92723", "url": "https://it.wikipedia.org/wiki?curid=510841", "title": "Diocesi di Coari", "text": "La diocesi di Coari (in latino: \"Dioecesis Coaritana\") \u00e8 una sede della Chiesa cattolica in Brasile suffraganea dell'arcidiocesi di Manaus appartenente alla regione ecclesiastica Norte 1. Nel 2019 contava 204.300 battezzati su 242.000 abitanti. \u00c8 retta dal vescovo Marek Marian Pi\u0105tek, C.SS.R.\nTerritorio.\nLa diocesi comprende 7 comuni dello stato brasiliano di Amazonas: Coari, Codaj\u00e1s, Manacapuru, Anori, Beruri, Caapiranga e Anam\u00e3.\nSede vescovile \u00e8 la citt\u00e0 di Coari, dove si trova la cattedrale di Sant'Anna e San Sebastiano.\nIl territorio si estende su 103.388\u00a0km\u00b2 ed \u00e8 suddiviso in 10 parrocchie.\nStoria.\nLa prelatura territoriale \u00e8 stata eretta il 13 luglio 1963 con la bolla \"Ad Christi divini\" di papa Paolo VI, ricavandone il territorio dall'arcidiocesi di Manaus.\nIl 9 ottobre 2013 \u00e8 stata elevata al rango di diocesi.\nCronotassi dei vescovi.\nSi omettono i periodi di sede vacante non superiori ai 2 anni o non storicamente accertati.\nStatistiche.\nLa diocesi nel 2019 su una popolazione di 242.000 persone contava 204.300 battezzati, corrispondenti all'84,4% del totale."}
{"id": "510842", "revid": "486946", "url": "https://it.wikipedia.org/wiki?curid=510842", "title": "P.P.S.h", "text": ""}
{"id": "510843", "revid": "322321", "url": "https://it.wikipedia.org/wiki?curid=510843", "title": "Diocesi di Colatina", "text": "La diocesi di Colatina (in latino: \"Dioecesis Colatinensis\") \u00e8 una sede della Chiesa cattolica in Brasile suffraganea dell'arcidiocesi di Vit\u00f3ria appartenente alla regione ecclesiastica Leste 2. Nel 2019 contava 508.000 battezzati su 638.680 abitanti. \u00c8 retta dal vescovo Lauro S\u00e9rgio Versiani Barbosa.\nTerritorio.\nLa diocesi comprende 17 comuni nella parte settentrionale dello stato brasiliano di Esp\u00edrito Santo: Colatina, Aracruz, Baixo Guandu, Governador Lindenberg, Ibira\u00e7u, Itagua\u00e7u, Itarana, Jo\u00e3o Neiva, Laranja da Terra, Linhares, Maril\u00e2ndia, Pancas, Rio Bananal, Santa Teresa, S\u00e3o Domingos do Norte, S\u00e3o Roque do Cana\u00e3 e Sooretama.\nSede vescovile \u00e8 la citt\u00e0 di Colatina, dove si trova la cattedrale del Sacro Cuore di Ges\u00f9.\nIl territorio si estende su 13.106\u00a0km\u00b2 ed \u00e8 suddiviso in 31 parrocchie, raggruppate in 5 zone pastorali: Colatina, Caf\u00e9, BR-101 Norte, BR-101 Sul e Linha Ita.\nStoria.\nLa diocesi \u00e8 stata eretta il 23 aprile 1990 con la bolla \"Ex propinquo cotidianoque\" di papa Giovanni Paolo II, ricavandone il territorio dall'arcidiocesi di Vit\u00f3ria.\nIl 28 novembre 1997 ha ceduto parte del comune di Vila Val\u00e9rio alla diocesi di S\u00e3o Mateus.\nCronotassi dei vescovi.\nSi omettono i periodi di sede vacante non superiori ai 2 anni o non storicamente accertati.\nStatistiche.\nLa diocesi nel 2019 su una popolazione di 638.680 persone contava 508.000 battezzati, corrispondenti al 79,5% del totale."}
{"id": "510844", "revid": "767487", "url": "https://it.wikipedia.org/wiki?curid=510844", "title": "Jerney Kaagman", "text": "Biografia.\nIl suo primo gruppo sono i \"The Rangers\", una formazione messa in piedi con dei compagni di scuola.\nNel 1969 entra negli Earth &amp; Fire. La sua voce lamentosa e malinconica colorisce in maniera particolare la musica del gruppo (che vantava anche la particolarit\u00e0 della voce femminile).\nDal 1974 \u00e8 legata sentimentalmente (e successivamente lo sar\u00e0 anche artisticamente) al bassista dei Focus, Bert Ruiter. Nel 1983 il gruppo si scioglie e intraprende una carriera solistica. Nel 1987 \u00e8 coinvolta nuovamente con i riformati Earth &amp; Fire, con i quali pubblica un nuovo album, \"Phoenix\".\nNel maggio 1993 posa nuda per la versione olandese della rivista Playboy, mentre nel 2002 \u00e8 coinvolta nella trasmissione televisiva \"Idols\"."}
{"id": "510851", "revid": "207192", "url": "https://it.wikipedia.org/wiki?curid=510851", "title": "Mondiali di calcio 1982", "text": ""}
{"id": "510852", "revid": "110157", "url": "https://it.wikipedia.org/wiki?curid=510852", "title": "Diocesi di Corn\u00e9lio Proc\u00f3pio", "text": "La diocesi di Corn\u00e9lio Proc\u00f3pio (in latino: \"Dioecesis Procopiensis\") \u00e8 una sede della Chiesa cattolica in Brasile suffraganea dell'arcidiocesi di Londrina appartenente alla regione ecclesiastica Sul 2. Nel 2019 contava 165.700 battezzati su 195.150 abitanti. \u00c8 retta dal vescovo Manoel Jo\u00e3o Francisco.\nTerritorio.\nLa diocesi comprende 19 comuni dello stato brasiliano del Paran\u00e1: Corn\u00e9lio Proc\u00f3pio, Assa\u00ed, Congonhinhas, Curi\u00fava, Figueira, Jataizinho, Le\u00f3polis, Nova Am\u00e9rica da Colina, Nova F\u00e1tima, Nova Santa B\u00e1rbara, Rancho Alegre, Santa Cec\u00edlia do Pav\u00e3o, Santa Mariana, Santo Ant\u00f4nio do Para\u00edso, S\u00e3o Jer\u00f4nimo da Serra, S\u00e3o Sebasti\u00e3o da Amoreira, Sapopema, Sertaneja e Ura\u00ed\nSede vescovile \u00e8 la citt\u00e0 di Corn\u00e9lio Proc\u00f3pio, dove si trova la cattedrale di Cristo Re.\nIl territorio si estende su una superficie di 6.715\u00a0km\u00b2 ed \u00e8 suddiviso in 25 parrocchie, raggruppate in 4 settori pastorali.\nStoria.\nLa diocesi \u00e8 stata eretta il 26 maggio 1973 con la bolla \"Votis et precibus\" di papa Paolo VI, ricavandone il territorio dalla diocesi di Jacarezinho.\nIl 6 novembre 1978, con la lettera apostolica \"Cum Beata Maria\", papa Giovanni Paolo II ha confermato la Beata Maria Vergine, venerata con il titolo del Cuore Immacolato, patrona principale della diocesi.\nCronotassi dei vescovi.\nSi omettono i periodi di sede vacante non superiori ai 2 anni o non storicamente accertati.\nStatistiche.\nLa diocesi nel 2019 su una popolazione di 195.150 persone contava 165.700 battezzati, corrispondenti all'84,9% del totale."}
