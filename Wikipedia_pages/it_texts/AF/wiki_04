{"id": "390374", "revid": "1442080", "url": "https://it.wikipedia.org/wiki?curid=390374", "title": "Krisma", "text": "I Krisma, inizialmente noti come Chrisma, sono stati un duo musicale italiano, formato nel 1976, celebre per le sue sperimentazioni elettroniche e considerato tra i pionieri e tra i pi\u00f9 importanti esponenti della new wave italiana.\nIl nome Chrisma viene dall'unione delle prime lettere dei nomi degli artisti componenti, Christina Moser e Maurizio Arcieri.\nIl duo ha cessato definitivamente la sua attivit\u00e0 nel 2015, con la morte di Maurizio Arcieri, avvenuta il 29 gennaio.\nStoria.\n1976-1977: Le origini dei Chrisma e la disco music.\nIl progetto nasce nel 1976 da un'idea del cantante italiano Maurizio Arcieri (gi\u00e0 cantante nel gruppo beat New Dada e poi cantante solista negli anni sessanta) che forma il duo con la svizzera Christina Moser, conosciuta nel 1966 e divenuta sua moglie. L'attivit\u00e0 del duo inizia lo stesso anno con la pubblicazione del singolo \"Amore\" per l'etichetta Polydor, brano dalla forte connotazione sensuale, cos\u00ec come il singolo successivo del 1977 \"U\", sempre per la Polydor, reinterpretazione della canzone degli Odissey (progetto solista di Vangelis) \"Who\", pubblicata nel 1974. Questi due lavori risultano piuttosto lontani dallo stile musicale che li contraddistinguer\u00e0 in seguito, con sonorit\u00e0 decisamente pi\u00f9 legate alla disco music e rifacendosi al \"sexy sound\" lanciato da Donna Summer e allora di moda.\n1977-1979: I Chrisma, Londra ed il post-punk.\nNel 1977 il duo incide il primo album, \"Chinese Restaurant\", prodotto da Niko Papathanassiou, fratello di Vangelis, e registrato negli studi Nemo di Londra di propriet\u00e0 dei fratelli Papathanassiou, da cui vengono estratti i singoli \"Lola\" e \"C' Rock\". Seppure da \"U\" non siano passati che pochissimi mesi, con \"Chinese Restaurant\" il duo cambia radicalmente registro, attingendo allo spirito del punk e della new wave e proponendo sonorit\u00e0 avanguardistiche. Durante il soggiorno londinese, i Chrisma cominciano a interessarsi al movimento punk, finendo per venirne influenzati sia per il look che per le performance dal vivo e coniugando queste suggestioni con quelle musicali provenienti dagli Stati Uniti e quelle elettroniche provenienti dalla Germania. Nonostante, infatti, l'immagine di copertina (uno scatto di Veronique Skavinska) sia chiaramente di influenza punk, l'ampia strumentazione elettronica utilizzata nell'album permette loro di sperimentare soluzioni musicali innovative ed elettroniche, anticipatrici della new wave elettronica di l\u00ec a venire. Inoltre i Chrisma affermano che a questo e al successivo album abbia partecipato anche lo stesso Vangelis, ma volendo non essere accreditato nelle note di copertina dato che in quel periodo ambiva a una carriera di compositore puntando a ottenere un contratto con la Deutsche Grammophon. In seguito all'uscita del disco, nel 1977 il duo viene paragonato ai Velvet Underground per il suo sperimentalismo sulle colonne del \"New Musical Express\" e attualmente l'album \u00e8 presente nella classifica dei 100 dischi italiani pi\u00f9 belli di sempre secondo \"Rolling Stone Italia\" alla posizione numero 65. In questo periodo gli viene proposto anche di partecipare al Festival di Sanremo con il brano \"Lola\", ma i Chrisma rifiutano per non dover essere costretti a cantare la canzone in italiano e per rimanere fedeli al loro progetto.\nNel febbraio del 1978, durante uno spettacolo dei Chrisma in una discoteca di Reggiolo (Reggio Emilia), Maurizio, in risposta alle provocazioni del pubblico politicizzato convinto che le sue provocazioni punk siano di matrice destrofila, si taglia un dito battezzando il gesto \"finger job\". Il cantante viene in seguito soccorso e trasportato in ospedale dove viene medicato e sottoposto a un delicato intervento chirurgico plastico per evitare danni ai tendini. Il gesto viene accolto con grande stupore ottenendo ampia eco nei media nazionali, portando il duo musicale a far parlare di s\u00e9. Ciononostante le date successive della tourn\u00e9e vengono cancellate per prevenire altri problemi similari.\nNel 1979, sempre sotto l'egida di Niko Pathanassiou e Vangelis e registrando ancora una volta negli studi Nemo di Londra con il medesimo team di musicisti del precedente \"Chinese Restaurant\", i Chrisma registrano il secondo album \"Hibernation\", che viene considerato da alcuni critici il loro capolavoro e la pi\u00f9 riuscita espressione di rock elettronico italiano. L'album presenta brani di musica elettronica e synth pop, addolciti dalla voce sexy di Christina Moser, e da esso vengono estratti i singoli \"Gott Gott Elektron\" e \"Aurora B.\". Il videoclip del secondo presenta Maurizio e Christina che simulano un rapporto sessuale che sfocia poi in un suicidio, provocando un certo scandalo quando viene presentato in un programma nazional pomeridiano quale \"Domenica in\".\n1980-1989: La (ri)nascita dei Krisma tra new wave e synth pop.\nNel 1980 i Chrisma si ribattezzano Krisma e pubblicano l'album \"Cathode Mamma\" con cui si concretizza la loro svolta elettro-pop, anche grazie al temporaneo ingresso nella formazione di Hans Zimmer come tastierista, gi\u00e0 produttore degli Ultravox e dei Buggles, che tuttavia lascer\u00e0 presto la formazione non amando l'attivit\u00e0 dal vivo. Grazie ai singoli \"Many Kisses\", la loro pi\u00f9 grande hit che arriva a vendere un milione di copie, e \"Cathode Mamma\", arriva la consacrazione commerciale. L'album rappresenta la virata della loro attitudine maggiormente verso il synth pop, distaccandosi cos\u00ec dalle atmosfere metropolitane ed elettriche del precedente album. In questo periodo i Krisma si pongono anche come innovatori, almeno per il panorama musicale italiano, nell'utilizzo della multimedialit\u00e0, dell'uso della grafica e del media del videoclip quale strumento per diffusione della musica pop. \"Cathode Mamma\" \u00e8 il punto del percorso iniziato da Maurizio e Christina tre anni prima e che li ha portati a essere non semplicemente uno dei tanti gruppi italiani che imitano un modello estero, ma un autentico appartenente al movimento new wave europeo.\nNello stesso anno, il duo collabora con Vangelis al suo album \"See You Later\", cantando nel brano \"Suffocation\", ispirato al disastro chimico di Seveso, assieme a Jon Anderson.\nNel 1981 i Krisma lasciano la Polydor e firmano un contratto con la CGD, prendendo inizialmente accordi con l'allora direttore artistico Alfredo Cerruti (oltre che voce degli Squallor), che si dimostra molto interessato alla loro musica, ma che di l\u00ec a poco abbandona l'etichetta per approdare alla Dischi Ricordi. L'anno seguente Maurizio e Christina si trasferiscono definitivamente a Londra, pubblicando \"Clandestine Anticipation\", un concept album dedicato all'acqua in tutte le sue forme. Durante le fasi preliminari del disco, vengono contattati da Martin Hannett, produttore dei Joy Division, interessato a lavorare con loro. Il duo inizia a registrare le basi per il brano \"Water\" negli studi Philips di Hilversum, nei Paesi Bassi, ma a causa dei problemi del produttore di dipendenza dall'eroina, i Krisma decidono di abbandonare la collaborazione con Hannet. La CGD investe grandi somme nella promozione del disco, affidando la grafica di copertina all'esperto Mauro Convertino, che, per la prima edizione del disco, realizza una copertina originale, che ritrae i volti di Maurizio e Cristina sulle due facce della copertina stessa stilizzati in spigolose linee geometriche, contenuta in una busta di plastica trasparente con due ritratti fotografici dei due fortemente contrastati cos\u00ec da venirsi a sovrapporre e combinare coi disegni. Per promuovere l'album viene inoltre distribuito un box set promozionale, anch'esso intitolato \"Clandestine Anticipation\", contenente due 12\" su cui sono incisi i quattro brani \"Water\", \"Miami\", \"Crucial Point\" e \"Samora Club\", stampato in tiratura limitata a 350 esemplari, numerati e personalizzati a mano dai Krisma e contenenti vario altro materiale promozionale, tra cui un puzzle che compone il disegno di copertina dell'album. Dall'album vengono tratti i singoli \"Miami\" e \"Water\" e i video di \"Miami\" e \"Samora Club\", pubblicato come retro di entrambi, vengono trasmessi dall'innovativa trasmissione \"Mister Fantasy\" condotta da Carlo Massarini. L'album, che spinge agli estremi la sperimentazione elettronica del duo, proponendo uno stile quasi techno dalle atmosfere dark, si rivela per\u00f2 un flop commerciale.\nGrazie a un accordo firmato con la Atlantic Records, alcuni singoli dei Krisma vengono distribuiti in formato 12\" anche negli Stati Uniti e, alla fine del 1982 dopo aver firmato un contratto per mezzo milione di dollari, i due si trasferiscono a New York, dove risiedono al Chelsea Hotel e dove registrano l'album \"Fido\", pubblicato dalla Atlantic l'anno successivo. Il disco viene reintitolato \"Nothing to Do with the Dog\" per il mercato italiano che, a causa della rottura dei rapporti con Caterina Caselli, viene pubblicato non pi\u00f9 dalla CGD ma dalla Franton Music di Francesco Sanavio e Tony Tasinato. L'album verr\u00e0 considerato in seguito l'emblema delle sonorit\u00e0 di questo secondo periodo dei Krisma, in bilico tra sperimentazione e sonorit\u00e0 pop, composto completamente da voci sintetiche e suoni elettronici ricavati da una piccola tastiera Casio. I video tratti dall'album vengono girati in Indonesia, localit\u00e0 piuttosto inusuale per quei tempi.\nNel 1985, tornati in Italia, i Krisma partecipano frequentemente alle trasmissioni di Red Ronnie, loro sostenitore, e pubblicano il singolo \"Be-Bop\", sigla della trasmissione \"Be Bop a Lula\" condotta da questi. \"Be-Bop\" verr\u00e0 poi incluso nel successivo album del 1986, \"Iceberg\", prodotto da Claudio Dentes, da cui viene tratto anche il singolo \"Iceberg\". L'anno successivo l'album viene ristampato in una nuova edizione contenente due tracce aggiuntive, \"Signorina\" e \"Hotta Choccolata\", fronte e retro dell'omonimo singolo.\nNel 1988, dopo l'esperienza con la Carosello di Francesco Curci, i Krisma vengono coinvolti da Vasco Rossi e Mario Rapallo nella loro nuova etichetta Bollicine, affiliata alla Targa. Nell'estate il duo si mette cos\u00ec al lavoro a un nuovo album intitolato \"Bandito Favorito\", composto di nuove canzoni prevalentemente in inglese, ma Vasco Rossi suggerisce di provare a inserire dei testi in italiano cos\u00ec da poter vendere meglio il disco in Italia. I Krisma preparano delle versioni italiane non definitive, senza ultimare l'album, che alcune settimane pi\u00f9 tardi viene confezionato dalla casa discografica senza interpellare il gruppo, cambiandogli il titolo in \"Non ho denaro\" e scegliendo una copertina non gradita ai Krisma. Ci\u00f2 crea dei dissapori tra il gruppo e la casa discografica con il risultato che l'album viene distribuito in poche copie senza alcuna promozione. Questo porta i Krisma ad allontanarsi per lungo tempo dal mercato discografico e \"Non ho denaro\" diviene infatti per lungo tempo, cio\u00e8 per ben 12 anni, il loro ultimo prodotto discografico, almeno fino all'uscita nel 2001 dell'album \"The Best\" e del singolo \"Kara\", seppure nel 1999 esca la raccolta \"Many Kisses e altri successi\".\nGli anni novanta ed il Cocoric\u00f2.\nRai 3 e il Cocoric\u00f2.\nA partire dagli anni novanta, i Krisma iniziano a collaborare con Rai 3 in programmi come \"Fuori orario\", \"Pubblimania\" e \"Sat Sat\". Collaborano inoltre con MTV e France 2 e continuano ad apparire come ospiti del programma \"Be Bop a Lula\". Oltre a dedicarsi a installazioni artistiche, lavorano con Marco Ferreri per il film \"Nitrato d'argento\" del 1996.\nNella seconda met\u00e0 degli anni novanta sono ospiti fissi delle serate del Cocoric\u00f2 di Riccione, nelle quali Maurizio Arcieri si produce in sperimentazioni sonore realizzate con il software Re-Birth.\nKrisma TV.\nNel 1998, dopo l'esperienza con Rai 3, i Krisma vengono contattati dal progetto Fabrica, finanziato da Luciano Benetton e diretto da Oliviero Toscani. Giuliano Beretta, presidente di Eutelsat Communications, propone loro di dare vita a un canale satellitare tematico con video, installazioni, musica e arte, da proporre all'azienda Benetton, che per\u00f2, dopo aver dimostrato un iniziale interesse, alla fine decide di tirarsi indietro. I Krisma decidono allora di proporre a Beretta una televisione tematica per proprio conto, cosa che viene loro concessa inizialmente per una settimana come test per il satellite Eutelsat.\nChristina e Maurizio si mettono cos\u00ec in contatto con Loris Riccardi, direttore artistico del Cocoric\u00f2, con cui avevano gi\u00e0 collaborato e per il quale avevano gi\u00e0 montato dei video da proiettare nella discoteca, che gli affida una dependance del locale da usare come studio per la settimana di prove televisive nel quale i tecnici di Eutelsat montano la strumentazione necessaria alla ripresa e alla regia. La televisione trasmette infatti riprese effettuate all'interno del locale, installazioni e video realizzati per il Cocoric\u00f2 e frammenti video del periodo \"Sat Sat\".\nIl test ha successo, la mail che i Krisma mandano in sovraimpressione durante le trasmissione viene inondata di messaggi da tutto il mondo. Beretta decide cos\u00ec di affidare il canale stabilmente ai Krisma che avviano la loro Krisma TV, che per i primi tempi diviene la prima televisione satellitare pi\u00f9 seguita, rimanendo prima in classifica per i primi tre anni.\nAnni duemila.\nNegli anni duemila continuano a suonare molto dal vivo in uno spettacolo che viene definito minimale: \"tanto che bastano a sorreggerlo un super Mac e due microfoni\", come dichiarer\u00e0 Christina Moser.\nNel 2001 pubblicano il singolo \"Kara\" e nel 2002 l'album \"The Best\", una raccolta dei loro pezzi pi\u00f9 famosi presentati in nuove versioni riregistrate. Nel 2002 collaborano inoltre con i Subsonica, con cui duettano in \"Nuova ossessione\" nell'album \"Amorematico\", e nel 2004 con Franco Battiato all'album \"Dieci stratagemmi\", suonando la tastiera nei brani \"Odore di polvere da sparo\", \"23 coppie di cromosomi\" e \"Apparenza e realt\u00e0\", e cantando in tedesco in quest'ultimo. Proseguono inoltre a pubblicare musica via Internet.\nNel 2009 partecipano al festival \"Mi ami ancora\", al Leoncavallo di Milano, mentre viene pubblicato in download digitale gratuito l'album tributo \"CHyberNation\" dell'etichetta Dischi Strambelly, in cui artisti indipendenti reinterpretano brani del duo. Dal gennaio dello stesso anno prendono parte al cast fisso di \"Chiambretti Night\" e nel 2011 sono vittima di uno scherzo del \"Le Iene\". Negli stessi anni vengono inoltre coinvolti nel laboratorio Fabrica di Benetton e Oliviero Toscani.\nNell'ottobre del 2011 il tributo \"CHyberNation\" viene pubblicato dall'etichetta Interno 4 Records in CD accompagnato da un libro che contiene la prima biografia autorizzata del gruppo, una discografia e una lunga intervista esclusiva, a cura di Joyello Triolo e con una prefazione di Luca Frazzi. Nel 2012 tornano a esibirsi dal vivo, aprendo alcuni concerti di Franco Battiato accompagnati da Pika Palindromo.\nLa morte di Maurizio Arcieri, avvenuta il 29 gennaio 2015, pone fine all'attivit\u00e0 dei Krisma.\nStile.\nDopo una prima fase disco music, in cui i Chrisma si allineano alla corrente moda del \"sexy sound\" lanciato da Donna Summer, lo stile musicale del duo vira radicalmente verso il punk durante il loro soggiorno londinese del 1977, seppure questo riguardi pi\u00f9 l'aspetto visuale, che non lo stile musicale, pi\u00f9 influenzato dalla new wave d'Oltreoceano e dall'elettronica tedesca. Lo stile muta presto infatti in sperimentazioni elettroniche d'avanguardia new wave e synth pop, caratterizzate da ritmi ossessivi, quasi progressive, considerate pionieristiche per il panorama musicale italiano, accompagnate dalla grande attenzione per l'aspetto visivo della loro musica (look e video). Dopo gli anni ottanta il loro stile musicale vira ulteriormente verso la techno dance, in particolare durante gli anni novanta e il loro coinvolgimenti in spettacoli dal vivo all'interno di discoteche, per ritornare al loro repertorio classico negli anni duemila, quando si innesca un fenomeno di revival degli anni ottanta e una riscoperta e rivalutazione della loro opera."}
{"id": "390375", "revid": "289247", "url": "https://it.wikipedia.org/wiki?curid=390375", "title": "Atletica alle Olimpiadi 1952", "text": ""}
{"id": "390377", "revid": "73843", "url": "https://it.wikipedia.org/wiki?curid=390377", "title": "Atletica leggera ai Giochi della XVI Olimpiade", "text": "Ai Giochi della XVI Olimpiade di Melbourne nel 1956 vennero assegnati 33 titoli in gare di atletica leggera, di cui 24 maschili e 9 femminili\nPartecipazione.\nIn questa edizione si verifica quello che pu\u00f2 essere considerato il primo boicottaggio dei Giochi. Due avvenimenti scuotono i delicati equilibri internazionali: \nLa Cina popolare non partecipa ai Giochi perch\u00e9 contesta la legittimit\u00e0 del governo di Taiwan.\nNonostante la posizione periferica dell'Australia, Melbourne registra la partecipazione-record di 59 squadre nazionali:\nPrima partecipazione assoluta nell'atletica leggera per:\nTra gli Stati di recente indipendenza, \u00e8 la prima volta per Taiwan.\nRitornano: Colombia, Guyana britannica, Birmania e Trinidad e Tobago.\nIl punto tecnico.\nAnche in questa edizione \u00e8 presente il cronometraggio elettrico, come riserva. I risultati sono resi noti dallo statistico inglese Bob Sparks (membro dell'Associazione internazionale degli statistici di atletica leggera, ATFS) che, come ad Helsinki, ha accesso alle pellicole del fotofinish.\nA Melbourne il cronometraggio elettrico non serve solo per classificare gli atleti, ma anche a stabilire un ex aequo. Avviene nei 400 piani maschili, dove il sovietico Ignatjev ed il finlandese Hellsten finiscono terzi con lo stesso tempo manuale: 47\"0. Si va a vedere il risultato al centesimo per poter attribuire il bronzo. Dal momento che anche il cronometraggio elettrico (usato come riserva) li d\u00e0 alla pari (47\"15 e 47\"15), salgono entrambi sul podio.\nAl congresso IAAF del 1954 \u00e8 stata finalmente regolamentata la gara dei 3000 metri siepi. Prima di allora il numero degli ostacoli variava a seconda della manifestazione e dello stadio. Le siepi moderne, quelle che ancor oggi conosciamo, prevedono 28 barriere alte 91,4\u00a0cm e 7 fossati lunghi 3,66 metri con una profondit\u00e0 di 70\u00a0cm. Successivamente viene inaugurata la tabella ufficiale del record del mondo."}
{"id": "390378", "revid": "113008701", "url": "https://it.wikipedia.org/wiki?curid=390378", "title": "Raoul Vaneigem", "text": "Biografia.\nRaoul Vaneigem \u00e8 nato il 21 marzo 1934 a Lessines, in Belgio, nella regione ex mineraria del Borinage resa celebre dalla predicazione mistica del giovane Vincent van Gogh, che ne ritrasse la difficilissima vita e le figure. \u00c8 figlio unico di Paul Vaneigem e Marguerite Tilte. Dopo gli studi superiori al liceo classico di Ath, si iscrive nel 1951 alla Libera Universit\u00e0 di Bruxelles, dove segue i corsi di filologia romanza e di letteratura francese, laureandosi nel 1956 con una tesi sul \u2019\u2019poeta maledetto\u2019\u2019 Lautr\u00e9amont.\nA partire dallo stesso anno 1956, Raoul Vaneigem insegna letteratura francese all'\u2018'\u00e9cole normale'\u2019 di Nivelles, posto che tiene fino al 1964. Nel frattempo si precisano in lui i cardini del suo pensiero e della sua attivit\u00e0 politica, che lo avviciner\u00e0 all'Anarchismo. I suoi campi d'azione sono tra i pi\u00f9 svariati, e ne fanno una personalit\u00e0 assolutamente poliedrica, dall'Urbanistica addirittura alla canzone: nel 1974 scrive, su musica composta da Francis Lemonnier, una canzone ancora oggi celebre per il suo contenuto rivoluzionario, \"La vie s'\u00e9coule, la vie s'enfuit\" (\u201cLa vita scorre e fugge via\u201d), inserita nell'album collettivo \"Pour en finir avec le travail\" ma che fu poi interpretata anche da un artista come Gilles Servat su Radio Libertaire. Con una tipica pratica situazionista, Vaneigem afferm\u00f2 che la canzone era stata per\u00f2 scritta nel 1961 ed interpretata per la prima volta da \"un gruppo di operai belgi in sciopero\"; si tratta quasi certamente di un'invenzione, ma la leggenda \u00e8 ancora assai diffusa.\nAl 1961 risalgono i primi contatti di Vaneigem con l'Internazionale Situazionista, fondata nel 1957 da Guy D\u00e9bord. Vaneigem vi aderisce introdotto da Henri Lefebvre e ne rimane membro di spicco fino al 1970, quando se ne allontana dando le dimissioni. Sempre nel 1961 gli nasce la prima figlia Ariane.\nNel 1964, e fino al 1972, Raoul Vaneigem \u00e8 redattore dell\u2019\"Encyclop\u00e9die du monde actuel\". Nel 1977 nasce il secondo figlio Ariel, mentre il terzo, Tristan, nasce nel 1979. A partire dal 1986 \u00e8 redattore dell\u2019\"Encyclopaedia Universalis\" assieme a Hans Magnus Enzensberger. Nel 1996 gli nasce l'ultima figlia, Chiara.\nRaoul Vaneigem continua a vivere a Lessines, la sua citt\u00e0 natale, una vita del tutto riservata e \u201csotterranea\u201d che contrasta con la sua fama di rivoluzionario e di anarchico (per cui gli \u00e8 stato coniato il soprannome di \"Vampire du Borinage\").\nRaoul Vaneigem e l'Internazionale Situazionista.\nCome detto, la partecipazione di Raoul Vaneigem all'Internazionale Situazionista inizia nel 1961 con due piccoli articoli nel n\u00ba 6 di \"Internationale Situationniste\", e termina con il n\u00ba 12 della medesima rivista, pubblicato nel 1969. Fa parte del comitato di redazione della rivista dal n\u00ba 7 fino al n\u00ba 12, scrivendo non solo articoli firmati ma mettendo probabilmente mano a molti altri pubblicati anonimi. Nel 1967 scrive e pubblica quella che \u00e8 la sua opera pi\u00f9 famosa e che avr\u00e0 grande importanza nei successivi avvenimenti del Maggio francese: il \"Trait\u00e9 de savoir-vivre \u00e0 l'usage des jeunes g\u00e9n\u00e9rations\" (Trad. italiana: \"Trattato di saper vivere ad uso delle giovani generazioni\", 1\u00aa ed. italiana Vallecchi, Firenze, 1973), che rappresenta un passaggio obbligato per chiunque si interessi ai principi del situazionismo e che \u00e8 passato alla storia per essere stato \u201cil libro pi\u00f9 rubato nel \u201868\u201d. Sotto lo pseudonimo di \"Jean-Fran\u00e7ois Dupuis\", Vaneigem pubblica nel 1974 anche una \"Histoire d\u00e9sinvolte du surr\u00e9alisme\" (\u201cStoria disinvolta del Surrealismo\u201d). Raoul Vaneigem si dimette definitivamente dall'Internazionale Situazionista con una lettera del 14 novembre 1970.\nNegazione di Ges\u00f9.\nRiprendendo la posizione gi\u00e0 sostenuta e sviluppata in proposito da Prosper Alfaric, Vaneigem si schiera a favore della tesi dell'inesistenza storica di Ges\u00f9, parlando, tra l'altro, della \"favola cattolica e romana di un Ges\u00f9 storico\" (\"La r\u00e9sistance au christianisme - Les h\u00e9r\u00e9sies des origines au XVIII-\u00e8me si\u00e8cle\", Fayard, 1993, pag. 104).\nOpere e bibliografia. L'opposizione al copyright..\nLa bibliografia di Raoul Vaneigem non potr\u00e0 mai essere completa, sia per la voluta abitudine di scrivere anonimamente o con fantasiosi pseudonimi (alcuni dei quali con nomi di donna), sia per il fatto che, per suo espresso principio, la maggior parte delle sue opere non \u00e8 coperta da copyright ed \u00e8 quindi di totale Pubblico dominio.\nLa frase tipica sulle pubblicazioni di Vaneigem \u00e8 la seguente: \"Poich\u00e9 persistiamo nella nostra inimicizia verso le regole della propriet\u00e0, ancorch\u00e9 intellettuale, questo testo non \u00e8 sottoposto ad alcun copyright, sicch\u00e9 \u00e8 riproducibile ovunque, anche senza citare la fonte.\" Anche per questo motivo \u00e8 possibile scaricare integralmente diverse opere di Vaneigem da Internet, in francese o in traduzione nelle principali lingue. Nella seguente bibliografia vengono indicate le traduzioni italiane di cui si ha notizia."}
{"id": "390382", "revid": "15756", "url": "https://it.wikipedia.org/wiki?curid=390382", "title": "Letteratura latina", "text": "La letteratura latina \u00e8 l'insieme della produzione letteraria in lingua latina e delle problematiche che gravitano intorno al suo studio.\nDefinizione.\nIl binomio \"Letteratura latina\" richiede un'interpretazione problematica di entrambe le parole.\nUn primo equivoco va sgombrato: nell'immaginario collettivo il termine \"Letteratura latina\", per influenza della critica letteraria romantica e idealista, coincide con il termine \"storia della letteratura latina\". Per lo svolgimento diacronico delle forme di espressione ad intento artistico e il loro legame con la storia romana la definizione pi\u00f9 corretta \u00e8 storia della letteratura latina, mentre la parola \"letteratura\" implica considerazioni non solo legate allo svolgimento temporale, ma anche ad altri fattori.\nLetteratura....\nIl sostantivo \"letteratura\" come diretto derivato della parola latina \"littera\" nell'immaginario collettivo sottende la scrittura come veicolo di trasmissione di idee \"artistiche\".\nIn primo luogo questa determinazione, adeguata per le letterature moderne, \u00e8 discutibile per quelle \"antiche\", dotate non solo di un millennio di elaborazione, ma anche di una secolare gestazione: nel corso del XX secolo la progressiva indagine relativa al rapporto tra oralit\u00e0 e scrittura ha ridato ragione e dignit\u00e0 della cultura e della tradizione orale, modificando dunque l'ottica di studio dei fenomeni letterari latini, e non solo dei periodi preletterario e arcaico.\nIn secondo luogo la definizione di letteratura come trasmissione di idee \"artistiche\" ebbe come conseguenza l'esaltazione di un canone di letterati a fronte della svalutazione di molta produzione definita \"minore\" o \"tecnica\" (giuristi, grammatici, gromatici, ecc.). Fino a pochi decenni fa la determinazione di modelli assoluti e quasi disincarnati a cui ispirarsi nella produzione di nuovi contenuti in lingua latina defin\u00ec in senso puramente storicistico (arcaici, classici, tardi, medievali) il concetto di letteratura.\nLa fragilit\u00e0 di tale distinzione \u00e8 testimoniata da scritture preminentemente tecnico-politiche come i \"Commentarii de bello Gallico\" che nessuno definisce unicamente \"manuale dello stratega\" (categoria che pesa come lapide su Vegezio o sull'anonimo \"De rebus bellicis\"). Tale opera rivela al lettore attento non meno arte delle pi\u00f9 accorate orazioni ciceroniane. Anche in questo caso l'esegesi letteraria degli ultimi decenni ha preso in considerazione il rapporto tra produzione scritta e temperie sociale (evoluzione politica, geografica e demografica) contestuale ad essa.\n... latina.\nL'aggettivo \"latina\" \u00e8 spesso considerato sinonimo di \"romana\", ma andrebbe meglio interpretato come \"in lingua latina\": dal punto di vista geografico \u00e8 ormai assodato che se la gran parte della letteratura generalmente accettata come aurea proviene dalla citt\u00e0 di Roma, nel corso della secolare produzione di scritti in lingua latina va considerato il formarsi dell'Impero romano e la conseguente diffusione della sua lingua ufficiale in regioni lontane: a titolo di esempio si consideri il gallo-romano Ausonio o il britannico Beda.\nLa lingua latina da ben pi\u00f9 di un secolo non \u00e8 considerata solo in senso sincronico, vale a dire scritta solo in et\u00e0 classica da intellettuali e poeti in un breve raggio attorno a Roma: lo studio diacronico della lingua latina, tramite testimonianze epigrafiche, documentali e il raffronto con le radici italiche e le continuazioni romanze ha evidenziato una necessit\u00e0 di contestualizzare il \"medium\" lingua non meno del \"medium\" stile.\nPeculiarit\u00e0 e rapporti.\nLo studio della letteratura latina presuppone dunque la compresenza e la sinergia di diverse discipline a definirne i complessi rapporti e la differente impostazione rispetto alla letteratura antecedente e successiva. Un elemento che contraddistingue la letteratura latina dalle altre letterature mondiali \u00e8 la specificit\u00e0 degli argomenti trattati nelle varie opere, infatti, nella storia romana, i temi pi\u00f9 studiati erano la retorica, l'oratoria, la politica e il diritto. In quest'ultimo campo, la civilt\u00e0 romana trov\u00f2 livelli di perfezioni, per quei tempi irraggiungibili, tant'\u00e8 che ancora oggi utilizziamo codici e diritti risalenti all'epoca romana (Diritto romano).\nNon c'\u00e8 da stupirsi, dunque, se i temi trattati sono estremamente pratici e specifici, basti pensare alle opere di Cicerone e Cesare riguardanti la sfera politica, o i trattati di Vitruvio e Apollodoro di Damasco riguardanti la sfera tecnico-ingegneristica\nLa comunicazione letteraria si caratterizza per uno scarto semantico rispetto a quella di uso quotidiano. Nel mondo antico questo si esplicit\u00f2 in due modalit\u00e0:\nLinguistica e letteratura.\nLa letteratura latina implica la riflessione metalinguistica, vale a dire lo studio della lingua latina e della storia della lingua latina.\nLa lingua latina \u00e8 stata infatti codificata dalla costante elaborazione dei , la cui ricerca ed esposizione dei meccanismi interni alla lingua ha fornito non solo un metodo per l'apprendimento del latino che si \u00e8 perpetuato invariato fino a pochi decenni fa, ma ha anche conservato sotto forma di esempi numerosi frammenti di autori arcaici altrimenti destinati all'oblio.\nLa storia della lingua latina consiste nello studio diacronico della lingua, dunque la sua origine indoeuropea e i numerosi influssi di substrato esercitati sia dalle lingue preesistenti nel Lazio sia dalle lingue circostanti. Di queste ultime le principali sono le lingue osco-umbre, vale a dire\nInoltre una lingua del medesimo ceppo di quella latina, la lingua falisca\nLa storia della lingua latina \u00e8 generalmente catalogata dagli storici in diverse fasi in buona parte corrispondenti con quelle della storia della letteratura, inoltre il latino medievale e umanistico e, in una commistione tra considerazioni cronologiche e sociologiche, il latino volgare.\nIn una lingua latina non ancora linguisticamente pronta vennero scritte le prime commedie di grandi autori quali Plauto, Terenzio, Livio Andronico e Cneo Nevio. Questi ultimi due seppur linguisticamente inferiori furono i veri precursori della letteratura, gi\u00e0 nel III secolo a.C. si cominciavano a delineare i generi delle commedie e delle tragedie che assunsero poi un'importanza elevata nella societ\u00e0 romana.\nStoria e letteratura.\nPossiamo idealmente porre, come data di inizio della letteratura, il 240 a.C., quando and\u00f2 in scena il primo spettacolo a Roma, scritto da Livio Andronico, precursore della letteratura latina. Complessivamente i secoli interessati dalla formazione di vari esempi di letteratura sono all'incirca sei secoli (III secolo a.C. - V secolo d.C.)\nLa letteratura latina viene suddivisa diacronicamente nei seguenti periodi:\nGli autori.\nVengono riportati gli autori pi\u00f9 rappresentativi della letteratura, dal periodo repubblicano alla tarda et\u00e0 imperiale della letteratura cristiana di Sant'Ambrogio e Sant'Agostino.\nL\u2019epica: da Livio Andronico a Lucrezio.\nI primi frammenti su \"ostrakon\" e fibule riguardano dediche, risalenti al VII secolo a.C., come il \"Lapis niger\" e la \"Fibula prenestina\". Altre iscrizioni riguardano soprattutto formule di preghiera o testi sacri brevi, nonch\u00e9 i primi canti dei \u201ccarmina convivialia\u201d e le \u201claudationes funebres\u201d. Il primo vero autore in lingua latina, tuttavia, \u00e8 il poeta Livio Andronico.\nLa commedia arcaica.\nDal IV secolo a.C. fino al III secolo a.C. andava di moda, importata dall'Etruria, l'arte goliardica dei Fescennini e del mimo: rozzi figuranti di feste paesane, che si cambiavano insulti per far ridere la parte pi\u00f9 bassa del volgo. Successivamente tra il III-II secolo a.C., con lo sviluppo delle \"fabulae palliatae - togathae\" (di costume greco e romano), il teatro latino nascente and\u00f2 a creare le prime rappresentazioni, basandosi sulla contaminazione di pi\u00f9 opere, tratte dalla commedia nuova della Grecia. Menandro fu considerato il modello prediletto, a differenza di Aristofane. I massimi rappresentanti della commedia latina, presi a modello fino alla fine della letteratura latina imperiale, furono in assoluto Plauto e Terenzio.\nTragedia latina.\nLa tragedia latina si \u00e8 sempre basata su miti greci, e raramente su storie romane. Ne danno esempio Pacuvio, Accio e Seneca. Nell'et\u00e0 arcaica i due massimi tragediografi furono Marco Pacuvio e Lucio Accio. Il primo ostent\u00f2, al pari di Ennio, una cura per lo stile e la forma, il cosiddetto \"labor limae\", ostentando per\u00f2 un'eccessiva pedanteria filosofica, pur di ottenere la solennit\u00e0. Accio rispecchi\u00f2 il gusto del pubblico romano per il macabro e l'orrido, e inser\u00ec numerose scene di sangue nelle tragedie, ricalcanco inoltre i miti pi\u00f9 truculenti delle storie greche, come la vicenda degli Argivi e i Sette contro Tebe.\nEt\u00e0 cesariana.\nPrima e durante il potere di Giulio Cesare, la letteratura latina sub\u00ec un'ulteriore spinta nello sperimentalismo di vari generi letterari, con lo sviluppo crescente della storiografia, dell'oratoria-retorica, e della prima ricerca erudita dell'analisi della lingua stessa latina, assieme a vari studi di filologia.\nRapporto con le letterature straniere.\nL'influenza greca \u00e8 gi\u00e0 visibile nelle prime opere della letteratura, come ad esempio l\u2019\"Odusia\" di Livio Andronico, la cui materia trattata \u00e8 direttamente ispirata all'Odissea omerica. Influssi del grecismo sono presenti in tutta l'et\u00e0 arcaica, e specialmente nel movimento della seconda sofistica, creatosi durante l'impero degli Antonini. Lo studio e l'immissione di elementi del greco nelle primitive opere latine riguardano un processo voluto di acculturazione, dal momento in cui Roma (II secolo a.C.) prende coscienza della propria potenza, con l'inizio delle campagne di conquista in Italia, e successivamente nel Mediterraneo. Elementi di presenze italiche nella letteratura sono presenti nelle opere dei poeti Nevio e Livio, come il termine \"Camene\" stante a raffigurare la Musa Italica al posto della classica Calliope greca. Simbolicamente Virgilio riunir\u00e0 i popoli italici e Roma in una grande unit\u00e0 culturale nelle \"Georgiche\", dopo l'universalizzazione della nascita dell'impero con Augusto. Il filologo Marco Terenzio Varrone, nelle sue opere, specialmente nel trattato giuntoci del \"De lingua latina\", analizz\u00f2 le origini e i cambiamenti sintattici e morfologici della lingua latina, derivata dall'impasto linguistico dell'etrusco, del latino primitivo, e dell'italico.\nRapporto con le letterature moderne.\nLa letteratura latina, in un certo senso, perdur\u00f2 fino ai giorni nostri, venendo filtrata nel periodo medievale grazie alla Chiesa cattolica e alle varie omelie, nonch\u00e9 trattati apologetici ed esegetici sullo studio della Bibbia, come le opere di San Gerolamo, Sant'Ambrogio e Sant'Agostino. Attraverso il movimento della scolastica nel XII-XIII secolo, il latino ricopr\u00ec un ruolo di grande importanza nelle opere in trattato, i cui rappresentanti massimi furono Sant'Anselmo e San Tommaso d'Aquino nella \"Summa Theologiae\". Inoltre il latino era quotidianamente studiato nei monasteri, con la scrittura e copiature dei codici antichi delle opere dei classici latini, primo tra i quali Cicerone assieme a Seneca e Virgilio, la cui patina di classicismo e perfezione dello stile influenzarono di molto il tipico impianto di maniera della sintassi del periodo tardo medievale, e successivamente rinascimentale. Oltre alla trattatistica in latino, in cui nel XIII secolo il massimo rappresentante fu Dante Alighieri con le opere \"De vulgari eloquentia\" e \"De Monarchia\", nel XIV secolo Francesco Petrarca dette notevole esempio del classicismo latino nell'influenza culturale fiorentina, presente soprattutto negli ideali di poetica e di restaurazione della cultura greco-romana nelle \"Epistole\", nella sezione riguardante il viaggio a Roma. A lui si rifecero molti altri scrittori umanisti come Cola di Rienzo, Brunetto Latini, Poggio Bracciolini e Lorenzo Valla.Quanto allo storicismo, pervenne fino al periodo di Niccol\u00f2 Machiavelli il termine \"tacitismo\" dallo scrittore Cornelio Tacito che us\u00f2 un impasto particolare e variegato dello stile storiografico, basato specialmente sulla \"brevitas\" e sull'analisi delle personalit\u00e0 delle figure imperiali trattate negli \"Annales\", introspezione molto acuta, nonch\u00e9 minata da un pessimismo, a cui Machiavelli si ispirer\u00e0 per la trattazione de \"Il Principe\", riguardante la miglior forma di governo, e l'analisi dei vari governi (\"principati\") del passato antico e dell'epoca contemporanea, mostrando tra i migliori il governo di Cesare Borgia. Per la continuit\u00e0 dell'analisi introspettiva lucida, basata sul rapporto Potere-Fortuna, indissolubile basato sulla reciproca collaborazione e sapiente scelta dei momento di azione durante la carica di governo, il metodo di studio del Machiavelli \u00e8 stato battezzato \"machiavellismo\".\nSociologia e letteratura.\nLa letteratura latina come tutte le letterature antiche, nella sua fase scritta -ma anche il poco che si riesce a dedurre della fase preletteraria- \u00e8 stata sicuramente una letteratura in cui il rapporto tra scrittore e committenza era legato al contesto sia religioso che storico in cui avveniva la produzione letteraria: certamente i dati sull'alfabetizzazione e la tradizione religiosa di Roma antica possono contribuire a dare un quadro minimale di tale rapporto.\nL'ecdotica ci chiarisce che l'alfabetizzazione era un fenomeno limitatissimo nella Roma repubblicana, e dunque la letteratura scritta \u00e8 definibile un fenomeno di \u00e9lite, come testimonia la fortissima componente politica che permea anche opere non direttamente connesse con lo scenario politico, fra tutte l'\"Eneide\" di Virgilio o la \"Pharsalia\" di Lucano. La committenza, eccettuati rari casi di parziale coincidenza con l'autore - \u00e8 il caso ad esempio di Catone o di Giulio Cesare - non ha davanti agli occhi un destinatario popolare o illetterato, bens\u00ec un pubblico di pari con cui esprimersi in una lingua i cui sottintesi e le cui connotazioni sono comprese chiaramente. Questo implica per il lettore moderno la necessit\u00e0 della loro riappropriazione.\nStilistica e letteratura.\nMetrica.\nL'inizio della metrica latina fu segnato dall'influenza italica del saturnio, presente soprattutto in Livio Andronico e in Nevio. Successivamente Ennio, rispondendo al canone di acculturazione romana mediante l'influsso greco, compose il suo poema usando il pi\u00f9 nobile esametro. L'esametro dunque diventer\u00e0 il principale metro per l'epica, mentre il distico elegiaco entrer\u00e0 nella poesia latina, incominciando da Catullo, che si avvale dell'uso dell'endecasillabo falecio. Il giambo invece viene usato in ambito teatrale sia nella commedia che nella tragedia. Con lo sviluppo di nuovi generi letterari, quali soprattutto il romanzo (I secolo), Petronio Arbitro fornir\u00e0 un esempio di \"prosimetrum\", ossia un'opera in prosa, intrisa per\u00f2 di alcune piccole parti in versi, come citazioni e favole di divagazione tratte dal genere letterario delle \"fabulae milesiae\".\nRetorica.\nEsempi di retorica sono presenti gi\u00e0 nelle prime opere poetiche della triade Livio-Nevio-Ennio, ispiratisi alla forma del discorso esortativo dei protagonisti delle opere epiche di Omero. Successivamente, sin dalla nascita della Repubblica, l'attivit\u00e0 oratoria sar\u00e0 molto influente a Roma, fino alle testimonianze dei discorsi oratori di Cicerone e Catilna nelle opere storiche di Sallustio, nonch\u00e9 nelle opere tragiche di Pacuvio e Accio, in cui lo stile dell\u2019\"actio\" \u00e8 intriso di una forte carica di pathos e teatralit\u00e0. Cicerone sar\u00e0 il primo autore latino, a noi giuntoci, a mettere per iscritto dei canoni e principi da seguire riguardo alla tecnica della perfetta oratoria ideale, descrivendo le varie componenti di un'orazione, che deve \"probare - delctare - flectere\", e che deve esser suddivisa, durante la sua creazione, negli elementi di \"inventio - dispositio - elocutio - memoria - actio\". Nel periodo imperiale anche Quintiliano si concentrer\u00e0 sullo studio della retorica, poich\u00e9 caduta in profonda decadenza, riproponendo i canoni ciceroniani, fornendo esempi anche di altri scrittori latini non giuntici integri, e fornendo un metodo completamente rivoluzionario di insegnamento per il fanciullo. Esempi di retorica sono precedenti anche nelle \"Odi\" di Orazio, in cui l'autore mediante la metrica espone i chiari principi del \"mosa mariorum\" romano, che servono all'impero nascente poich\u00e9 il dominio di Roma possa essere stabile nei secoli.\nFilologia e letteratura.\nEsempi di studio della lingua latina furono presenti gi\u00e0 dal II secolo a.C. con Sempronio Asellione, la cui analisi sulla differenza tra \"storicismo\" e \"annalismo\" riguardo alla pratica dell'opera storica, \u00e8 stata citata da Aulo Gellio. Anche Varrone si ciment\u00f2 sullo studio della lingua latina, nonch\u00e9 compiendo un primo lavoro di filologia sulle commedie di Plauto, riconoscendone 19 autentiche su un totale di quasi 100 spurie. Un ultimo esempio di filologia \u00e8 presente nella revisione della Bibbia operata da San Girolamo, con la traduzione letteraria delle Sacre Scritture ebraiche nella versione della \"Vulgata\".\nVoci correlate.\nLe si possono suddividere per generi letterari secondo questi filoni stilistici:\nGli sono normalmente associati ai generi letterari che consacrarono la loro fama:\nLa periodizzazione della storia della letteratura latina pu\u00f2 dividersi grossomodo in: "}
{"id": "390385", "revid": "697352", "url": "https://it.wikipedia.org/wiki?curid=390385", "title": "36 Crazyfists", "text": "I 36 Crazyfists sono un gruppo metalcore statunitense formatosi nel 1994 a Anchorage, Alaska. Hanno registrato 5 album \"In the Skin\", \"Bitterness the Star\", \"A Snow Capped Romance\", \"Rest Inside the Flames\", \"The Tide and Its Takers\" ed infine \"Collisions and Castaways\". Attualmente sono sotto contratto con la Roadrunner Records.\nStoria del gruppo.\nGli inizi.\nFondato nel dicembre del 1994 a Anchorage (Alaska), riprendendo il nome dal film di Jackie Chan del 1977, \"The 36 Crazy Fists\". I 36 Crazyfists si trasferirono a Portland (Oregon) in Oregon, dopo la morte per incidente stradale del primo bassista JD Stewart. Il gruppo inizi\u00f2 con lavori di stampo nu metal, passando ad un pi\u00f9 moderno metalcore solo sul secondo album. Nel 1995 pubblicarono quindi il loro primo EP autoprodotto dal titolo \"Boss Bucle\" e nel 1997 il loro primo LP \"In the Skin\" per la Fist-A-Cuffs Records.\nPrimi successi.\nDopo l'uscita del loro primo successo discografico, \"Bitterness the Star\" (2002), cominciarono un tour negli Stati Uniti con gruppi come i Candiria, i God Forbid, i Chimaira, i Diecast, e gli Hotwire.\nDopo il tour negli Stati Uniti, cominciarono l'European Road Rage tour coi Killswitch Engage ed i Five Pointe O.\nEventi recenti.\nA tour terminato, i 36 Crazyfists cominciarono a scrivere il nuovo materiale che poi avrebbe costituito \"A Snow Capped Romance\", che venne pubblicato nel 2004 e prodotto da James Wisner (famoso per aver lavorato con Dashboard Confessional e Further Seems Forever).\nIl loro quarto full length, \"Rest Inside the Flames\", vede la partecipazione di Jonah Jenkins dei Miltown, e quella di Howard Jones e Tom Gomes dei Killswitch Engage.\nI componenti dei 36 Crazyfists risiedono ora a Portland (Oregon)."}
{"id": "390387", "revid": "38120", "url": "https://it.wikipedia.org/wiki?curid=390387", "title": "Ozzy Osborne", "text": ""}
{"id": "390389", "revid": "38120", "url": "https://it.wikipedia.org/wiki?curid=390389", "title": "Ozzy", "text": ""}
{"id": "390393", "revid": "287204", "url": "https://it.wikipedia.org/wiki?curid=390393", "title": "Kerma (Nubia)", "text": "Kerma \u00e8 una localit\u00e0 della Nubia situata nei pressi dell'attuale Karmah (Sudan). Fu la capitale del Regno di Kerma che si estendeva tra i confini dell'attuale Egitto e Sudan. Kerma \u00e8 uno dei pi\u00f9 estesi siti archeologici della Nubia. In decenni di scavi archeologici e ricerche vi sono stati ritrovati numerosissimi oggetti, migliaia di antichi sepolcri e quartieri residenziali. Gli archeologi concordano che il sito risale ad oltre 9.500 anni fa.\nCultura di Kerma.\nKerma \u00e8 stata sede di una cultura neolitica attestata da un campo di sepolture databile al 7500 a.C. ed \u00e8 uno dei campi di sepolture pi\u00f9 antichi dell'Africa.\nAlla cultura di Kerma sono anche legati alcuni reperti attestanti la domesticazione dei bovini nell'area sudanese. Fino a poco tempo fa, la civilt\u00e0 di Kerma era conosciuta unicamente per il sito della sua capitale, la necropoli nei suoi pressi ed alcuni altri piccoli centri verso nord. Recenti scoperte archeologiche hanno identificato numerosi altri siti a sud di Kerma, lungo l'antico corso del Nilo. Kerma era un grande centro urbano costruito attorno ad un centro templare, conosciuto come Deffufa.Alcuni aspetti di questa cultura sono i vasi di ceramica, l'allevamento del bestiame, un particolare sistema di difesa e la camera per le udienze del re (che non esisteva nell'antico Egitto e che fu ricostruita 10 volte). In base ai reperti archeologici la storia del sito, dopo il neolitico e nel periodo del regno di Kerma, pu\u00f2 essere suddivisa in varie fasi: periodo pre-Kerma (3200 a.C. - 2500 a.C. con la formazione dei primi aggregati preurbani), periodo Kerma iniziale (2500 a.C. - 2050 a.C. che comprende la fondazione della citt\u00e0, la costruzione del quartiere religioso e la trasformazione dei territori ad est in necropoli), periodo Kerma intermedio (2050 a.C. - 1750 a.C. durante il quale saranno erette le mura della citt\u00e0 ed i palazzi) e periodo Kerma classico (1750 a.C. - 1480 a.C. che comprende il periodo di massimo sviluppo con la costruzione dei templi e delle tombe reali fino alla invasione egizia). Dopo l'invasione egiziana e la successiva riconquista dell'indipendenza della Nubia, la citt\u00e0 continuer\u00e0 ad esistere come importante centro commerciale ma non sar\u00e0 pi\u00f9 la capitale di un regno indipendente. Ora il sito si trova nello Stato del Sudan ed \u00e8 oggetto di scavi da parte di missioni archeologiche svizzere.\nRegno di Kerma.\nIl regno di Kerma (il pi\u00f9 antico conosciuto della zona di Kush) fu uno Stato nubiano esistito tra il 2500 a.C. ed il 1520 a.C. il suo centro fu appunto la citt\u00e0 di Kerma il cui momento di maggiore splendore coincise con il medio regno egizio anche se la civilt\u00e0 nubiana mantenne sempre i suoi caratteri distintivi (come ad esempio la ceramica).\nIl sito di Kerma include sia una vasta citt\u00e0 che una necropoli consistente in grandi tumuli.\nL'archeologo George Reisner riteneva che Kerma fosse stata in origine un governatorato egizio che si sarebbe poi sviluppato verso una monarchia indipendente. Harvard African Studies Volume V. Peabody Museum of Harvard University, Cambridge Mass. Gli studiosi moderni ritengono invece che all'origine Kerma sia stata un avamposto commerciale essendo troppo lontana dai confini dell'Egitto del tempo. Anche la presenza di oggetti e statue recanti iscrizioni egizie viene ora interpretata come effetto degli scambi commerciali.\nDurante il primo periodo intermedio la presenza egizia nella Bassa Nubia scomparve del tutto e quando le fonti egizie tornano a citare Kerma la descrivono avere il controllo dell'Alta e della Bassa Nubia.\nIl regno di Kerma raggiunse il suo massimo sviluppo territoriale durante il secondo periodo intermedio arrivando a sfiorare il confine meridionale dell'Egitto.\nIl regno di Kerma finisce con l'avvento del nuovo regno e dei suoi sovrani alla ricerca di successi militari. Sotto Thutmose III il confine giunge alla IV cateratta del Nilo e Kerma si trova inglobata nell'\"impero\" egizio.\nSi conoscono i nomi di alcuni sovrani del regno di Kerma: Awawa che regn\u00f2 fra il 2000 ed il 1850 a.C., Utatrerses che regno fra il 1850 ed il 1650 a.C. e Nedjeh che regn\u00f2 fra il 1650 ed il 1550 a.C."}
{"id": "390398", "revid": "31465", "url": "https://it.wikipedia.org/wiki?curid=390398", "title": "Muscolatura striata", "text": ""}
{"id": "390402", "revid": "68105", "url": "https://it.wikipedia.org/wiki?curid=390402", "title": "Regno di Nubia", "text": ""}
{"id": "390411", "revid": "68105", "url": "https://it.wikipedia.org/wiki?curid=390411", "title": "Regno di Meroe", "text": ""}
{"id": "390416", "revid": "1632387", "url": "https://it.wikipedia.org/wiki?curid=390416", "title": "Alchemist", "text": "Gli Alchemist sono un gruppo avant-garde metal/progressive metal proveniente da Canberra, Australia. Si tratta di una band dalle sonorit\u00e0 molto particolari, che ha subito una sostanziale evoluzione durante la sua vita artistica, passando dalle sonorit\u00e0 marcatamente avant-garde metal dei primi album come \"Jar Of Kingdom\" e \"Spiritech\" a quelle pi\u00f9 progressive degli ultimi dischi, come \"Organasm\" e \"Austral Alien\".\nStoria.\nIl gruppo venne formato nel 1987 da Adam Agius (voce/chitarra), a cui si aggiunsero in seguito Roy Torkington (chitarra), Rodney Holder (batteria/percussioni) e John Bray (basso). Dal 2003 gli Alchemist hanno in formazione (seppur non ufficialmente) Nick Wall, che provvede ai sample negli spettacoli dal vivo.\nLa band \u00e8 anche responsabile dell'organizzazione del pi\u00f9 importante festival metal d'Australia: il Metal for the Brain, tenuto ogni anno a Canberra."}
{"id": "390418", "revid": "348618", "url": "https://it.wikipedia.org/wiki?curid=390418", "title": "George Ogden Abell", "text": " Lavor\u00f2 all'Universit\u00e0 della California di Los Angeles.\nAbell ottenne il dottorato nel 1957 al California Institute of Technology, ed inizi\u00f2 la sua carriera da astronomo facendo da guida nei tour per turisti all'Osservatorio Griffith di Los Angeles.\n\u00c8 conosciuto soprattutto per il suo catalogo di ammassi di galassie, creato mentre lavorava al Palomar Sky Survey. La sua analisi degli ammassi galattici contribu\u00ec allo sviluppo della nostra conoscenza della loro formazione ed evoluzione. Dimostr\u00f2 che esistevano ammassi di secondo ordine, e scopr\u00ec inoltre come la loro luminosit\u00e0 potesse essere usata per determinarne la distanza.\nIl catalogo Abell \u00e8 una lista di circa quattromila ammassi contenenti almeno trenta membri, fino ad uno spostamento verso il rosso di z = 0,2. Il catalogo originale degli ammassi nell'emisfero boreale fu pubblicato nel 1958. Il catalogo completo, che include anche gli ammassi dell'emisfero australe, fu pubblicato postumo nel 1989, e creato con la collaborazione di Harold G. Corwin e di Ronald P. Olowin.\nAbell fu anche scopritore della cometa C/1953 T1 e co-scopritore di una cometa periodica, la 52P/Harrington-Abell.\nAssieme a Peter Goldreich, comprese che le nebulose planetarie evolvono dalle giganti rosse.\nAbell smont\u00f2 spesso teorie pseudoscientifiche come quelle di Immanuil Velikovskij, e fu cofondatore del Comitato per l'Investigazione Scientifica sulle Affermazioni sul Paranormale (CSICOP).\nFu inoltre presidente della Commissione Cosmologica dell'Unione Astronomica Internazionale, e presidente della Societ\u00e0 astronomica del Pacifico. Fu eletto membro della Royal Astronomical Society nel 1970. Fu direttore del Dipartimento di Astronomia dell'Universit\u00e0 della California, e del Comitato per l'Educazione della American Astronomical Society. Il 1\u00ba gennaio 1984 sarebbe divenuto direttore dell'Astronomical Journal.\nL'asteroide 3449 Abell porta il suo nome.\nMor\u00ec d'infarto a 57 anni, mentre si trovava nella sua casa, a Los Angeles."}
{"id": "390431", "revid": "1776051", "url": "https://it.wikipedia.org/wiki?curid=390431", "title": "Michele Musolino", "text": "Biografia.\nLaureato in Giurisprudenza presso l'Universit\u00e0 \"La Sapienza\" di Roma, discendeva da una famiglia di socialisti e comunisti illustri quali il padre Stefano e lo zio on. Eugenio Musolino fondatore del PCI a Reggio Calabria.\nFine poeta dialettale, riusc\u00ec a descrivere gli avvenimenti cittadini degli anni 70 e 80 con rara e raffinata ironia. Le sue poesie vennero raccolte dall'Amministrazione Comunale in una pubblicazione curata da Tito Borruto: \"Cronache di palazzo\".\nNel 1953 si iscrisse al PSI presso la sezione di Catona e da allora ricopr\u00ec diversi incarichi nel partito e fu segretario di federazione nel 1980.\nNel 1970 fu eletto consigliere comunale alla prima candidatura, e nell'agosto 1983 fu eletto sindaco guidando una coalizione di sinistra (PSI-PCI-PSDI-PRI): a causa di forti contrasti all'interno della sua coalizione rimase in carica solamente tre settimane.\nTale vicenda segn\u00f2 il suo rapporto col PSI a tal punto che nel 1984 ruppe clamorosamente con esso.\nL'8 settembre 1987 fu rieletto sindaco grazie al sostegno di una giunta centrista formata da DC-PSDI-PRI e da una lista civica di supporto.\nSi dimise dall'incarico il 4 luglio del 1988."}
{"id": "390438", "revid": "1592097", "url": "https://it.wikipedia.org/wiki?curid=390438", "title": "Hip-Hop", "text": ""}
{"id": "390454", "revid": "287204", "url": "https://it.wikipedia.org/wiki?curid=390454", "title": "Charles Greeley Abbot", "text": "Biografia.\nAbbot si laure\u00f2 al MIT nel 1894 con una laurea in fisica chimica. Samuel Langley stava cercando un assistente all'Osservatorio Astrofisico Smithsonian, ed assunse Abbot nel 1895 per la sua abilit\u00e0 nel lavoro di laboratorio, e a dispetto della sua mancanza di esperienza in campo astronomico.\nLangley inizi\u00f2 a focalizzarsi su esperimenti di aeronautica, e Abbot divenne responsabile delle osservazioni solari. Disegn\u00f2 e costru\u00ec strumenti per misurare la radiazione solare, incluso un ottimo bolometro, che fu utilizzato per fare misurazioni sulla corona solare nell'eclissi di Sole del 1900 nella Carolina del Nord.\nLangley mor\u00ec nel 1906, e Abbot gli succedette come direttore del SAO, mentre Charles Walcott diventava Segretario dello Smithsonian. Abbot svilupp\u00f2 in breve delle tecniche per ottenere un valore pi\u00f9 accurato della costante solare, di 1,93 cal/cm\u00b2/min (il valore odierno \u00e8 espresso in Watt per metro quadrato).\nNel 1918 Abbot divenne Assistente Segretario dello Smithsonian. Succedette a Walcott come Segretario nel 1928, e guid\u00f2 l'Istituto attraverso gli anni turbolenti della grande depressione e della Seconda guerra mondiale. Si ritir\u00f2 da entrambe le cariche nel 1944, diventando il primo Segretario dello Smithsonian a non morire mentre era in carica.\nLasci\u00f2 il posto ad Alexander Wetmore.\nRiconoscimenti.\nAbbot vinse la Medaglia Henry Draper della National Academy of Science nel 1910 e il Premio Rumford della American Academy of Arts and Sciences nel 1915.\nStudi.\nAbbot, come Langley, era dell'idea che la radiazione solare fosse variabile e che questa mutabilit\u00e0 potesse alterare il clima. Cerc\u00f2 insistentemente di trovare variazioni nella costante solare, sperando che le sue scoperte potessero essere utilizzate per le previsioni meteorologiche, e credette di aver individuato tali variazioni, nell'ordine del 3-10%. Tuttavia, le misure moderne molto pi\u00f9 accurate indicano che tali mutamenti non esistono, se non in modo insignificante con le macchie solari e i brillamenti.\nComplet\u00f2 la mappa dello spettro del Sole nell'infrarosso, e port\u00f2 avanti uno studio sistematico sulle variazioni della radiazione solare, e sulle loro relazioni con il ciclo delle macchie solari. Studi\u00f2 inoltre la natura della trasmissivit\u00e0 e dell'assorbimento dell'atmosfera terrestre. Abbot perfezion\u00f2 vari strumenti oggi usati per la fisica solare, ed invent\u00f2 degli strumenti alimentati dall'energia solare.\nIl cratere Abbot sulla Luna porta il suo nome; il fatto eccezionale \u00e8 che gli venne dedicato quando era ancora in vita. Ottenne il suo ultimo brevetto all'et\u00e0 di 101 anni, e divenne l'uomo pi\u00f9 anziano a brevettare una sua creazione."}
{"id": "390458", "revid": "1318658", "url": "https://it.wikipedia.org/wiki?curid=390458", "title": "Girolamo De Simone", "text": "\u00c8 tra gli esponenti delle avanguardie musicali legate alla musica di frontiera.\nPianista, elettro-performer e compositore, nella sua formazione si \u00e8 riferito ad Eugenio Fels e a Riccardo Risaliti; per il clavicembalo a Gordon Murray e per la direzione d'orchestra ad Eliano Mattiozzi-Petralia. \nNegli anni ottanta sono determinanti gli incontri con il compositore autodidatta Luciano Cilio (1982) e con John Cage, che conosce in occasione di \"Events\" (Napoli, 1984).\nDopo il suo esordio ufficiale (a Villa Pignatelli nel 1982 con Luciano Cilio ed Eugenio Fels), ha suonato per i principali festival di musica contemporanea raccogliendo consensi per le ricerche sui nuovi linguaggi e per la riscoperta di repertori inediti o rari. Come compositore ha ricevuto esecuzioni in Europa (per l'UNESCO a Parigi, per la CEE a Bruxelles, per la Radio-Televisione Svizzera) e in Italia (Rai 2, Rai 3, Radio Rai 2, Radio Rai Tre).\nIn qualit\u00e0 di teorico delle musiche di frontiera ha pubblicato libri, saggi, articoli e recensioni anticipando le tematiche della contaminazione tra generi musicali, della critica allo sperimentalismo e delle nuove estetiche mass-mediali. Nel 1985 fonda a Napoli l'Associazione Ferenc Liszt, poi Ente di rilievo. Dal 1994 \u00e8 Direttore responsabile della rivista di musiche contemporanee Konsequenz (Liguori Editori), pi\u00f9 volte premiata dal Ministero dei beni e delle attivit\u00e0 culturali e del turismo come periodico di elevato valore culturale. Scrive per molteplici riviste e segnatamente, a partire dal 1994, per il quotidiano Il manifesto, anche con una rubrica intitolata \"Border\" che consolida l'attenzione italiana verso la musica di frontiera.\nCome operatore culturale ha assunto la direzione artistica di importanti rassegne dedicate ai plurali della musica: \u2018Galassia Gutenberg Musica\u2019 (Napoli, Mostra d'Oltremare, fino al 1993); \u2018Eclettica Musica Millemondi\u2019 (Napoli, Teatro G. Toledo, 1997/2003); \u2018Evenienze Konsequenz\u2019 (Napoli, Teatro Sancarluccio, 2004); dal 2006 mantiene la direzione artistica di 'Avant', rassegna di musiche e culture contemporanee in collaborazione con il Teatro d'Innovazione Galleria Toledo di Napoli.\nGirolamo De Simone ha conosciuto personalit\u00e0 quali John Cage, Elliot Carter, Michael Nyman ed ha lavorato/interagito con alcuni dei pi\u00f9 importanti compositori contemporanei, tra cui Luc Ferrari, Vittorio Rieti, Pietro Grossi, Luciano Chailly, Giuseppe Chiari, Daniele Lombardi, Giancarlo Cardini, Enrico Cocco. Oggi si produce in performance che lo vedono affiancato a Ludovico Einaudi (Aversa 2000), Tuxedomoon (Napoli 2001), Michael Nyman (Capri 2005) e numerosi altri protagonisti della musica italiana e internazionale."}
{"id": "390465", "revid": "46291", "url": "https://it.wikipedia.org/wiki?curid=390465", "title": "Buglossoides", "text": "Buglossoides \u00e8 un genere di piante della famiglia delle Boraginaceae.\nDescrizione.\nComprende piante annuali, perenni o arbusti nani, che hanno diverse similitudini con quelle del genere \"Lithospermum\".\nLe cime, tutte terminali, portano fiori la cui corolla, che pu\u00f2 essere bianca, azzurra o porpora, ha dimensioni che possono variare da non pi\u00f9 di 10\u00a0mm nelle specie annuali a circa 20\u00a0mm di diametro nelle specie perenni. La forma della corolla pu\u00f2 essere infundibuliforme o ipocrateriforme e recare cinque bande longitudinali di peli all'interno; non sono presenti invaginazioni.\nIl calice \u00e8 generalmente pi\u00f9 o meno lungo quanto la met\u00e0 della corolla, pi\u00f9 o meno densamente peloso, con lobi acuti.\nGli stami sono spesso inseriti vicino alla base del tubo.\nL'aspetto delle nucule varia: nelle specie perenni possono essere lisce o puntato- reticolate, di colore biancastro, lucide; nelle specie annuali sono tubercolate, brunastre e non lucide.\nDistribuzione e habitat.\nIl genere \u00e8 ampiamente diffuso in Europa, Asia e Nord Africa.\nSi pu\u00f2 trovare in macchie, margini di boscaglie, luoghi rocciosi montani.\nTassonomia.\nIl genere comprende le seguenti specie:"}
{"id": "390474", "revid": "99530798", "url": "https://it.wikipedia.org/wiki?curid=390474", "title": "Charles Hitchcock Adams", "text": "Biografia.\nNacque a Belmont, in California, figlio di William e Cassandra Adams ed ultimo di cinque figli. Entr\u00f2 all'Universit\u00e0 della California nel 1886, dove studi\u00f2 chimica. Durante il secondo anno, tuttavia, gli affari di suo padre crollarono, e Charles fu costretto ad abbandonare l'universit\u00e0. \nIn seguito si occup\u00f2 delle propriet\u00e0 della sua famiglia, e divenne un assicuratore. Per qualche tempo fu anche un pastore protestante per una associazione di cui, nel 1917, divenne segretario esecutivo, e di cui rimase a capo fino al 1940. Lo stato sociale della sua famiglia miglior\u00f2 in maniera notevole. \nDopo aver comprato un telescopio da tre pollici, coltiv\u00f2 l'hobby dell'osservazione stellare, fino a quando entr\u00f2 a far parte della Societ\u00e0 Astronomica del Pacifico. Nel 1925 divenne segretario tesoriere dell'organizzazione, e rimase in carica fino al ritiro nel 1950. \nCharles fu sposato con Olive Bray, da cui ebbe Ansel Adams, un celebre fotografo. Sua moglie Olive mor\u00ec nel 1950 dopo una malattia che l'aveva resa invalida. \nIl cratere Adams sulla Luna porta il suo nome."}
{"id": "390476", "revid": "125889018", "url": "https://it.wikipedia.org/wiki?curid=390476", "title": "Antigonish", "text": "Antigonish (: ; in gaelico scozzese: , : ) \u00e8 una citt\u00e0 situata nella provincia orientale canadese della Nuova Scozia. La citt\u00e0 ha una popolazione di abitanti. \u00c8 il capoluogo della contea di Antigonish ed \u00e8 sede episcopale della diocesi cattolica di Antigonish. La citt\u00e0 ospita la Saint Francis Xavier University e i pi\u00f9 antichi highland games del Nord America.\nStoria.\nIl nome Antigonish \u00e8 di origine Mi'kmaq e si pensa indichi il luogo in cui i rami degli alberi vengono spezzati dagli orsi in cerca di noci.\nIl primo insediamento europeo si ebbe nel 1784 quando il colonnello Timothy Hierlihy ricevette un grande appezzamento di terra che circondava il porto. Hierlihy e i suoi uomini fondarono un insediamento chiamato Dorchester, da Sir Guy Carleton, Governatore del Canada, divenuto poi Lord Dorchester.\nNel 1796 qualche abitante, con la guida dei nativi, segn\u00f2 una strada dal porto al Monte Brown, che divenne poi Main Street.\nAlla fine del secondo ventennio dell'Ottocento Dorchester era conosciuta con il nome di Antigonish.\nLa Saint Francis Xavier University fu fondata nel 1853 e fu spostata ad Antigonish, da Arichat, Cape Breton, nel 1855. Originariamente era un seminario cattolico. Nel 1866 l'istituto Saint Francis Xavier ricevette pieni poteri d'universit\u00e0 con un atto del parlamento della Nuova Scozia.\nIl giornale locale, \"The Casket\", fu pubblicato per la prima volta il 1\u00ba gennaio 1861.\nI primi highland games di Antigonish si tennero nel 1863 per raccogliere fondi per la costruzione della cattedrale di St. Ninian.\nLa contea di Sydney, Nuova Scozia, fu rinominata contea di Antigonish nel 1864, ed Antigonish fu incorporata come citt\u00e0 nel 1889.\nIl primo ospedale apr\u00ec il 10 giugno 1906.\nIstruzione.\nLa Saint Francis Xavier University \u00e8 situata ad Antigonish. \u00c8 un'universit\u00e0 con 4500 studenti, nominata quattro volte consecutive (2002-2005) migliore universit\u00e0 undergraduate del Canada, e conosciuta per il Coady International Institute.\nVi sono tre scuole primarie e secondarie nella citt\u00e0:"}
{"id": "390486", "revid": "120046087", "url": "https://it.wikipedia.org/wiki?curid=390486", "title": "Bruncu Spina (comprensorio sciistico)", "text": "Il comprensorio sciistico Bruncu Spina costituisce l'unico comprensorio sciistico della Sardegna. Gli impianti sono installati sulle pendici del Bruncu Spina (\"Bruncu Spina\", \"S'Arena\", e \"Separadorgiu\") e del Monte Spada. Si trova nel massiccio del Gennargentu, nel territorio amministrativo dei comuni di Fonni, Desulo e Villagrande Strisaili, in provincia di Nuoro.\nLe precipitazioni nevose sono frequenti durante l'inverno ed, in casi eccezionali, possono raggiungere uno spessore superiore al metro. Sono in dotazione al comprensorio un battipista Leitner LH420 ed una motoslitta.\nDescrizione.\nImpianti del Bruncu Spina.\nGli impianti del \"Bruncu Spina\" rappresentano la maggiore stazione sciistica invernale della Sardegna. Si trovano sulle pendici del Bruncu Spina e fanno parte del \"Monte Novu\", nel territorio amministrativo dei comuni di Desulo e Villagrande Strisaili. La porzione di territorio in agro di Villagrande Strisaili \u00e8 stata per\u00f2 concessa in enfiteusi perpetua al comune di Fonni.\nSul versante settentrionale sono installati due impianti di risalita, una manovia della lunghezza di 200 metri, in dotazione al campo scuola, ed uno \"skilift\" ed una nuova seggiovia, realizzata nel 2019, della lunghezza di 926 metri e con una portata oraria di 720 persone, che raggiunge la quota di 1.825 metri. Le piste di discesa disponibili sono invece tre, per una lunghezza complessiva di quasi quattro chilometri.\nNel 2009 il Comune di Fonni ha bandito un concorso internazionale di progettazione al fine di riqualificare i versanti della montagna, sistemare le piste da sci e realizzare le nuove strutture connesse alla seggiovia, all'accoglienza ed alla fruizione turistica della montagna durante tutte le stagioni dell'anno.\nImpianti di S'Arena.\nSul versante occidentale del Bruncu Spina, in localit\u00e0 \"S'Arena\", sono installate due manovie ed un \"tapis roulant\". L'altitudine della stazione varia dai 1.400 ai 1.650 metri.\nImpianti del Monte Spada.\nPresso il Monte Spada, ad una quota di 1.320 metri, si trova una piccola stazione sciistica privata dotata di due manovie ed un impianto di innevamento artificiale."}
{"id": "390496", "revid": "1543377", "url": "https://it.wikipedia.org/wiki?curid=390496", "title": "Claudia Mongini", "text": "Biografia.\nNata a Firenze nel 1975, \u00e8 figlia Giovanni Mongini, saggista e scrittore di fantascienza.\nFin da bambina si interessa di cinema horror e computer; frequenta la scuola superiore di informatica e si diploma come programmatore di computer; dopo varie esperienze in ambito informatico sul territorio italiano, lavora come consulente IT per una multinazionale.\nLe esperienze in paesi esteri la portano anche a contatto con la grafica digitale, che trasforma da passione in lavoro a tempo pieno. Laureata presso l'Universit\u00e0 della California, Los Angeles, uno stage al MIT e con un bagaglio di esperienze raccolte in terra straniera, avvia uno studio di design grafico nel 2003 e consegue certificazioni e riconoscimenti con gli studi di design grafico e period design; alcune opere digitali vengono inserite in compendi e cataloghi di distribuzione svizzeri.\n\u00c8 membro fondatore e socio anziano della International SBD Board of Design e membro di Suisse Graphic Designer. Si appassiona al social media marketing e consegue certificazioni e attestati presso la Johns Hopkins University.\nSaggistica.\nHa cominciato la carriera di saggista assieme al padre Giovanni, con la riedizione della \"Storia del cinema di fantascienza\" in pi\u00f9 volumi per la Fanucci Editore, con la quale ha vinto il Premio Italia nella categoria \"miglior saggio in volume\" nel 2000 e nel 2001.\nAssieme al padre ha gestito la Pleiadi Cineteca, cineteca specializzata in pellicole fantasy, di fantascienza e horror; considerata la prima in Europa e la seconda nel mondo per importanza e numero di film, \u00e8 stata spesso sponsor di vari eventi cinematografici sia sul territorio italiano sia all'estero.\nLa sua passione per il cinema, nata fin da ragazzina, si trasforma in vero e proprio lavoro con la gestione della cineteca e la possibilit\u00e0 di conoscere personaggi come Dario Argento, Carlo Rambaldi e Luigi Cozzi e l'opportunit\u00e0 di stare a contatto con registi esordienti come Mariano Equizzi e Tobia Botta, per i quali film scrive recensioni ufficiali e presentazioni per varie manifestazioni.\nIn seguito ha pubblicato diversi racconti brevi per la Perseo libri, per la collana Urania di Mondadori e articoli a carattere tecnico e recensioni per alcune riviste elettroniche e cartacee di videogiochi americane come \"TocaRacingClub\" e \"TNFS\".\nLa parentesi letteraria ha poi lasciato spazio al lavoro di traduzione di saggi e romanzi nonch\u00e9 l'adattamento di alcune scenografie.\nPer il padre Giovanni ha realizzato alcune copertine per la trilogia dei romanzi \"Quando i Mondi si scontrano\" (Edizioni Lulu.com 2009, di cui cura anche la traduzione italiana dei primi due volumi) e \"Misteri dallo spazio e dal Tempo\" (Edizioni Della Vigna, 2013)."}
{"id": "390498", "revid": "2194416", "url": "https://it.wikipedia.org/wiki?curid=390498", "title": "Forza armata", "text": "Una forza armata, in ambito militare, indica la struttura organizzativa e il complesso di reparti in armi di un esercito di uno Stato. In alcuni stati vengono considerate parte di tali forze anche organizzazioni paramilitari. La disciplina che studia l'utilizzo delle forze armate \u00e8 detta arte militare.\nDescrizione.\nSono generalmente destinate ad uno specifico ambito e scenario operativo che hanno il compito di difendere militarmente il territorio di uno Stato o dei suoi alleati dalle aggressioni esterne di altri paesi, oppure di muovere guerra ad un altro stato invadendone il territorio, o ancora di recare supporto ad altro stato nella lotta sul suo territorio ad organizzazioni militari e paramilitari rivoluzionarie o criminali che possono costituire una minaccia agli equilibri internazionali.\nComposizione.\nLe forze armate sono generalmente organizzate in forze ufficiali, dette \"regolari\", costituite:\nNel primo caso si parla di \"esercito di leva\", in cui , tramite l'istituto della coscrizione cio\u00e8 leva obbligatoria si effettua la precettazione dei cittadini, solitamente di sesso maschile, anche se non mancano casi di leva obbligatoria per ambo i sessi (ad esempio in Israele), per uno o pi\u00f9 periodi di servizio effettivo. Nel secondo caso possiamo parlare di esercito professionista, cos\u00ec detto per distinguerlo dall'esercito di popolo, come lo concepiva Mao Tse Tung.\nTalvolta esistono sistemi misti, ove la chiamata alla leva si attua solo in caso di conflitto, preferibilmente per fornire supporto logistico in ambito territoriale, alla stregua di quanto avviene con la Guardia Nazionale degli USA e di quanto potenzialmente pu\u00f2 verificarsi in Italia dalla riforma del 1995, da quando la leva non \u00e8 stata abolita, bens\u00ec solo sospesa, e con essa la formazione dei quadri di complemento.\nEsistono modalit\u00e0 particolari di reclutamento, come nel caso delle milizie o della riserva militare. In questi casi la mobilitazione \u00e8 generalmente circoscritta ai casi di necessit\u00e0 e/o di funzione complementare alle forze in servizio permanente.\nOrganizzazione.\nLe forze armate si designano come \"organizzazione militare\" e tra le persone fisiche ad esse appartenenti hanno preminenza coloro il cui rapporto di dipendenza organica \u00e8 il cosiddetto servizio militare, e che genericamente si indicano con il nome di militari. La disciplina che si occupa dello studio dell'organizzazione delle forze armate \u00e8 detta organica militare, o anche, a livello di singola forza armata, Ordinamento ed impiego, materia di studio dei corsi ufficiali e sottufficiali.\nLe forze armate pi\u00f9 strutturate sono suddivise spesso in tre componenti specializzate: un esercito, una marina militare (per lo pi\u00f9 per gli Stati che dispongano di uno sbocco sul mare, ma talvolta anche per quelli con grandi superfici di acque interne o che hanno una flotta ospite in porti stranieri) e un'aeronautica militare. Esistono anche delle unit\u00e0 militari il cui impiego \u00e8 riservato a particolari situazioni, detti corpi speciali, e possono essere interforze.\nEsistono sistemi pi\u00f9 articolati rispetto al modello ternario. Alcuni stati come Francia,e, pi\u00f9 recentemente Italia, hanno quattro forze armate: Esercito, Marina, Aeronautica, Gendarmerie per la Francia o Arma dei Carabinieri per l'Italia (dal 2000). Le FF.AA. italiane avevano gi\u00e0 conosciuto una sorta di struttura quaternaria solo nel periodo del Fascismo, con la costituzione dal 1923 della Milizia Volontaria Sicurezza Nazionale, nelle sue varie specialit\u00e0, organizzata in Legioni CC NN, con funzioni di O.P. in tempo di pace e pure compiti ed attribuzioni di Polizia Giudiziaria nel caso delle Milizie Speciali, e con scenario d'impiego prevalentemente terrestre sia in pace sia in guerra in linea con la parziale dipendenza dallo Stato Maggiore del Regio Esercito.\nAltre varianti d'organizzazione sono oggi attuate in Sudafrica (esercito, marina, aeronautica, sanit\u00e0 militare), Russia ed Egitto (esercito, marina, aeronautica e difesa aerea) o Stati Uniti con sei forze armate: U. S. Army, U. S. Marine Corps, U. S. Navy, U. S. Air Force, U. S. Space Force e U. S. Coast Guard. a cui si affianca la \"National Guard of the United States\" (Guardia Nazionale) costituita da volontari riservisti.\nLo stato di prontezza operativa dell'organizzazione militare prende il nome di \"stato di allerta\" (negli Stati Uniti \u00e8 spesso abbreviato con DEFCON, contrazione di \"defence condition\", condizione di difesa).\nNel mondo.\nAlbania.\nLe forze armate albanesi, in albanese sono l'organizzazione ufficiale dell'esercito della Repubblica d'Albania, formatosi subito dopo la creazione dello stato indipendente nel 1912. Oltre al Commando Generale con sede a Durazzo, \u00e8 costituito anche dalle Forze Terrestri, Forze Marine e Forze Aeree, Commando del Supporto e Commando di Formazione e Dottrina.\nAustralia.\nLe \"Australian Defence Force\" sono organizzate in:\nCanada.\nNel Canada, le forze armate sono raggruppate in un'unica entit\u00e0: le Canadian Armed Forces, che al proprio interno annovera:\nCina.\nLe forze armate cinesi sono sotto il comando della \"Commissione Militare Centrale\" e sono ripartite in tre armi principali:\nFrancia.\nL'\"Arm\u00e9e fran\u00e7aise\" comprende:\nGermania.\nLa \"Bundeswehr\" \u00e8 suddivisa nella componente militare (le forze armate, o \"Streitkr\u00e4fte\") e nella componente civile, con l'amministrazione della difesa (\"Wehrverwaltung\"), l'ufficio federale per gli armamenti (\"Bundesamt f\u00fcr Wehrtechnik und Beschaffung\"), e l'ufficio federale per la gestione dell'informazione e della tecnologia dell'informazione del Bundeswehr (\"Bundesamt f\u00fcr Informationsmanagement und Informationstechnik der Bundeswehr\").\nLa componente militare della forza di difesa federale consiste nell'Esercito (\"Deutsches Heer\"), la Marina (\"Deutsche Marine\"), l'Aeronautica militare (\"Luftwaffe\"), il servizio di supporto interforze (\"Streitkr\u00e4ftebasis\"), e i servizi medici centrali (\"Zentraler Sanit\u00e4tsdienst\").\nItalia.\nLe forze armate italiane sono composte da:\nSono inoltre soggetti a Ordinamento Militare :\nIran.\nLe forze armate dell'Iran comprendono le forze armate regolari e il \"Corpo delle guardie della rivoluzione islamica\". Tutte le branche delle forze armate iraniane sono sottoposte al \"Comando del Quartier Generale delle Forze Armate\". Il \"Ministero della Difesa e delle Forze Armate\" \u00e8 responsabile della pianificazione logistica e del finanziamento delle forze armate e non \u00e8 coinvolto nel comando operativo sul campo.\nIsraele.\nTutti i rami delle forze armate israeliane sono subordinati all'unico capo di stato maggiore generale. Il capo di stato maggiore generale (in ebraico: \u05e8\u05de\u05d8\u05db\"\u05dc, pronunciato: Ramatkal) \u00e8 l'unico ufficiale di servizio avente il rango di tenente generale (in ebraico: \u05e8\u05d1 \u05d0\u05dc\u05d5\u05e3, pronunciato: \"Rav Aluf\") e riferisce direttamente al ministro della Difesa e indirettamente al primo ministro d'Israele e al gabinetto di governo.\nI capi del personale sono formalmente nominati dal governo, basati sulla raccomandazione del ministero della Difesa, per tre anni, ma il governo pu\u00f2 votare per estendere il loro servizio a quattro (e in rare occasioni fino a cinque) anni. L'attuale capo di stato maggiore generale \u00e8 il generale Gadi Eizenkot.\nPolonia.\nLe forze armate polacche sono composti da cinque reparti:\nRegno Unito.\nIl comandante in capo della forze armate britanniche \u00e8 \"de jure\" il monarca britannico in carica (oggi la Regina Elisabetta II) mentre l'amministrazione \u00e8 affidata al Ministero della difesa tramite il suo Consiglio per la difesa. Tuttavia, secondo una prassi costituzionale consolidata, \u00e8 il Primo ministro che ne detiene \"de facto\" l'autorit\u00e0 suprema. Sono costituite da:\nRepubblica di Malta.\nIl quartier generale delle forze armate maltesi \u00e8 il centro di comando delle Forze Armate di Malta ed \u00e8 suddiviso in quattro aree principali.\nRussia.\nLe forze armate russe sono suddivise in: Esercito, Marina militare e Forze Aerospaziali le quali comprendono pure la difesa aerea e l'Aeronautica Militare. Esistono anche due servizi indipendenti: Forze Missilistiche Strategiche, Forze Militari e le truppe aerotrasportate e le Forze Ausiliarie di Supporto che comprendono la sanit\u00e0 militare, il vettovagliamento e il genio ferrovieri. Le Forze della Difesa Aerea, in precedenza indipendenti e note come Vojska PVO sono state unificate con l'Aeronautica Militare nel 1998, il primo agosto 2015 le forze spaziali sono state unificate con l'Aeronautica. Ci si riferisce alle Forze Armate nel loro insieme come esercito (Armija), eccetto in alcuni casi, per la Marina Militare.\nSpagna.\nLe \"Fuerzas Armadas de Espa\u00f1a\" sono ripartite in:\nStati Uniti d'America.\nLe \"United States Armed Forces\" sono articolate in sei forze:"}
{"id": "390499", "revid": "2163579", "url": "https://it.wikipedia.org/wiki?curid=390499", "title": "Walter Sydney Adams", "text": "Nacque da genitori missionari, e fu portato negli Stati Uniti nel 1885. Si laure\u00f2 al Dartmouth College nel 1898, quindi prosegu\u00ec gli studi in Germania. Al suo ritorno in America, inizi\u00f2 una carriera da astronomo che culmin\u00f2 quando divenne direttore dell'Osservatorio di Monte Wilson. \nIl suo interesse maggiore era lo studio degli spettri stellari. Lavor\u00f2 nel campo della spettroscopia solare, e fu co-scopritore di una relazione tra le intensit\u00e0 relative di alcune linee spettrali e la magnitudine assoluta di una stella. Dimostr\u00f2 che gli spettri potevano essere utilizzati per distinguere le stelle giganti dalle nane. Nel 1915 inizi\u00f2 uno studio della compagna di Sirio e scopr\u00ec che a dispetto della sua massa, pari a quella del Sole, essa ha pressappoco le dimensioni della Terra; la sua luminosit\u00e0 superficiale \u00e8 dunque molto grande, ma a causa delle piccole dimensioni, essa \u00e8 invisibile se non nei telescopi pi\u00f9 potenti. Una stella del genere venne poi chiamata nana bianca. \nPortano il suo nome l'asteroide 3145 Walter Adams, il cratere Adams su Marte, e il cratere Adams sulla Luna che porta, oltre al suo, il nome di John Couch Adams e di Charles Hitchcock Adams. "}
{"id": "390502", "revid": "123780919", "url": "https://it.wikipedia.org/wiki?curid=390502", "title": "Farmacia", "text": "La farmacia (dal greco \"\u03c6\u03ac\u03c1\u03bc\u03b1\u03ba\u03bf\u03bd\", medicamento) \u00e8 la scienza studiata (principi teorici) e la tecnica (procedimenti pratici) della preparazione e distribuzione dei prodotti farmaceutici. Il concetto di \"preparazione\" di un farmaco (riferito al lavoro del farmacista) comprende la corretta interpretazione delle prescrizioni mediche, le appropriate competenze scientifiche, chimiche, fisiche, biologiche e tecniche, nonch\u00e9 la specifica padronanza delle norme della farmacopea ufficiale. Il concetto di \"distribuzione\" si riferisce principalmente alla erogazione dei medicinali, oltre agli aspetti tecnici del consiglio sulla posologia, effetti collaterali, alimentazione, implica anche un'ampia conoscenza delle caratteristiche dei prodotti, la capacit\u00e0 di fornire consigli sul loro uso corretto, la tutela della serenit\u00e0 di ogni paziente di fronte ai medicamenti e alla malattia.\nEstensioni del concetto.\nIl termine farmacia ha comunque assunto nel tempo anche altre valenze che ne hanno alterato il significato. Cos\u00ec, con riferimento al concetto di \"preparazione\", la farmacia pu\u00f2 indicare sia il corso di laurea in cui si studia questa disciplina scientifica sia la bottega-laboratorio in cui il farmacista prepara i medicinali. Tuttavia, in seguito al notevole sviluppo ed espansione dell'industria farmaceutica nel XX secolo, questo seconda accezione \u00e8 caduta rapidamente in disuso a tutto vantaggio del concetto di \"distribuzione\", per cui oggi il termine farmacia viene normalmente utilizzato per indicare il locale in cui avviene la vendita di medicinali con tutte le avvertenze pertinenti, effetti collaterali e posologia.\nTipica in questo senso \u00e8 l'espressione \"farmacia di turno\", cio\u00e8 quel presidio di guardia farmaceutica che, avvicendandosi di volta in volta con quelli di una determinata zona geografica, presta servizio anche di notte e nei festivi secondo un calendario predefinito.\nVa comunque ricordato che in farmacia vengono comunque svolte attivit\u00e0 di laboratorio (preparazione di farmaci galenici), anche se oggigiorno relativamente limitate dal progredire dell'industria farmaceutica. Con l'avvento della farmacia dei servizi in essa possono essere svolte indagini emato-umorali di laboratorio clinico, consulenza nutrizionale e coordinamento di professionisti nell'ambito sanitario e di epidemiologia e farmacovigilanza. In un ospedale, per esempio, la farmacia (detta talora farmacia ospedaliera, con riferimento ad azienda ospedaliera) pu\u00f2 essere sia il servizio che si occupa di assicurare il rifornimento di medicinali e di altri dispositivi medici per l'ospedale stesso, sia il luogo fisico dove si effettuano tutte le preparazioni per via parenterale dal punto di vista sia nutrizionale che farmacogico. Il farmacista ospedaliero (come specialista), detto anche farmacista clinico, coordina la commissione per la terapia farmacologica ospedaliera e di presidi medico chirurgici e dietetici, interessandosi della erogazione presso i reparti.\nNormativa italiana sulle farmacie.\nIn Italia, sebbene la farmacia sia istituzionalmente unica e a essa si applichi un'identica normativa, sotto il profilo strettamente amministrativo \u00e8 possibile distinguere: Farmacia urbana, Farmacia rurale, Farmacia privata uninominale o in gestione societaria, Farmacia pubblica, Farmacia succursale, Farmacia ospedaliera.\nFarmacia urbana e rurale.\nLa farmacia \u00e8 definita urbana quando \u00e8 situata in Comuni o centri abitati con popolazione superiore ai 5000 abitanti.\nIn tutti gli altri casi la farmacia \u00e8 denominata rurale.\nIl numero di sedi \u00e8 stabilito in:\nLe farmacie rurali possono a loro volta distinguersi in:\nVengono considerate rurali anche le farmacie istituite in Comuni con popolazione superiore ai 5000 abitanti, purch\u00e9 ubicate in un centro abitato (capoluogo, frazione o borgata) con un numero di abitanti inferiore a tale cifra, distinto e separato dal resto del comune.\nFarmacia privata.\nLa farmacia privata \u00e8 quella il cui titolare \u00e8 una persona fisica, una societ\u00e0 di persone o una societ\u00e0 di capitali.\nNel caso della farmacia privata uninominale, ovvero il cui titolare \u00e8 un singolo farmacista, la titolarit\u00e0 della farmacia e propriet\u00e0 dell'azienda sono inseparabili.\nDi conseguenza non \u00e8 consentito il trasferimento della titolarit\u00e0 senza la contemporanea cessione della propriet\u00e0.\nInoltre la titolarit\u00e0 di una farmacia privata pu\u00f2 essere riservata a:\nUn soggetto giuridico pu\u00f2 controllare direttamente o indirettamente massimo il 20% delle farmacie esistenti in una regione.\nLa direzione della farmacia \u00e8 affidata a farmacista che pu\u00f2 essere responsabile di una sola farmacia.\nFarmacia pubblica.\nLa farmacia pubblica \u00e8 quella il cui titolare \u00e8 una persona giuridica, cio\u00e8 il Comune rappresentato dal Sindaco.\nQuesta farmacia trae origine dal diritto di prelazione esercitabile dal Comune nel 50% delle farmacie resesi vacanti o di nuova istituzione.\nLa farmacia pubblica pu\u00f2 essere gestita dal Comune:\nCiascuna farmacia pubblica ha un direttore farmacista, responsabile della gestione professionale della stessa nei confronti dell'Autorit\u00e0 sanitaria.\nLa farmacia pubblica \u00e8 legata da rapporto convenzionale al servizio sanitario pubblico, in maniera del tutto identica alla farmacia privata, ed \u00e8 soggetta all'azione di vigilanza e controllo da parte dell'ASS.\nI farmacisti addetti alle farmacie pubbliche vengono assunti per pubblico concorso.\nLa farmacia comunale pu\u00f2 essere venduta purch\u00e9:\nFarmacia succursale.\nLa farmacia succursale \u00e8 istituita nei centri abitati dove si verificano significative fluttuazioni annuali della popolazione residente.\n\u00c8 gestita dal titolare di altra farmacia sita nel Comune o nella provincia, con l'obbligo di nominare un farmacista direttore responsabile.\n\u00c8 aperta e funzionante per periodi limitati dell'anno, e viene assegnata nei comuni con pi\u00f9 di una farmacia, per concorso riservato ai soli titolari di farmacia di quel comune.\nNei comuni con una sola farmacia la succursale pu\u00f2 essere affidata direttamente al titolare della medesima, o tramite concorso fra tutti i titolari della provincia.\nLa farmacia succursale, anche se funzionante per periodi limitati dell'anno, deve essere diretta in modo continuativo da un direttore responsabile, iscritto all'Albo professionale, ed espressamente nominato con apposita comunicazione alla ASS competente da parte del titolare della farmacia principale.\nIl rapporto di lavoro \u00e8 a tempo pieno.\nLa farmacia ospedaliera.\nLa farmacia interna di un ospedale costituisce parte integrante della struttura sanitaria in quanto necessaria all'organizzazione e all'espletamento dei compiti istituzionali.\n\u00c8 prevista come obbligatoria negli ospedali generali o specializzati, sia provinciali che regionali.\nL'atto istitutivo dell'ospedale comprende l'attivazione del Servizio di farmacia interna, alla stregua di ogni altro servizio di diagnosi e cura.\nL'attivazione del servizio di farmacia interna non richiede alcun atto deliberativo autonomo e distinto da quello relativo all'istituzione del presidio ospedaliero.\nNon \u00e8 prevista come obbligatoria nell'ospedale zonale.\nTale servizio svolge i seguenti compiti:\nLe assunzioni e le promozioni avvengono per pubblico concorso. Il titolo di ammissione \u00e8 la specializzazione in farmacia ospedaliera.\nGestione societaria della farmacia privata.\nLa legge n. 362/1991 come modificata con legge 248/2006 (di conversione del Decreto legge 223/2006, noto come decreto \u201cBersani\u201d) prevede che la titolarit\u00e0 di una farmacia privata sia riservata a:\nCiascuna societ\u00e0 pu\u00f2 essere titolare dell'esercizio di non pi\u00f9 di quattro farmacie ubicate nella provincia dove ha sede legale.\nCiascun farmacista pu\u00f2 partecipare anche a pi\u00f9 societ\u00e0, con un massimo di quattro.\nPer i titolari di farmacia e i soci delle societ\u00e0 permane il vincolo di iscriversi all'Ordine della provincia ove risiedono o a quello nella cui circoscrizione esercitano la professione.\nLa direzione della farmacia gestita dalla societ\u00e0 \u00e8 affidata a uno dei soci che ne \u00e8 responsabile. Ciascun socio pu\u00f2 essere responsabile di una sola farmacia e qualora la societ\u00e0 assume la titolarit\u00e0 di pi\u00f9 di una farmacia, \"il numero dei soci dovr\u00e0 essere pari al numero delle farmacie di cui la societ\u00e0 stessa \u00e8 titolare\": quest'ultima tuttavia \u00e8 un'elaborazione dottrinale non una previsione di legge.\nLa gestione societaria della farmacia deve essere autorizzata dalla ASL e lo statuto della societ\u00e0 e ogni successiva variazione devono essere comunicati alla Federazione degli Ordini dei Farmacisti Italiani, all'Assessore regionale della sanit\u00e0, all'Ordine provinciale dei farmacisti e alla ASL competente per territorio.\nLegge concorrenza.\nIl decreto legge n. 1/2012 introdusse l\u2019obbligo per le amministrazioni comunali di rivedere la pianta organica delle farmacie in base al mutato rapporto tra popolazione residente e numero di esercizi. Nel 2016, il Consiglio di Stato ha stabilito che i titolari di farmacie gi\u00e0 presenti in un dato comune e hanno un interesse legittimo e una conseguente legittimazione attiva ad agire in giudizio contro provvedimenti delle autorit\u00e0 locali che istituiscano nuove farmacie nel comprensorio comunale, tali da poter ridurre il bacino potenziale di utenza e gli introiti effettivi.\nIn senso contrario, nel 2019, il T.A.R. della Campania ha stabilito che la libert\u00e0 di impresa del farmacista pu\u00f2 essere limitata per sovraordinati scopi di pubblica utilit\u00e0, e, in particolare, che il Comune ha una facolt\u00e0 di negare l'autorizzazione all'apertura di una farmacia anche all'interno del perimetro della zona di pertinenza assegnata al titolare, al fine di garantire una migliore assistenza farmaceutica.\nTale facolt\u00e0 ha natura ampiamente discrezionale, ed \u00e8 \u00absindacabile soltanto per gravi ed evidenti errori di valutazione dei presupposti ed irragionevolezza \u00bb.\nLa legge annuale per il mercato e la concorrenza pubblicata in Gazzetta Ufficiale il 14-08-2017 come legge 124/2017 apre la titolarit\u00e0 delle farmacie anche alle societ\u00e0 di capitali.\nViene eliminato il limite di 4 farmacie per soggetto giuridico e viene aggiunto un limite del 20% di farmacie su base regionale facenti capo allo stesso soggetto giuridico.\nLa direzione della farmacia \u00e8 affidata a farmacista che pu\u00f2 essere responsabile di una sola farmacia. Il farmacista deve essere laureato e iscritto all'ordine.\nLe variazioni di compagine sociale delle farmacie devono essere comunicate all'ASL e all'Ordine dei Farmacisti.\nDistributori automatici.\nAl 2020, la normativa italiana vieta l'installazione dei distributori automatici di medicinali, a prescindere dalla loro distanza da una farmacia autorizzata.\nIl divieto non vale invece per le parafarmacie."}
{"id": "390509", "revid": "6923", "url": "https://it.wikipedia.org/wiki?curid=390509", "title": "Brooklyn Machine Works", "text": "Brooklyn Machine Works \u00e8 una ditta statunitense di Brooklyn (New York) che produce telai e componenti per biciclette. \u00c8 specializzata in telai per mountain bike dalle caratteristiche estreme.\nLa sua produzione si caratterizza per l'utilizzo massiccio dell'acciaio 4130 come materiale principale per i telai.\nQualcuno la definisce \"la Ferrari delle mountain bike da freeride estremo\", definizione appropriata viste le prestazioni e la lavorazione magistrale dei pezzi ma anche visti i costi dei prodotti.\nProduce due modelli di telaio per mountain bike con ammortizzatore posteriore (Killer B Race Link e FQ Mini Link) e un modello senza ammortizzazione (la Park).\nIl modello storico che ha reso famosa la ditta \u00e8 la TMX, progenitrice delle due attuali ammortizzate."}
{"id": "390517", "revid": "287204", "url": "https://it.wikipedia.org/wiki?curid=390517", "title": "Qyteze", "text": ""}
{"id": "390521", "revid": "122949319", "url": "https://it.wikipedia.org/wiki?curid=390521", "title": "Pierfrancesco Chili", "text": "Viene ricordato come uno dei piloti pi\u00f9 rappresentativi del mondiale Superbike, essendo inserito nella hall of fame del campionato. Nipote di Pierluigi Aldrovandi, inizia a correre con il sostegno dello zio nel 1982.\nCarriera.\nOriginario di Castenaso, alle porte di Bologna, diventa pilota professionista a partire dal 1984. La vittoria del campionato Europeo Velocit\u00e0 del 1985 con una MBA 125 apre a Chili le porte del motomondiale, nel quale corre sino al 1993, vincendo 5 GP (uno in 500 e quattro in 250).\nDurante la sua carriera nella classe 250 del motomondiale \u00e8 protagonista di un curioso episodio: nel corso del GP di Spagna del 1992, il pilota italiano rallenta ed esulta per la conquista del secondo posto, quando ancora mancava un giro alla conclusione e resosi conto dell'errore dopo parecchi secondi, termina la gara in sesta posizione, per poi sfogarsi in un pianto disperato.\nIl 24 aprile 1993 viene arrestato con l'accusa di truffa ai danni dello Stato e altri reati fiscali, per presunte irregolarit\u00e0 sull'utilizzo di finanziamenti pubblici. Dopo soli due giorni di carcere dimostra la sua totale estraneit\u00e0 ai fatti (Chili aveva semplicemente prestato delle somme di denaro alle persone che avevano commesso gli illeciti) pertanto il 27 aprile viene immediatamente liberato.\nRitornato a correre regolarmente dopo questa spiacevole parentesi, a fine 1993 decide, a causa della chiusura del team Telkor-Valesi per il quale correva, di prendersi un anno sabbatico, per poi passare nel 1995 nel mondiale Superbike con la Ducati 916 R privata del team Gattolone. Nel 1998 ottiene una 916 ufficiale nel team Ducati Corse ADVF di Virginio Ferrari, lotta per il titolo sino alla penultima gara ad Assen, quando in gara 2, mentre lottava per la vittoria, incappa in una scivolata all'ingresso dell'ultima chicane. Ne segue un turbolento dopogara, in cui Chili accusa Fogarty di aver tentato di buttarlo fuori pista.\nL'anno successivo passa alla Suzuki GSX-R750 nel team Alstare Corona Suzuki, portando alla squadra le prime vittorie in gara nel mondiale Superbike. Confermato nello stesso team anche nel 2000, nel 2001 vince una gara, poi nel 2002 torna alla Ducati con la 998 RS del team Ducati NCR Axo. L'anno dopo rimane sulla 998 ma con il team PSG-1, con cui vince a Laguna Seca. Nel 2004 rimane nella stessa squadra, scegliendo di continuare a gareggiare con la 998 in quanto sulla nuova 999 non trova il giusto feeling. La scelta si rivela azzeccata in quanto lotta per il titolo fino alla penultima gara e a Misano Adriatico ottenne il suo 17\u00ba successo in gara.\nNel 2005 passa alla Honda CBR 1000RR nel team Klaffi Honda, ma non ottiene neanche un podio e alla seconda gara, a Phillip Island in Australia, in un incidente si rompe la stessa spalla lesionata nel 2000. Nel 2006 \u00e8 rimasto sulla CBR 1000RR, passando alla squadra D.F.X. Treme, ma nei test di Misano in una caduta si procura la frattura del bacino. Rientrato dall'infortunio, intorno a met\u00e0 stagione, Chili annuncia ufficialmente di volersi ritirare al termine della campionato. Sul circuito di Magny-Cours, ultima gara del mondiale Superbike 2006, saluta tutto il pubblico concludendo definitivamente la propria carriera.\nNel 2007 e nel 2008 fa da spalla a Luigi Vignando nella telecronaca delle gare del mondiale Superbike su LA7, occupandosi del commento tecnico.\nAl termine del 2008 arriva un'ulteriore svolta nella sua carriera: diventa infatti direttore sportivo del Team Guandalini Racing che schiera, sulle Ducati 1098, Jakub Smr\u017e e Brendan Roberts, incarico che ricopre fino al termine della stagione 2009."}
{"id": "390529", "revid": "729019", "url": "https://it.wikipedia.org/wiki?curid=390529", "title": "Breda Ba.64", "text": "Il Breda Ba.64 era un monoplano monomotore d'appoggio tattico ad ala bassa prodotto dall'azienda italiana Societ\u00e0 Italiana Ernesto Breda dalla met\u00e0 degli anni trenta.\nAdottato dai reparti di Assalto della Regia Aeronautica, dove trov\u00f2 un limitato uso, venne utilizzato principalmente come aereo da addestramento dall'aeronautica militare italiana del periodo venendo sostituito in prima linea dal suo successivo sviluppo, il Ba.65.\nStoria del progetto.\nProgettato nel 1933 dagli ingegneri Antonio Parano e Giuseppe Panzeri basandosi sull'esperienza del precedente monoplano da caccia Ba.27, il Ba.64 venne portato in volo per la prima volta nel 1934. Assieme al contemporaneo Caproni A.P.1, rappresentava il primo tentativo di metter in opera le teorie sull'aviazione d'assalto (o da attacco al suolo, o da appoggio ravvicinato secondo le definizioni entrate in uso successivamente) di cui fu principale sostenitore il colonnello Amedeo Mecozzi.\nIl disegno era caratterizzato da una configurazione alare monoplana ad ala bassa a sbalzo di struttura interamente metallica, con motore radiale, inizialmente un Alfa Romeo Pegasus integrato da una corta cappottatura motore, ed un consistente armamento di 4 mitragliatrici alari ed una stiva bombe interna.\nI primi due prototipi (matricole 249 e 250) si differenziavano per alcuni aspetti:\nNel 1935, il prototipo del derivato Breda Ba.65 era gi\u00e0 alle fasi di collaudo in volo. Caratterizzato da dimensioni e pesi molto simili a quelli del Ba.64 ma notevolmente potenziato in armi, ora anche calibro 12,7\u00a0mm, e prestazioni, motore da 1.000\u00a0hp che gli permetteva di raggiungere una velocit\u00e0 di oltre 400\u00a0km/h, relegando il Ba.64 ad un ruolo secondario. Tuttavia nel 1936 venne avviata comunque la produzione di un piccolo lotto di Ba.64 di serie con motore Piaggio P.IX.\nI 42 esemplari, realizzati come biposto con carrello semiretrattile, trovarono un limitato impiego in due stormi della Regia Aeronautica, il 5\u00ba Stormo ed il 50\u00ba Stormo d'Assalto, venendo utilizzati principalmente come soggetti per il materiale fotografico della propaganda. Nel 1939 vennero ritirati dal servizio attivo, e gli ultimi 4 esemplari sopravvissero fino all'aprile del 1943.\nTecnica.\nIl Ba.64 era un velivolo dall'aspetto classico, monomotore e monoplano, con struttura a traliccio in tubi di acciaio saldati e rivestimento in lamiere di duralluminio. la fusoliera era caratterizzata da un abitacolo a due posti in tandem, l'anteriore per il pilota, il posteriore per l'osservatore e mitragliere, dotato di cappottina vetrata scorrevole e, posteriormente, di una mitragliatrice Breda-SAFAT da 7,7 mm brandeggiabile come arma di difesa. Posteriormente terminava in un impennaggio classico monoderiva con piani orizzontali controventati da piccoli montanti obliqui inferiori integrati superiormente da tiranti in fili d'acciaio.\nL'ala, montata bassa ed a sbalzo, era anch'essa realizzata in tubi ricoperti di duralluminio tranne che per i bordi di uscita dell'ala rivestiti in tela. Il carrello d'atterraggio, un triciclo classico, aveva le gambe anteriori semiretrattili in gondole subalari ed era integrato posteriormente da un ruotino posteriore era fisso, soluzione che lasciava parzialmente scoperti gli pneumatici e che permetteva di non danneggiare il velivolo in caso di malfunzionamento in caso di atterraggio. Per la motorizzazione definitiva venne adottato un radiale Alfa Romeo 125 RC.35 a 9 cilindri capace di sviluppare 650 CV inserito in una cappottatura integrale diversamente dai prototipi.\nL'armamento offensivo era affidato a 4 mitragliatrici Breda-SAFAT installate nelle ali, due da 7,7\u00a0mm e due da 12,7 mm, disponeva di un vano bombe interno capace di 400\u00a0kg e attacchi subalari che permettevano un ulteriore carico di 12 bombe da 12\u00a0kg l'una."}
{"id": "390531", "revid": "12290", "url": "https://it.wikipedia.org/wiki?curid=390531", "title": "I personaggi Amalgam Comics", "text": ""}
{"id": "390533", "revid": "729019", "url": "https://it.wikipedia.org/wiki?curid=390533", "title": "Isole Frisone Settentrionali", "text": "Le isole Frisone Settentrionali sono situate a ridosso della costa occidentale dello Schleswig-Holstein (Germania) e dello J\u00fctland (Danimarca) nel mare del Nord. Sono circondate dal parco nazionale del Wattenmeer dello Schleswig-Holstein ma non ne fanno parte.\nLe isole fanno parte del circondario della Frisia Settentrionale e della provincia danese dello S\u00f8nderjyllands Amt.\nOltre alle isole vi sono alcuni isolotti non protetti da dighe chiamati \"Hallig\" (plurale \"Halligen\").\nFormazione.\nLe isole e gli halligen si sono formati nel corso dei secoli dalla separazione di isole maggiori o da distacchi dalla terraferma dovuti a inondazioni in seguito a mareggiate. Per esempio le due isole di Nordstrand e Pellworm in passato erano parte di una formazione unica che in passato si chiamava Strand la cui localit\u00e0 principale aveva il nome di Rungholt. Il 16 gennaio 1362 una devastante inondazione chiamata Grote Mandrenke (in tedesco: \"zweite Marcellusflut\") distrusse l'isola di Strand. Una seconda inondazione nel 1634 spezz\u00f2 la parte rimanente di Nordstrand formando le isole di Nordstrand, Pellworm e l'Hallig Nordstrandischmoor.\nLe isole.\nDa nord a sud le isole sono:"}
{"id": "390534", "revid": "1005847", "url": "https://it.wikipedia.org/wiki?curid=390534", "title": "Cln", "text": ""}
{"id": "390535", "revid": "729019", "url": "https://it.wikipedia.org/wiki?curid=390535", "title": "AlpTransit", "text": "AlpTransit, noto anche con l'acronimo NEAT (\"Neue Eisenbahn-Alpentransversale\", letteralmente: \"nuove trasversali ferroviarie alpine\") \u00e8 un progetto svizzero in corso di realizzazione, che prevede il potenziamento degli assi transalpini del Gottardo e del L\u00f6tschberg mediante la costruzione di due \"tunnel di base\" scavati a una quota inferiore di diverse centinaia di metri sotto quelli attuali. Con la costruzione della nuova trasversale ferroviaria alpina (NTFA) nasce un collegamento ferroviario rapido ed efficiente.\nLe votazioni.\nAll'inizio degli anni novanta si fece largo in Svizzera l'idea di una ferrovia ad alta velocit\u00e0 attraverso le Alpi. Tuttavia, pochi mesi dopo che il Consiglio Nazionale e la Camera dei Cantoni avevano approvato il progetto di massima di AlpTransit, si formarono tre comitati contrari al progetto che, con motivazioni diverse (tracciato, costi dell'opera, entit\u00e0 del progetto), promossero un referendum. Il 27 settembre 1992 i cittadini svizzeri vennero quindi chiamati alle urne per pronunciarsi sul progetto AlpTransit e sul suo finanziamento. Il progetto AlpTransit venne accolto in ventuno cantoni su ventitr\u00e9 (votarono contro Uri, e Appenzello Interno) e, complessivamente, dal 63,6% dei cittadini.\nPoco dopo l'approvazione del progetto AlpTransit, un gruppo di cittadini promosse una iniziativa popolare per iscrivere nella Costituzione svizzera l'obbligo di trasferire le merci dalla strada alla ferrovia. L'iniziativa popolare venne denominata \"Iniziativa delle Alpi\". Il 20 febbraio 1994 il popolo svizzero venne chiamato alle urne e la proposta venne approvata dal 51,9% dei votanti.\nNel 1998 il Consiglio federale decise di modificare la \"tassa sul traffico pesante\" (da forfettaria a dipendente dalla dimensione e tipo del veicolo e dai chilometri percorsi) per completare il finanziamento di AlpTransit. Come ogni nuova tassa, per entrare in vigore doveva essere approvata dalla maggioranza dei cittadini svizzeri. Il popolo si rec\u00f2 alle urne il 27 settembre 1998 e il 57,2% dei cittadini approv\u00f2 la modifica della tassa.\nAsse del San Gottardo.\nL'asse del San Gottardo, che comprende come opere principali i tunnel di base del Gottardo, dello Zimmerberg e del Ceneri, \u00e8 un collegamento ferroviario che permette il transito di treni ad alta velocit\u00e0 sotto il massiccio del San Gottardo tra Zurigo e Lugano.\nEsso \u00e8 stato costruito, secondo quanto pattuito con il Consiglio federale svizzero, dall\"'AlpTransit San Gottardo SA\", societ\u00e0 affiliata al 100% delle Ferrovie federali svizzere (FFS) fondata il 12 maggio 1998, con sede a Lucerna e succursali ad Altdorf, Sedrun, Faido e Bellinzona. La \"AlpTransit San Gottardo SA\", che conta circa 160 collaboratrici e collaboratori, \u00e8 il committente della nuova trasversale ferroviaria alpina sull'asse del San Gottardo.\nCon una lunghezza prevista di 57 km da Bodio a Erstfeld, il tunnel di base del Gottardo (inaugurato il 1\u00ba giugno 2016, con un anno di anticipo rispetto ai piani iniziali) \u00e8 il pi\u00f9 lungo tunnel ferroviario al mondo, cos\u00ec come lo fu il vecchio traforo al tempo della sua ultimazione, nel 1882. L'11 dicembre 2016 la galleria venne ufficialmente aperta ai treni viaggiatori riducendo i tempi di percorrenza da Zurigo a Bellinzona, Lugano e Milano di circa 30 minuti. Il nuovo collegamento \u00e8 il primo tratto ferroviario transalpino \"di pianura\" (ovvero senza forti pendenze e con ampie curve), con un'altitudine massima di 550 m s.l.m., pari a quella della citt\u00e0 di Berna. Una volta terminato il tunnel del Ceneri (2020) e dello Zimmerberg, il tempo di viaggio tra Zurigo e Milano si ridurr\u00e0 dalle odierne 3 ore e 45 minuti circa (tutte le tracce attualmente in orario sono impostate con materiale ad alta velocit\u00e0) a 2 ore e mezza. I tunnel dello Zimmerberg e del Ceneri saranno lunghi, rispettivamente, 20 e 15\u00a0km circa. La met\u00e0 dello Zimmerberg \u00e8 gi\u00e0 in funzione fra Zurigo e Thalwil; i treni escono ed entrano da un accesso intermedio.\nRicapitolando, da Zurigo a Milano, il percorso della nuova linea a progetto ultimato preveder\u00e0:\nPer quanto riguarda il tratto Seregno-Monza-Milano, ci sono varie ipotesi. L'ipotesi ufficiale prevederebbe un quadruplicamento in sede da Seregno a Lissone ed una variante di tracciato sotterranea passante sotto il parco di Monza e uscente a Monza Centrale e da qui con binari propri raggiungerebbe Greco per poi raggiungere le varie stazioni; verrebbe inoltre fatto un raccordo per permettere ai treni da Greco di entrare nel passante a Milano Repubblica.\nUn'altra ipotesi prevede di costruire una linea veloce tra Milano Greco e Desio passando sotto la Nuova Valassina e con una nuova stazione di Monza nel quartiere di San Fruttuoso. A questa si aggiungerebbe una gronda diretta tra Carnate e Melzo scalo lungo la nuova Tangenziale Est.\nAltre ipotesi prevederebbero la costruzione di una linea parallela all'autostrada Milano-Meda (Progetto Facchin) e un quadruplicamento in sede lungo l'attuale ferrovia \"a canna di fucile\" nel tratto Lissone-Monza.\nLa distanza fra le stazioni di Zurigo, la zona di Como e le prime gallerie, e la distanza fra le varie gallerie, non \u00e8 mai maggiore di 8\u201310\u00a0km (escluso tratto portale sud Zimmerberg-Zugo-portale nord Urmiberg, linea attuale via costa est del Lago di Zugo oppure nuova linea via costa ovest, circa 18\u00a0km).\nInoltre, alcune varianti prevedono raccordi sotterranei fra tre tunnel (quello di base del Gottardo, quello dell'Axen e quello dell'Urmiberg) che porterebbero cos\u00ec alla realizzazione di un tratto sotterraneo da Arth-Goldau a Biasca di oltre 80\u00a0km. Per questo motivo, poco prima del portale nord della Galleria di base del San Gottardo \u00e8 stata costruita una deviazione sotterranea (salto di montone, due gallerie di un centinaio di metri che si diramano dai due tubi della galleria principale, da cui si potr\u00e0 continuare a scavare senza interrompere il traffico ferroviario).\nAlcune varianti della linea del Gambarogno (Bellinzona-Luino-Laveno-Novara) sono allo studio con il nome di Gronda Ovest; al momento non \u00e8 stato scelto un tracciato definitivo.\nUno studio commissionato da Rete Ferroviaria Italiana raccomanda la variante LuVe2 da Vezia a Laveno con diramazione per Luino, ma questa opzione \u00e8 stata scartata da parte svizzera, dando preferenza alla variante che passa da Cadenazzo, in quanto comprometterebbe la capacit\u00e0 della galleria del Ceneri.\nAsse del L\u00f6tschberg.\nL'asse del L\u00f6tschberg, comprendente il nuovo tunnel di base del L\u00f6tschberg, \u00e8 stato costruito dall\"'AlpTransit L\u00f6tschberg SA\", filiale della BLS SA. Inaugurato il 15 giugno 2007, \u00e8 stato aperto al traffico passeggeri il 9 dicembre 2007. Il tunnel, lungo 34,6\u00a0km, \u00e8 la prima parte dell'intero progetto ad essere completata.\nA causa delle costrizioni dovute ai costi, solo il tunnel est \u00e8 stato completato ed \u00e8 attualmente in servizio. Quello ovest funziona solo per circa un terzo della sua lunghezza (prima di ricongiungersi con l'altro), un secondo terzo \u00e8 scavato al grezzo (cio\u00e8 senza binari e senza rivestimento definitivo); l'ultimo terzo non \u00e8 ancora stato costruito. In questo tratto come galleria di sicurezza del tunnel est viene utilizzato quello di sondaggio, nel resto del tunnel ogni tubo serve a soccorrere l'altro.\nInoltre, ci sono due gallerie di accesso intermedie ed \u00e8 previsto un portale a Steg, per il momento scavato ma solo al grezzo, che permetter\u00e0 ai treni provenienti da Berna di andare in direzione di Sion senza cambiare direzione a Visp. Il tunnel a binario unico che collega il portale di Steg al tunnel principale \u00e8 lungo circa 3\u00a0km.\nLa vecchia galleria, ultimata nel 1913, \u00e8 ora percorsa dai treni pi\u00f9 lenti e leggeri che non possono transitare nel nuovo tunnel. La divisione sar\u00e0 di circa 66 treni nel vecchio tunnel e 110 nel nuovo. La vecchia galleria servir\u00e0 anche alle navette per il trasporto dei veicoli stradali tra Kandersteg e Goppenstein (non esiste infatti un collegamento stradale su tale asse).\nOltre alla galleria di base, \u00e8 stata costruita una trincea coperta di 2,6\u00a0km per evitare ai treni provenienti da sud il passaggio dalla stazione di Frutigen. Tale galleria \u00e8 abbastanza grande per contenere due binari ma al momento ne \u00e8 stato posato solo uno (quello est).\nPer il futuro oltre al completamento della galleria di base sono possibili prolungamenti a nord (con una galleria sul fianco del Niesen di circa 4\u00a0km) e a sud verso Briga, e la costruzione di impianti per la creazione di un servizio di treni navetta per auto attraverso la nuova linea.\nCosti.\nLe due grandi gallerie complete e altri grandi investimenti in infrastrutture (progetto Ferrovia 2000, allacciamento alla rete ferroviaria internazionale, insonorizzazione) sono finanziati da un fondo di 31 miliardi di franchi alimentato da:\nLa popolazione svizzera ha accettato il progetto Alptransit e il suo finanziamento attraverso una votazione popolare il 27 settembre 1992.\nSicurezza.\nPer ragioni di sicurezza, tutti i tunnel sono formati da due gallerie separate. Al San Gottardo vi \u00e8 una canna per ciascuna direzione di marcia, mentre per il L\u00f6tschberg, la seconda canna \u00e8 equipaggiata solo parzialmente. Le due canne sono collegate da gallerie trasversali, poste ogni 250 metri, in modo che in caso d'incendio i viaggiatori possano mettersi in salvo passando nell'altro cunicolo. Il progetto \u00e8 formato da due sezioni."}
{"id": "390538", "revid": "2128848", "url": "https://it.wikipedia.org/wiki?curid=390538", "title": "Alberto da Giussano", "text": "Alberto da Giussano (in lombardo \"Albert de Giussan\", in latino \"Albertus de Gluxano\") \u00e8 un personaggio leggendario del XII secolo che avrebbe partecipato, da protagonista, alla battaglia di Legnano (29 maggio 1176). In realt\u00e0, secondo gli storici, l'effettivo capo militare della Lega Lombarda nel celebre scontro militare con Federico Barbarossa fu Guido da Landriano. Analisi storiche fatte nel corso del tempo hanno infatti dimostrato che la figura di Alberto da Giussano non \u00e8 mai esistita.\nIn passato gli storici, tentando di trovare un riscontro reale, hanno ipotizzato l'identificazione della sua figura con \"Albertus de Carathe\" (Alberto da Carate) e \"Albertus Longus\" (Alberto Longo), entrambi tra i milanesi che firmarono nel marzo 1167 a Cremona il patto che istituiva la Lega Lombarda, oppure in un Alberto da Giussano menzionato in un ricorso del 1196 presentato a papa Celestino III sull'amministrazione della chiesa-ospedale di San Sempliciano. Queste, per\u00f2, sono tutte identificazioni deboli, visto che sono prive di conferme storiche chiare e convincenti.\nStoria.\nLa leggenda.\nIl nome di Alberto da Giussano apparve per la prima volta nella cronaca storica della citt\u00e0 di Milano scritta dal frate domenicano Galvano Fiamma nella prima met\u00e0 del XIV secolo, cio\u00e8 150 anni dopo il celebre scontro di Legnano. Alberto da Giussano venne descritto come un cavaliere che si distinse, insieme ai fratelli Ottone e Raniero, nella battaglia del 29 maggio 1176. Secondo Galvano Fiamma, egli capeggi\u00f2 la Compagnia della Morte, ovvero un'associazione militare di 900 giovani cavalieri.\nLa Compagnia della Morte doveva il suo nome al giuramento che fecero i suoi componenti, che prevedeva la lotta fino all'ultimo respiro senza mai abbassare le armi. Secondo Galvano Fiamma la Compagnia della Morte difese fino allo stremo il Carroccio per poi effettuare, nelle fasi finali della battaglia di Legnano, una carica contro l'esercito imperiale di Federico Barbarossa.\nLe fonti contemporanee alla battaglia di Legnano non fanno per\u00f2 cenno n\u00e9 all'esistenza di Alberto da Giussano n\u00e9 a quella della Compagnia della Morte.\nDa uno stralcio della \"Chronica Galvanica\" di Galvano Fiamma possiamo leggere:\nMentre, su un altro stralcio della stessa opera, questa volta incentrato sulla battaglia di Legnano, possiamo leggere che:\nI racconti di Fiamma andrebbero presi con il beneficio del dubbio dato che nelle sue cronache sono presenti delle inesattezze, delle imprecisioni oltre che dei fatti leggendari. Per quanto concerne quest'ultimo aspetto, Fiamma dichiara che un certo \"prete Leone\" abbia visto, durante la battaglia di Legnano, tre colombe uscire dalle sepolture dei santi Sisinnio, Martirio e Alessandro alla basilica di San Simpliciano di Milano. I tre volatili si appoggiarono poi sul Carroccio durante lo scontro causando la fuga del Barbarossa. In queste cronache \u00e8 anche citato il fatto che le compagini militari che difesero il Carroccio fossero tre. La prima era la gi\u00e0 menzionata Compagnia della Morte, che comprendeva 900 cavalieri, ognuno dei quali sarebbe stato provvisto di un anello d'oro. La seconda compagnia era invece formata da 300 popolani a guardia del Carroccio, mentre la terza sarebbe stata costituita da 300 carri falcati, ognuno dei quali era guidato da dieci soldati.\nDa queste asserzioni si pu\u00f2 certamente dedurre l'inattendibilit\u00e0 dei racconti del Galvano. \u00c8 infatti inverosimile che la battaglia sia stata vinta dalla Lega Lombarda grazie a tre colombe che misero in fuga il Barbarossa. Inoltre pare altrettanto dubbio il fatto che Milano, durante la situazione di ristrettezza economica causata dalla guerra, avesse fornito ben 900 anelli d'oro ai cavalieri della Compagnia della Morte. In aggiunta sembra strano che le altre cronache dell'epoca non menzionino n\u00e9 la presenza di 300 carri falcati, che sarebbe stato un avvenimento molto particolare senz'altro degno di nota, n\u00e9 Alberto da Giussano, n\u00e9 le tre compagnie militari.\nGalvano Fiamma, infine, nei suoi scritti, per quanto riguarda le cronache della battaglia, riporta il toponimo storpiato di \"Carate\" in luogo di Cairate (dove il Barbarossa, effettivamente, alloggi\u00f2 la notte prima dello scontro di Legnano), e asserisce che gli scontri tra il Barbarossa e la Lega Lombarda siano stati ben due: una a \"Carate\" (1176) e la seconda tra Legnano e Dairago (29 maggio 1177), inventando quindi una fantomatica battaglia di \"Carate\" e spostando la battaglia di Legnano all'anno successivo. Ci\u00f2 suffraga la tesi che questi fatti raccontati in realt\u00e0 non siano altro che delle fantasie di Galvano. Il fatto che Alberto da Giussano e la Compagnia della Morte non siano mai esistiti \u00e8 stato poi confermato da molte analisi storiche che si sono svolte nel tempo.\nIl motivo dell'invenzione della figura di Alberto da Giussano da parte di Galvano Fiamma risiede probabilmente nel tentativo di fornire alla Lega Lombarda una figura eroica e di spicco che facesse da contraltare a quella del Barbarossa.\nI fatti storici.\nIn base invece alle fonti storiche, l'eroica e decisiva resistenza intorno al Carroccio fu compiuta dalla fanteria comunale, che permise alla restante parte dell'esercito della Lega Lombarda, in realt\u00e0 capitanata da Guido da Landriano, di sopraggiungere da Milano e di sconfiggere Federico Barbarossa nel celebre scontro di Legnano. Il Carroccio, in particolare, fu posizionato sul bordo di un ripido pendio fiancheggiante il fiume Olona, cos\u00ec che la cavalleria imperiale, il cui arrivo era previsto lungo il corso del fiume, sarebbe stata obbligata ad assalire il centro dell'esercito della Lega Lombarda risalendo la scarpata. Il Barbarossa sarebbe stato quindi obbligato ad assalire l'esercito comunale in una situazione di svantaggio, dato che avrebbe dovuto attaccare dal basso risalendo tale avvallamento.\nConsiderando le fasi dello scontro, questo potrebbe significare che la famosa battaglia potrebbe essere stata combattuta anche su parte del territorio ora appartenente al comune di San Giorgio su Legnano in prossimit\u00e0 del quartiere di Legnano \"costa di San Giorgio\", oppure sul territorio dell'odierno quartiere San Martino a Legnano, non essendo individuabile, in altre parti della zona, un avvallamento con queste caratteristiche. L'esercito del Barbarossa arriv\u00f2 poi dalla parte opposta, da Borsano: ci\u00f2 obblig\u00f2 i fanti comunali a resistere intorno al Carroccio, visto che avevano la strada di fuga sbarrata dal fiume Olona, che avevano alle spalle.\nLe ricerche storiche.\nAlberto da Giussano era un nome abbastanza in voga al tempo. Ricerche storiche eseguite per altri scopi da Pio Pecchiai hanno rintracciato tal Alberto da Giussano, milanese, contemporaneo agli avvenimenti citati, che viene menzionato, nel 1196, in un ricorso presentato a papa Celestino III da parte di una cinquantina di vicini della Porta Comacina di Milano per una vertenza circa l'amministrazione della chiesa-ospedale di San Sempliciano (al tempo gli ospedali erano spesso legati a strutture religiose).\nIl fatto che figuri il nome di un Alberto da Giussano ci pu\u00f2 render certi almeno dell'esistenza, proprio in anni vicini all'epoca della lotta della Lega Lombarda contro Federico Barbarossa, di una persona di tale nome, seppure non sussista alcuna certezza che si trattasse di un condottiero, n\u00e9 tanto meno che ci si riferisse al capitano che prese parte alla battaglia alla testa della Compagnia della Morte. Si \u00e8 poi tentato di identificare Alberto da Giussano con due personaggi storici, \"Albertus de Carathe\" (Alberto da Carate) e \"Albertus Longus\" (Alberto Longo), che figurano tra i firmatari, per il comune di Milano, del patto istitutivo della Lega Lombarda (Cremona, marzo 1167).\nIl fatto pi\u00f9 sorprendente rimane comunque che l'Alberto da Giussano citato nel documento notarile dell'epoca avrebbe abitato presso la chiesa-ospedale di San Simpliciano dove la leggenda narra che si fossero levate in volo le tre bianche colombe che i combattenti avrebbero visto durante la battaglia di Legnano posarsi sul pennone del Carroccio. Il documento notarile che contiene l'elenco, non datato, \u00e8 comunque attribuibile agli anni 1195-1196, il che dimostra che la famiglia \"Da Giussano\" \u00e8 milanese e presenta anche suoi esponenti al vertice delle istituzioni comunali cittadine.\nContemporaneo alla battaglia di Legnano \u00e8 pure un tal Ottone da Giussano, che possedeva beni in Arosio (molto vicino a Giussano) e dintorni. Doveva essere una persona ricca e ragguardevole: il suo nome ricorre in atti del 1183, ovvero del medesimo anno della stipula della pace di Costanza (che venne firmata il 25 giugno del 1183 tra Federico Barbarossa ed i rappresentanti della Lega Lombarda in seguito agli avvenimenti collegati alla battaglia di Legnano), oltre che in documenti del 1190, del 1199 e del 1202. In questi documenti non viene per\u00f2 specificato se costui fosse fratello di Alberto e di Rainerio, ovvero dei due fratelli che parteciparono, secondo la leggenda, alla battaglia di Legnano. L'unico fatto certo \u00e8 che si trattava di una persona davvero facoltosa e che avrebbe avuto certamente tutto da perdere con la politica del Barbarossa.\nTutte queste identificazioni in persone realmente esistite dell'Alberto da Giussano capitano della Lega Lombarda sono per\u00f2 deboli, visto che sono prive di conferme storiche chiare e convincenti.\nNell'immaginario collettivo.\nPur essendo la figura di Alberto da Giussano priva di fondamento storico, nell'immaginario collettivo egli rimane uno dei simboli, seppur leggendari, della battaglia di Legnano; questo scontro \u00e8 stato poi celebrato durante il Risorgimento come una vittoria del popolo italiano contro l'invasore straniero, tanto da essere menzionato ne \"Il Canto degli Italiani\" di Goffredo Mameli e Michele Novaro, inno nazionale italiano dal 1946 (\"[...] Dall'Alpe a Sicilia, dovunque \u00e8 Legnano [...]\"). Il celebre scontro legnanese \u00e8 diventato poi l'ambientazione dell'opera \"La battaglia di Legnano\" di Giuseppe Verdi, che per\u00f2 non cita Alberto da Giussano.\nL'intervento del Barbarossa, che preannunci\u00f2 la battaglia di Legnano, fu invocato da alcuni comuni italiani come Pavia e Como, che erano in lotta contro il predominio di Milano: il capoluogo meneghino, dopo aver distrutto Lodi e aver vinto una guerra decennale contro Como (1127), limitava infatti l'indipendenza e impediva lo sviluppo delle altre citt\u00e0. In realt\u00e0 la battaglia di Legnano non fu uno scontro per liberare l'Italia dal dominio straniero, bens\u00ec una battaglia cercata da Milano e dai suoi alleati per ottenere pi\u00f9 autonomia dall'Impero. A conferma di ci\u00f2, va anche rimarcato il fatto che alcuni comuni italiani come Pavia e Como fossero alleati con il Barbarossa: in altri parole ogni municipalit\u00e0 faceva i propri interessi senza essere mossa da sentimenti nazionali contro l'invasore straniero.\nAlberto da Giussano viene citato ripetutamente da Giosu\u00e8 Carducci nella poesia \"Il Parlamento\", prima parte del componimento incompiuto \"Della canzone di Legnano\", dov'\u00e8 rappresentato come voce della libert\u00e0 patria, introducendolo nella quinta strofa con i versi: \"[...] Or si fa innanzi Alberto di Giussano. / Di ben tutta la spalla egli soverchia [...]\", e inserendo il suo nome in ogni strofa successiva fino alla tredicesima.\nL'eroe leggendario lombardo \u00e8 ricordato durante l'annuale Palio di Legnano, dov'\u00e8 rappresentato insieme ad altri figuranti che interpretano la Compagnia della Morte. Dopo la rievocazione storica della carica che Alberto da Giussano e la Compagnia della Morte fecero nelle fasi conclusive della battaglia di Legnano, nello stadio cittadino, ha luogo la competizione ippica tra le otto contrade legnanesi.\nNegli anni trenta un incrociatore leggero della Regia Marina della classe Condottieri, andato perduto nel corso della seconda guerra mondiale, venne chiamato \"Alberto di Giussano\". Il personaggio di Alberto da Giussano \u00e8 anche il protagonista del film \"Barbarossa\" di Renzo Martinelli (2009), dov'\u00e8 interpretato dall'attore Raz Degan.\nIl \"monumento al Guerriero di Legnano\", che \u00e8 presente nella citt\u00e0 del Carroccio e che \u00e8 dedicato ad un combattente dell'omonima battaglia tra la Lega Lombarda e il Barbarossa, \u00e8 spesso erroneamente associato ad Alberto da Giussano. La statua rappresenta un soldato in una posa poi diventata famosa, con lo scudo nella mano sinistra e la spada alzata nella destra in modo da simboleggiare il giubilo per la fine della battaglia di Legnano e per la sconfitta di Federico Barbarossa.\nNel 1934 venne costituita la 58\u00aa Divisione fanteria \"Legnano\" del Regio Esercito: l'effigie comunemente attribuita all'eroe leggendario lombardo (che in realt\u00e0 \u00e8 quella del monumento al Guerriero di Legnano) venne ampiamente utilizzata nell'iconografia dell'unit\u00e0 (cartoline, calendari etc). La stessa effigie fu utilizzata nei distintivi del Corpo Italiano di Liberazione e del Gruppo di combattimento \"Legnano\", ambedue attivi nella guerra di liberazione italiana (1943-1945). Successivamente lo stemma pass\u00f2 alla ricostituita Divisione di Fanteria \"Legnano\" (15 ottobre 1945), poi Brigata meccanizzata \"Legnano\" (1975) e infine, il 16 settembre 1996, al Comando Unit\u00e0 Supporti \"Legnano\" nell'ambito della 131\u00aa Divisione corazzata \"Centauro\", di cui faceva gi\u00e0 parte. Il comando fu poi sciolto l'anno successivo.\nIl Guerriero di Legnano \u00e8 divenuto il simbolo anche del calcio, dell'azienda produttrice di biciclette Legnano, della squadra ciclistica Legnano e del movimento politico autonomista della Lega Nord."}
{"id": "390542", "revid": "181699", "url": "https://it.wikipedia.org/wiki?curid=390542", "title": "FNME", "text": ""}
{"id": "390543", "revid": "1243", "url": "https://it.wikipedia.org/wiki?curid=390543", "title": "FNMA", "text": ""}
{"id": "390544", "revid": "181699", "url": "https://it.wikipedia.org/wiki?curid=390544", "title": "Ferrovie Nord Milano Esercizio", "text": ""}
{"id": "390569", "revid": "729019", "url": "https://it.wikipedia.org/wiki?curid=390569", "title": "Raphael Semmes", "text": "Ammiraglio della flotta confederata, divenne famoso per i suoi innumerevoli successi a danno della flotta dell'Unione.\nNacque a Baltimora, Maryland, da una famiglia discendente dai coloni cattolici originali di questo stato.\nFu arruolato come mozzo nella Marina degli Stati Uniti il 1\u00ba aprile 1826. Prest\u00f2 servizio fino al 1832, quando gli fu dato il permesso di assentarsi fino al luglio 1835, periodo durante il quale studi\u00f2 legge e fu ammesso alla pratica legale. Ritornato in Marina prest\u00f2 servizio con distinzione raggiungendo il grado di \"commander\" (equivalente all'italiano capitano di fregata), fino allo scoppio della guerra di secessione, quando rassegn\u00f2 le dimissioni e segu\u00ec la sorte dello Stato secessionista dell'Alabama, del quale ebbe la cittadinanza nel 1861.\nFu promosso \"commander\" della Marina Confederata il 25 marzo 1861; \"captain\" (capitano di vascello) il 21 agosto 1862; \"Rear Admiral\" (contrammiraglio) il 10 febbraio 1865. Nell'aprile del 1865 venne nominato Brigadier generale dell'esercito confederato.\nAl comando del corsaro confederato \"Sumter\", distrusse durante sei mesi del 1861 diciotto navi; l'anno successivo, al comando dell\"'Alabama\", cominci\u00f2 la famosa crociera durante la quale cattur\u00f2 sessantanove imbarcazioni ed inflisse uno tale scacco al commercio marittimo degli Stati Uniti che non fu pi\u00f9 recuperato. Dopo che l'Alabama fu affondato al largo delle coste francesi dal \"Kearsarge\" il 19 giugno 1864, fugg\u00ec in Inghilterra per poi tornare in Virginia, dove fu impegnato nella difesa di Richmond.\nDopo la resa delle forze del generale J. E. Johnston a Greensboro, Carolina del Nord, il 26 aprile 1865, si ritir\u00f2 a vita civile: torn\u00f2 alla sua casa di Mobile, Alabama, e apr\u00ec un ufficio legale. Pubblic\u00f2 anche un giornale e per un certo tempo fu Professore nell'Istituto Militare della Louisiana. La distruzione della marina mercantile durante la sua crociera con il corsaro \"Alabama\" aveva tanto avvelenato l'opinione pubblica al Nord contro di lui che, sebbene fosse stato perdonato insieme con altri eminenti Confederati dall'amnistia proclamata dal presidente Johnson, la sua inabilitazione politica non fu mai revocata.\nMor\u00ec a Mobile in Alabama.\nPubblicazioni.\nFu autore di \"Service Afloat and Ashore During the Mexican War\" (\"Servizio nella flotta e costiero durante la guerra messicana\", 1851); \"The Campaign of General Scott in the Valley of Mexico\" (\"La campagna del Generale Scott nella valle del Messico\", 1852); \"The Cruise of the Alabama and Sumter\" (\"La crociera dell'Alabama e del Sumter\", 1864) e \"Memoirs of Services Afloat during the War between the States\" (\"Ricordi di servizio nella flotta durante la guerra fra gli Stati\", 1869)."}
{"id": "390577", "revid": "729019", "url": "https://it.wikipedia.org/wiki?curid=390577", "title": "Isole Frisone Orientali", "text": "Le isole Frisone Orientali sono un gruppo di isole del mare del Nord situate a circa 5\u201310\u00a0km dalla costa della Bassa Sassonia in Germania in un'area lunga circa 90\u00a0km compresa fra gli estuari dei fiumi Jade ed Ems.\nLe isole maggiori, tutte abitate sono 7, da ovest a est: Borkum, Juist, Norderney, Baltrum, Langeoog, Spiekeroog e Wangerooge. Vi sono poi alcuni isolotti disabitati, alcuni dei quali hanno origine artificiale, ad esempio l'isola di Minsener Oog fu costruita all'inizio degli anni venti per riparare il corridoio navigabile verso Wilhelmshaven. Il banco di sabbia di Kachelotplate tra Borkum e Juist non viene pi\u00f9 inondato dalle maree e dal 2004 \u00e8 considerato un'isola. Altre isole disabitate sono Memmert a sud di Juist, Mellum ad est di Wangerooge e la piccola isola di L\u00fctjeh\u00f6rn, ad est di Borkum che rischia costantemente di essere sommersa.\nLe isole e il mare circostante fanno parte del parco nazionale del Wattenmeer della Bassa Sassonia\nSul lato rivolto verso il mare le isole hanno spiagge sabbiose mentre sul lato interno vi sono stagni e paludi. A causa delle forti maree le isole vengono erose sul lato occidentale e acquisiscono aree sabbiose su quello orientale, i bracci di mare tra le diverse isole, in occasione delle maree, hanno forti correnti.\nLe isole Frisone Orientali sono una meta turistica abbastanza frequentata, l'attivit\u00e0 economica tradizionale resta comunque la pesca.\nTutte le isole sono raggiungibili con traghetti; Norderney, Baltrum, Langeoog e Spiekeroog durante la bassa marea sono raggiungibili anche a piedi dalla terraferma (l'attraversamento \u00e8 chiamato wadlopen); in quasi tutte non \u00e8 consentita la circolazione delle auto."}
{"id": "390614", "revid": "110157", "url": "https://it.wikipedia.org/wiki?curid=390614", "title": "Songbird (software)", "text": "Songbird era un lettore multimediale libero, frutto della combinazione tra un browser web e un jukebox digitale. \u00c8 un'alternativa Open Source a programmi proprietari quali ad esempio iTunes, alla cui interfaccia \u00e8 parzialmente ispirato. Offre molte delle caratteristiche avanzate pi\u00f9 diffuse, come la gestione della libreria musicale, modifica delle informazioni delle tracce, creazione di playlist manuali e automatiche ed altre.\nSongbird \u00e8 costruito sulla piattaforma XULRunner ideata da Mozilla ed utilizzata nel browser Firefox. Per questo motivo, Songbird \u00e8 sviluppato e pu\u00f2 dunque essere utilizzato su piattaforme Windows, Linux e macOS. L'utilizzo di questa piattaforma consente inoltre, come per Firefox, la creazione di estensioni e add-on per ampliare le funzionalit\u00e0 del lettore e modificarne l'aspetto.\nUtilizza inoltre il motore GStreamer per la riproduzione audio e SQLite come motore per la libreria multimediale.\nLa prima release pubblica di Songbird, contrassegnata dal numero di versione 0.1 nome in codice \"Hilda\", \u00e8 datata 8 febbraio 2006.\nIl 14 giugno 2013 \u00e8 stato annunciato che tutte le attivit\u00e0 relative Songbird sarebbero cessate. L'azienda non \u00e8 stata in grado di trovare investimenti per coprire i costi, comportando la chiusura del sito dal 28 giugno.\nIl progetto \u00e8 stato continuato da altri sviluppatori che hanno fatto un fork di Songbird, chiamato Nightingale.\nEstensioni.\nNonostante sia appena uscito dalla fase di sviluppo iniziale, Songbird ha gi\u00e0 diverse estensioni disponibili, tra cui la gestione delle copertine, dei testi, uno scrobbler di Last.fm, estensioni per la sincronizzazione di dispositivi audio portatili e tante altre. Sul sito internet \u00e8 contenuta la documentazione per realizzare i propri add-on.\nSkin.\nIn Songbird le skin sono chiamate \"feather\". Esse sono interamente modificabili e personalizzabili grazie alla piattaforma XUL su cui si basa il player.\nLocalizzazione.\nLa versione 1.4.3 ha 76 lingue disponibili, con diversi gradi di traduzione, tra cui l'italiano."}
{"id": "390667", "revid": "22475", "url": "https://it.wikipedia.org/wiki?curid=390667", "title": "Daedalea quercina", "text": "Daedalea quercina \u00e8 un fungo legnoso appartenente alla famiglia Fomitopsidaceae, come suggerisce il suo nome, \u00e8 un fungo parassita unico, abitante delle querce. Si tratta di un particolare fungo poliporo con i pori come pori di superficiali fitti e molto intricati, labirintici, da biancastri a grigio marrone. La carne \u00e8 dura e di colore che va dal biancastro al bruno. Daedaleopsis confragosa \u00e8 simile, ma il suo labirinto di pori ha la superficie meno regolare, pareti sottili, e di solito ammaccature rossastre. Lenzites betulina ha la superficie simile.\nEtimologia.\nIl nome della specie deriva dal latino \"quercus\", quercia, per il suo habitat preferenziale, il genere \"Quercus\". Il suo nome ricorda Daedalus, il labirinto che nascose il Minotauro nell'antica Grecia.\nDescrizione della specie.\nCorpo fruttifero.\nCappello: 10\u201330\u00a0cm, ampiamente gnoccoso, a forma di zoccolo, asciutto e liscio, finemente stratificato, (in genere pi\u00f9 verso il margine); biancastro quando \u00e8 fresco, ma da grigio-rossiccio a nero avanzando con l'et\u00e0 (spesso pi\u00f9 scuro verso il punto di attacco negli esemplari che hanno diversi anni). Sessile, semicircolare, con superficie rugosa, gli strati sono di diverso colore.\nTubuli.\nTubuli lunghi circa 4 centimetri e larghi circa 1\u20133\u00a0mm, color grigio-crema.\nPori.\nDi forma allungata, poligonali e concolori ai tubuli. I pori sono simili a pseudolamelle, biancastri quando sono freschi, diventando giallo pallido o marrone chiaro. La cosa cambia se vi sono ammaccature.\nGambo.\nSessile, un vero gambo non \u00e8 presente.\nCarne.\nBiancastra, legnosa, di consistenza simile al sughero. con l'et\u00e0 diventa marrone pallido.\nReazioni chimiche: Tutte le parti diventano nere sotto KOH. \nOdore e sapore: insignificanti, di fungo.\nCaratteri microscopici.\nCaratteristiche microscopiche: Spore di 5-6 x 2-3,5 \u03bc, lisce, cilindriche o a forma ellittica. La sporata \u00e8 bianca.\nDistribuzione e habitat.\nParassita attivissimo e mortale, crescente da sola o in piccoli gruppi su querce e castagni (occasionalmente sul legno di altre latifoglie) vivi, raramente su conifere e con il corpo fruttifero fuso nel legno. Pluriennale, provoca il marciume bruno del durame; ampiamente distribuito in Europa centrale e settentrionale, nel Nord America, ma raro, non pi\u00f9 presente dopo l'ovest del Mississippi.\nCommestibilit\u00e0.\nNon commestibile perch\u00e9 duro e legnoso.\nBibliografia.\nLinnaeus, 1753, Persoon, 1801. Saccardo, 1888; Overholts, 1953; Smith, Smith &amp; Weber, 1981; Arora, 1986; Gilbertson &amp; Ryvarden, 1986; Phillips, 1991/2005; Lincoff, 1992; Barron, 1999; McNeil, 2006; Miller &amp; Miller, 2006."}
{"id": "390676", "revid": "124771970", "url": "https://it.wikipedia.org/wiki?curid=390676", "title": "Agatino Licandro", "text": "Biografia.\nFiglio dell'ex sindaco democristiano Fortunato Licandro, segu\u00ec le orme del padre aderendo anch'egli alla Democrazia Cristiana.\nAgatino Licandro inizi\u00f2 giovanissimo il suo impegno politico, prima studentesco, poi universitario e poi nel Movimento Giovanile della Democrazia Cristiana di cui fu a lungo delegato provinciale.\nLaureato in Scienze Politiche, impiegato in banca, a 26 anni fu eletto consigliere comunale di Reggio Calabria e venne riconfermato nelle due elezioni successive. Ricopr\u00ec l'incarico di capogruppo consiliare, e dal 1985 al 1989 di Assessore ai Lavori Pubblici, alle Finanze, bilancio e programmazione, all'Urbanistica.\nNelle elezioni del 1989 risult\u00f2 primo degli eletti in assoluto con 5628 preferenze e dopo un breve incarico all'onorevole Pietro Battaglia, fu eletto sindaco della citt\u00e0 a 35 anni.\nDimessosi nel marzo del 1992, nel luglio dello stesso anno venne coinvolto insieme alla sua giunta in una vicenda giudiziaria relativa ad un presunto abuso amministrativo riguardante l'arredo urbano: il processo che ne scatur\u00ec si risolse con una generale assoluzione.\nLicandro decise di rendere delle dichiarazioni che consentirono ai magistrati inquirenti di far luce su questioni importanti della vita politica e cittadina e che determinarono un generale rinnovamento del costume politico ed amministrativo.\nA seguito di tale atteggiamento, Licandro dovette abbandonare per sempre con la sua famiglia la citt\u00e0.\nRaccont\u00f2 la sua esperienza nel libro, scritto insieme ad Aldo Varano, \"la Citt\u00e0 dolente\", da cui fu liberamente tratto il film diretto da Alessandro Di Robilant dal titolo \"I fetentoni\"."}
{"id": "390728", "revid": "21583", "url": "https://it.wikipedia.org/wiki?curid=390728", "title": "Fomes fomentarius", "text": "Fomes fomentarius (L.) \"J.Kickx f., Fl. Crypt. Flandres: 237 (1867)\" \u00e8 un fungo non commestibile della famiglia delle Polyporaceae. Il suo nome comune \u00e8 fungo esca del fuoco.\nDescrizione della specie.\nCorpo fruttifero.\nPerenne, sessile, a forma di \"zoccolo\", 10\u201340\u00a0cm di lunghezza; nel primo stadio di crescita il cappello presenta solchi concentrici e ondulati, con cresta molle e cinerognola; poi orlo arrotondato, rugginoso chiaro; a maturazione la cresta si presenta dura, massiccia, color ocra o brunastra, con margine rugoso.\nTubuli.\nLunghi, a pi\u00f9 strati, rugginosi.\nPori.\nFini, rotondi, piccoli, da bianco crema a brunastri. Molto fragili.\nCarne.\nSuberosa o spugnosa, dura, bruno-rossastra.\nSpore.\nOblunghe, giallastre in massa.\nHabitat.\nCresce su latifoglie, sia vive che morte, in estate-autunno, per diversi anni. Parassita o saprofita delle latifoglie, \u00e8 in grado di degradare molto rapidamente il legno.\nCommestibilit\u00e0.\nNon commestibile, di consistenza praticamente pari a quella del legno.\nEtimologia.\nDal latino \"fomes\" = esca, alimento del fuoco, per l'uso che se ne faceva una volta, e ancora adesso.\nCuriosit\u00e0.\nUn tempo veniva ridotto in polvere e mescolato a salnitro per facilitare l'accensione del fuoco.\nNe aveva con s\u00e9 4 pezzi anche l'Uomo di Similaun."}
{"id": "390729", "revid": "124858638", "url": "https://it.wikipedia.org/wiki?curid=390729", "title": "Locride (Calabria)", "text": "La Locride \u00e8 il nome con cui si identifica un'area della citt\u00e0 metropolitana di Reggio Calabria sul versante Ionico della Calabria. L'area della \"Locride\" copre una superficie di e comprende abitanti in 42 comuni con una densit\u00e0 media di . La fascia costiera dell'area \u00e8 denominata Costa dei gelsomini (o \"Riviera dei Gelsomini\").\nGeografia fisica.\nTerritorio.\nPaesi dell'area della Locride, suddivisi per vallate e promontori:\nBivongi, Camini, Caulonia, Monasterace, Pazzano, Placanica, Riace, Roccella Jonica, Stignano, Stilo.\nMammola, Grotteria, San Giovanni di Gerace, Martone, Gioiosa Jonica, Marina di Gioiosa Jonica.\nAgnana Calabra, Canolo, Gerace, Locri, Siderno.\nAntonimina, Ardore, Cimin\u00e0, Portigliola, Sant'Ilario dello Ionio.\nBenestare, Bianco, Bovalino, Caraffa del Bianco, Careri, Casignana, Plat\u00ec, Samo, San Luca, Sant'Agata del Bianco\nAfrico, Ferruzzano, Bruzzano Zeffirio, Staiti, Brancaleone, Palizzi.\nLuoghi d'interesse e musei della Locride.\n \nIstituzioni.\nFanno parte del territorio della Locride 42 comuni, di cui alcuni Borghi montani ricchi di storia e tradizioni, ricadono nel Parco nazionale dell'Aspromonte: Africo, Antonimina, Bruzzano Zeffirio, Canolo, Careri, Caulonia, Cimin\u00e0, Gerace, Mammola, Plat\u00ec, Sant'Agata del Bianco, Samo e San Luca.\nLa Locride amministrativamente rientra nel territorio della citt\u00e0 metropolitana di Reggio Calabria e forma un circondario di decentramento denominato Circondario di Locri (ove qui \u00e8 la sede), fino al 2008 indicato come \"Circondario della Locride\". \u00c8 uno dei tre circondari di decentramento amministrativo in cui \u00e8 stata ripartita - dal novembre 1998 - la provincia; gli altri sono il \"circondario di Reggio\" (una volta \"Circondario dello Stretto\", soppresso nel 2008), e il \"Circondario di Palmi\" (precedentemente \"della Piana\")..\nI comuni che rientrano nel circondario sono 42:\nComuni pi\u00f9 popolati della Locride.\nDi seguito si riporta l'elenco dei primi dieci comuni per popolazione della Locride.\nInfrastrutture e trasporti.\nStrade.\nStrade statali\nStrade provinciali\nFerrovia.\nLe Ferrovie dello Stato (FS) attraversano il territorio rivierasco della Locride, con un binario unico, costituito dalla linea Taranto - Reggio Calabria.\nAeroporti.\nGli aeroporti pi\u00f9 vicini sono:\nGastronomia.\nPiatti tipici locali, delizie locridee.\nTra le ricette, ben trattate on line sul sito www.ecodellalocride.it, vanno ricordate in particolare le seguenti delizie della Locride (l'elenco \u00e8 purtroppo ancora incompleto):\nCuriosit\u00e0.\nNel mare della Locride, c'\u00e8 l'eden degli Ippocampi o cavallucci marini (genere Hippocampus), ovvero uno dei loro habitat naturali, pertanto da aprile a novembre sono possibili incontri ravvicinati con uno di questi splendidi esemplari. La loro presenza \u00e8 un indicatore di salubrit\u00e0 delle acque marine.\nNella musica occidentale esiste il cosiddetto \"modo locrio\", che corrisponde a una precisa sequenza di intervalli tra le note che compongono un brano scritto in tale modo. Il suo nome deriva dai Locri, antichi abitanti della Locride.\nSu tutto il versante jonico della Locride, dopo l'inverno, pu\u00f2 essere talora visibile il fenomeno della \"Lupa\": una \"fitta nebbia\" provocata dallo scorrimento di masse d'aria molto calda sulle acque superficiali del mare ancora fredde (perch\u00e9 fine inverno); queste provocano un tipico fenomeno di condensazione, pericoloso per la visibilit\u00e0; quando si verifica questo relativamente raro fenomeno, in alcuni tratti costieri, la visibilit\u00e0 \u00e8 ridottissima. Il fenomeno della \"nebbia presente sul mare\" o \"Lupa\" \u00e8 visibile anche dallo stretto di Messina, allorch\u00e9 la fitta nebbia invade Reggio e la costa reggina. La nebbia \u00e8 considerato un evento meteorologico veramente raro per la costa reggina.\nGalleria d'immagini.\nVedute panoramiche dei comuni della Locride con pi\u00f9 di 5.000 abitanti"}
{"id": "390731", "revid": "2225", "url": "https://it.wikipedia.org/wiki?curid=390731", "title": "JFK - un caso ancora aperto", "text": ""}
{"id": "390741", "revid": "767487", "url": "https://it.wikipedia.org/wiki?curid=390741", "title": "The Sisters of Mercy", "text": "The Sisters of Mercy \u00e8 un gruppo musicale gothic rock britannico emerso dalla scena post-punk tra il 1980 e il 1981. Dopo aver ottenuto i primi riscontri positivi ed essere diventati noti nel circuito underground e goth britannico, il complesso ha raggiunto un certo successo commerciale a met\u00e0 degli anni ottanta, successo mantenuto fino alla met\u00e0 del decennio successivo, quando smisero di pubblicare nuovi dischi per protesta contro l'operato della loro casa discografica. Attualmente il gruppo \u00e8 attivo ma limita la propria attivit\u00e0 ad esibizioni e concerti dal vivo.\nI Sisters of Mercy hanno inciso tre album di brani originali, l'ultimo dei quali \u00e8 stato pubblicato nel 1990. Ognuno di questi album \u00e8 stato registrato con una formazione diversa e gli unici elementi di continuit\u00e0 sono stati il cantante ed autore Andrew Eldritch e la drum machine ribattezzata Doktor Avalanche. Eldritch ed Avalanche hanno dato vita anche ai The Sisterhood, un side-project creato da Eldritch stesso in un momento in cui erano sorti grossi contrasti con gli altri membri del gruppo originale. Nel 1994 cessarono la propria attivit\u00e0 di studio, per protestare contro la loro etichetta, la Time Warner, che accusarono di essersi appropriata ingiustamente di alcuni compensi e di incompetenza generale. Anche se alla fine, nel 1997, la Time Warner risolse il contratto con la band, i Sisters of Mercy non hanno comunque firmato per nessun'altra casa discografica ed hanno scelto di non entrare a far parte del circuito delle etichette indipendenti, nonostante nelle loro esibizioni dal vivo abbiano proposto numerosi nuovi brani.\nDal 1985, quando gli altri componenti della formazione iniziale hanno lasciato il gruppo, i Sisters of Mercy sono di fatto diventati espressione del solo Andrew Eldritch. Alcuni ex-componenti hanno a loro volta formato degli altri gruppi, come i Ghost Dance e The Mission.\nIl critico Piero Scaruffi, nel suo omonimo sito e nella sua storia del Rock, valuta la canzone \"The Temple of Love\" la ventottesima miglior canzone di tutti i tempi.\nStoria.\nLa fondazione (1980).\nIl gruppo \u00e8 stato formato a Leeds nel 1980 da Gary Marx ed Andrew Eldritch, entrambi frequentatori abituali del F-club, con il proposito di riuscire a far trasmettere le proprie canzoni dalle stazioni radio; come prime mosse fecero stampare delle t-shirt con il loro nome e logo e pubblicarono un singolo, \"Damage Done/Watch/Home of the Hit-men\".\nLa scelta del nome fu influenzata dal film di Robert Altman \"I compari\", nella cui colonna sonora era presente un brano di Leonard Cohen con questo titolo. Nel singolo (che i componenti del gruppo si vantano di aver eseguito ben due volte nel celebre programma radiofonico di John Peel) Marx suonava la chitarra, mentre Eldritch si occupava delle percussioni.\nI primi anni (1981-1983).\nLa band cambi\u00f2 formazione, aggregando il bassista Craig Adams mentre Eldritch venne sostituito alle percussioni dall'uso di una drum machine, permettendogli di concentrarsi sul canto. La drum machine venne subito battezzata \"Doktor Avalanche\" e cos\u00ec tutti i nuovi apparecchi che nel tempo la sostituirono mantennero questo nome. Eldritch si occupava ora della scrittura dei testi, della programmazione di Doktor A. e della produzione, mentre la composizione dei brani era un lavoro di tipo comunitario insieme a Marx ed Adams. Nel 1981, dopo che vari musicisti si erano alternati in quel ruolo senza lasciare particolari tracce, Ben Gunn entr\u00f2 a far parte del gruppo come seconda chitarra.\nI singoli dei Sisters of Mercy cominciarono ad essere regolarmente presenti nelle classifiche britanniche relative alla musica indipendente, ed alcuni furono nominati singolo della settimana in varie riviste del settore. Il chitarrista John Ashton degli Psychedelic Furs decise di produrre il primo successo della band, \"Alice\", edito nel 1982. L'EP \"The Reptile House\", edito nel 1983, \u00e8 un altro esempio dei primi lavori del complesso e mostra chiaramente la maturazione artistica del gruppo.\nNelle esibizioni dal vivo il loro spettacolo comprendeva molte cover di altri artisti, tra le quali un medley composto da \"Sister Ray\" dei Velvet Underground, \"Ghostrider\" dei Suicide e \"Louie Louie\" di Richard Berry che divenne un punto fermo dei loro concerti. Solo tre di questi brani per\u00f2 - \"1969\" degli Stooges, \"Gimme Shelter\" dei Rolling Stones ed \"Emma\" degli Hot Chocolate \u2013 furono effettivamente registrati e pubblicati dai Sisters, tutti e tre come lato B di vari singoli.\nAlla fine del 1983, in seguito al grande successo riscosso dal brano \"Temple of Love\", il gruppo firm\u00f2 un contratto con la major discografica Wea. Nello stesso periodo Ben Gunn, in disaccordo con la direzione che secondo lui Eldritch stava dando all'evoluzione della band, decise di abbandonare.\n\"First and Last and Always\" (1984-1985).\nBen Gunn fu sostituito con Wayne Hussey, che si dedic\u00f2 a suonare le chitarre elettrica e acustica a 12 corde, contribuendo anche alla stesura dei pezzi. La sua precedente esperienza di studio con i Dead or Alive fu di grande aiuto alla band nella realizzazione del loro primo album.\nIl tour \"Black October\" effettuato nel Regno Unito (ottobre-novembre 1984) non fece che confermare lo status di band di culto del movimento underground di cui i Sisters of Mercy godevano.\nTuttavia la crescente distanza tra Eldritch ed il resto del gruppo stava facendo s\u00ec che la situazione durante la registrazione del primo album \"First and Last and Always\" fosse molto difficile. Il peggioramento delle condizioni di salute e dei problemi psicologici del leader la deteriorarono ulteriormente. La maggior parte delle canzoni contenute nell'album furono scritte e provate da Marx, Hussey ed Adams da soli, mentre Eldritch interveniva solo all'ultimo momento per scrivere ed interpretare le parti vocali. Appena prima della pubblicazione del disco, nel 1985, Gary Marx si separ\u00f2 dalla band durante la tourn\u00e9e, sostenendo che continuare a lavorare con Eldritch era diventato impossibile. Il gruppo continu\u00f2 ugualmente a tenere gli spettacoli programmati, esibendosi come trio e salutando i propri fan con un concerto finale alla Royal Albert Hall di Londra il 18 giugno 1985. Di questo spettacolo venne fatta una registrazione video in seguito pubblicata con il titolo di \"Wake\".\nLa divisione (1985-1986).\nPoco dopo l'ultimo concerto Eldritch si trasfer\u00ec a vivere ad Amburgo, mentre Hussey ed Adams annunciarono la propria decisione di separarsi da Sisters of Mercy per formare un loro gruppo, motivando la scelta con le inconciliabili differenze di vedute artistiche e personali con Eldritch.\nLa nuova band cominci\u00f2 a tenere dei concerti esibendosi con il nome di The Sisterhood ed eseguendo dei brani composti originariamente da Hussey per i Sisters ma che Eldritch, non gradendoli, aveva respinto; tra questi le canzoni \"Dance On Glass\" e \"Garden Of Delight\", che erano state gi\u00e0 incise (ma non pubblicate) dai Sisters of Mercy con Eldritch alla voce, e che Hussey decise di incidere assieme alla sua nuova band.\nNel frattempo Eldritch contest\u00f2 l'uso del nome \"Sisterhood\" sia perch\u00e9 troppo simile a \"The Sisters Of Mercy\", sia perch\u00e9 si trattava di un nome sotto il quale era conosciuta la comunit\u00e0 dei fan dei Sisters. Per tentare di impedire questo uso pubblic\u00f2 il singolo \"Giving Ground\" sotto il nome di una sua nuova band, a sua volta chiamata The Sisterhood (singolo che fu pi\u00f9 tardi seguito anche dall'album \"Gift\"). Il gruppo di Hussey alla fine decise di ribattezzarsi The Mission, e si diffuse il sospetto che tutta la vicenda non fosse stata altro che un'abile manovra di pubbliche relazioni orchestrata per fungere da trampolino di lancio per la carriera dei Mission. Non \u00e8 tuttora chiaro se la controversia sia stata alla fine risolta per vie legali o se, pi\u00f9 semplicemente, le parti siano riuscite a raggiungere un accordo.\n\"Floodland\" (1987-1989).\nRimasto quindi solo e libero di gestire la band come meglio credeva, Eldritch nel novembre del 1987 pubblic\u00f2 l'album \"Floodland\", spostando le sonorit\u00e0 del gruppo dal rock basato sulla chitarra elettrica verso un sound pi\u00f9 oscuro e dalle atmosfere vagamente wagneriane e basate sull'uso delle tastiere, sulla scia di quanto sperimentato durante la realizzazione di Gift. La produzione del nuovo album fu curata da Eldritch stesso e da Larry Alexander, con l'aiuto di Jim Steinmann in due brani.\nDai Gun Club, un gruppo che era andato in tour con i Sisters dell'epoca precedente, arriv\u00f2 la cantante e bassista Patricia Morrison che aveva gi\u00e0 collaborato con Eldritch nel progetto Sisterhood. Non \u00e8 comunque ancora chiaro che ruolo abbia effettivamente svolto la Morrison nel gruppo: in una prima intervista i due dissero che pi\u00f9 che una musicista era stata una specie di consigliera e Eldritch aggiunse che lo aveva aiutato a meglio definire la direzione da far prendere alla musica, mentre pi\u00f9 tardi sostenne invece che di fatto era stata ingaggiata per far credere durante le apparizioni pubbliche che i Sisters fossero ancora un gruppo e non un suo progetto solista, affermazione che la Morrison contest\u00f2 sdegnata.\nComunque la musicista senza alcun dubbio cant\u00f2 alcune parti vocali nell'album ed apparve insieme ad Eldritch nei video musicali che accompagnarono i singoli tratti dal disco, mentre \u00e8 molto incerto se abbia o meno suonato il basso, dato che molti brani all'ascolto sembrano realizzati con le parti di basso ottenute al sintetizzatore. La Morrison lasci\u00f2 il gruppo nel corso del 1988, tra l'altro con ulteriori polemiche di tipo finanziario. Durante tutto questo periodo la band non si esib\u00ec mai dal vivo.\n\"Vision Thing\" (1990-1993).\nLa successiva e nuova incarnazione dei The Sisters of Mercy comprese Andreas Bruhn, uno sconosciuto chitarrista tedesco che Eldritch sembrerebbe aver scoperto mentre suonava in un pub di Amburgo, il discusso bassista Tony James (ex Sigue Sigue Sputnik e Generation X) e Tim Bricheno, precedentemente chitarrista degli All About Eve.\nLa nuova formazione debutt\u00f2 con l'album \"Vision Thing\", pubblicato il 22 ottobre 1990 e prodotto dallo stesso Eldritch, nuovamente con una piccola collaborazione da parte di Jim Steinmann. Nell'album suonarono anche il chitarrista John Perry e la vocalist Maggie Reilly.\nLo stile musicale cambi\u00f2 nuovamente, tornando a basarsi su una dimensione musicale fortemente caratterizzata dalle chitarre. Nel biennio 1990-1991 la band si ciment\u00f2 in tour planetario per promuovere l'album. Nel 1991 fu organizzata una serie di concerti in Nordamerica che, curiosamente, affiancava i Sisters Of Mercy al gruppo rap e hip hop dei Public Enemy. Temendo che tra i due diversi gruppi di fan potessero scoppiare incidenti, molte citt\u00e0 vietarono che i concerti andassero in scena e il tour fu cos\u00ec interrotto a met\u00e0 del programma. Alla fine dell'anno Tony James abbandon\u00f2 il gruppo per dedicarsi alla carriera solista e le linee di basso finirono per essere affidate a Doktor Avalanche.\nIl sostanziale fallimento del tour Americano non facilit\u00f2 di certo le gi\u00e0 tese relazioni tra Eldritch e la sua nuova casa discografica, la EastWest, un'etichetta minore del gruppo Warner. I conflitti con la WEA portarono alla sospensione della distribuzione del disco negli Stati Uniti, cos\u00ec che gli ultimi lavori del gruppo sono disponibili in USA solo come dischi d'importazione.\nCedendo alle insistenze della casa, nel 1992 il gruppo reincise il vecchio singolo \"Temple of Love\" (con la cantante israeliana Ofra Haza come ospite vocale), per promuovere la raccolta dei loro primi singoli intitolata \"Some Girls Wander By Mistake\". L'anno si chiuse con l'abbandono di Tim Bricheno, sostituito da Adam Pearson.\nAdam Pearson suon\u00f2 come unico chitarrista nel singolo \"Under the Gun\" - al quale partecip\u00f2 anche la cantante Terri Nunn dei Berlin come seconda voce \u2013 che fu registrato come traino per la raccolta dei pi\u00f9 grandi successi dei Sisters Of Mercy \"A Slight Case of Overbombing\". Queste sono state fino ad oggi le ultime pubblicazioni ufficiali del gruppo. In questo stesso periodo anche Andreas Bruhn fin\u00ec di fatto fuori dalla band, anche se continu\u00f2 ad esibirsi con loro per tutto il 1993.\nSubito dopo gli ultimi concerti, tenuti nel dicembre del 1993, The Sisters Of Mercy iniziarono quello che Andrew Eldritch chiam\u00f2 lo \"sciopero contro la EastWest\".\nGli ultimi anni (1996-presente).\nNel 1996 la band torn\u00f2 a nuova vita, esibendosi in diversi concerti come supporto dei Sex Pistols. Il posto di Andreas Bruhn fu preso a turno da Chris Sheehan e Mike Varjak.\nIl contratto con la EastWest termin\u00f2 nel 1997 dopo che la casa discografica accett\u00f2 il materiale registrato sotto il nome del gruppo-fantasma SSV al posto dei due album per i quali i Sisters of Mercy erano ancora sottoposti a vincolo contrattuale. La casa aveva accettato il materiale che sarebbe dovuto uscire ufficialmente con il titolo di \"Go Figur\" (consistente in un monotono sottofondo di tipo techno-house accompagnato dai sommessi brontolii di Eldritch) senza neppure ascoltarlo: naturalmente non fu mai pubblicato ed attualmente \u00e8 in circolazione solo attraverso il circuito degli MP3 pirata.\nOgni anno, 2004 a parte, il gruppo si esibisce in una breve serie di concerti, ma le loro performance non sono, tra il disappunto di alcuni fan, basate sull'esecuzione dei passati successi, ma su un sempre crescente numero di nuovi brani e sull'esecuzione dei pezzi del loro repertorio pi\u00f9 oscuri e meno conosciuti. Nel 2005 anche Adam Pearson ha lasciato i Sisters of Mercy aggregandosi agli MC5 ed \u00e8 stato sostituito da Ben Christo. Nel 2006, infine, la casa discografica Rhino ha ripubblicato i tre album ufficiali dei Sisters con tanto di brani aggiunti.\nInfluenze.\nTra le proprie influenze il gruppo cita Leonard Cohen e i Mot\u00f6rhead, cos\u00ec come The Stooges e i Suicide; proprio Cohen, nel suo album di debutto \"Songs of Leonard Cohen\", incluse un brano di sua composizione intitolato \"Sisters of Mercy\". Le ultime due band invece sono considerate appartenere al genere punk e proto-punk e questo fa s\u00ec che il gruppo condivida le proprie origini con gli altri gruppi che hanno fatto parte della prima ondata di quella che viene definita musica goth.\nNonostante la band vanti una notevole base di fans appartenenti alla cosiddetta cultura dark, I Sisters of Mercy si considerano innanzitutto una rockband ed hanno pubblicamente e ripetutamente scoraggiato l'associazione del proprio nome sui mezzi di stampa con il movimento Goth, talvolta prevedendo anche apposite clausole contrattuali nei loro ingaggi. Questo fatto non ha comunque impedito loro di partecipare ai pi\u00f9 importanti festival in cui questo tipo di musica rappresenta l'attrazione principale, come il M'era Luna Festival che si tiene ad Hildesheim in Germania. I Sisters of Mercy in ogni caso hanno rappresentato a loro volta un'importante fonte di ispirazione per le formazioni goth della seconda generazione.\nFormazione.\nNon sono inclusi alcuni musicisti che fecero parte per brevissimo tempo del gruppo nel periodo 1980-1981, n\u00e9 i musicisti che accompagnarono la band durante le esibizioni dal vivo senza farne realmente parte dal 1990 in avanti."}
{"id": "390744", "revid": "289247", "url": "https://it.wikipedia.org/wiki?curid=390744", "title": "Atletica leggera alle olimpiadi estive 1956", "text": ""}
{"id": "390745", "revid": "1632387", "url": "https://it.wikipedia.org/wiki?curid=390745", "title": "Laetiporus sulphureus", "text": "Laetiporus sulphureus (Bull.) \u00e8 un fungo ben noto nei paesi anglosassoni con nomi riconducibili a gallina dei boschi, ovvero \"chicken of the woods, mushroom chicken, rooster comb\", derivati forse dall'aspetto che pu\u00f2 ricordare il piumaggio o la cresta del pollame.\nDescrizione della specie.\nCorpo fruttifero.\nSessile, a forma di ventaglio, con pi\u00f9 ricettacoli sovrapposti; ogni ricettacolo \u00e8 di spessore mediocre, con il margine di pochi millimetri di spessore; la superficie superiore di colore giallo-rosa volge al rosso-aranciato, con scanalature e strie irraggianti; sotto color zolfo; 10-40 cm di diametro. Questo fungo si presenta con diversi cappelli sovrapposti, che possono raggiungere nell'insieme dimensioni notevoli fino ai 20 ed eccezionalmente 45\u00a0kg di peso.\nTubuli.\nColor giallo zolfo, brevissimi, 1-3\u00a0mm.\nPori.\nCircolari od ovoidali, piccolissimi e di color giallo zolfo.\nCarne.\nSucculenta e giallina nel fungo giovane, diviene bianca e fragile con l'invecchiamento.\nSpore.\n5-7 x 3,5-5 \u00b5m, ovoidali, lisce, ialine, bianche in massa.\nHabitat.\nCresce su ceppaie e piante di latifoglie, in primavera-autunno.\nCommestibilit\u00e0.\nSpecie saprotrofa o parassita del legno di latifoglie, talvolta anche su conifere (La resina del pino la rende certamente tossica).\nTossica e responsabile di sindrome gastrointestinale, ha causato anche episodi di effetto antabuse (sindrome coprinica) in soggetti che avevano assunto bevande alcoliche. \nDa visioni pi\u00f9 recenti, le intossicazioni da questo fungo sembrano invece essere dovute a specie di \"Laetiporus\" molto simili al \"sulphureus\" come \"L. conifericola\", che cresce sulle conifere, e \"L. gilbertsonii\", che cresce su eucalipto. Questi ultimi due sono i maggiori responsabili di reazioni tossiche idiosincratiche attribuite a questo genere (http://www.mykoweb.com/TFWNA/P-52.html), inclusa la sindrome da anabuse.\nFacilmente riconoscibile per le colorazioni solforine tipiche che assume. Anche se \u00e8 generalmente considerata tossica in alcuni paesi \u00e8 consumata abitualmente anche se \u00e8 consigliabile la prima volta limitarsi ad assaggiarla; si trovano infatti ricette e metodi di cottura.\nLa consistenza e il gusto sono come il pollo, sar\u00e0 anche per questo che viene chiamato Gallina di bosco.\nLa buona cottura e il prelevare il fungo da un albero idoneo cio\u00e8 non tossico come un pino ma da albero da frutta o ceppo morto, fa s\u00ec che le propriet\u00e0 potenzialmente tossiche si riducano rendendo commestibile il fungo (per sicurezza \u00e8 bene assaggiarne un pezzetto per notare se si \u00e8 sensibili).\nEtimologia.\nDal latino \"sulphureus\" = sulfureo, per il colore giallo dell'imenio."}
{"id": "390746", "revid": "73843", "url": "https://it.wikipedia.org/wiki?curid=390746", "title": "Atletica leggera maschile ai Giochi della XVI Olimpiade", "text": "Ai Giochi della XVI Olimpiade di Melbourne 1956 sono stati assegnati 24 titoli nell'atletica leggera maschile.\nI 20\u00a0km di marcia sostituiscono i 10000 metri. La marcia diventa sempre pi\u00f9 una gara di resistenza.\nCalendario.\nSi gareggia in un paese di lingua e cultura inglese perci\u00f2 la domenica, giorno festivo, ci si riposa. Il calendario imita molto da vicino quello dei Giochi del 1948. Come a Londra:\nNovit\u00e0 rispetto alle edizioni precedenti:\nA Melbourne i 20 km di marcia su strada sostituiscono la gara su pista. Logicamente, la competizione viene disputata in un turno unico. Gli organizzatori mantengono la sua collocazione nella seconda parte della settimana (diventer\u00e0 uno standard).\nNuovi record.\n\"I tre record mondiali sono, per definizione, anche record olimpici.\"\nRisultati delle gare.\nDei 21 olimpionici vincitori di gare individuali ad Helsinki, solo sei hanno lasciato l'attivit\u00e0 agonistica. Per\u00f2 due americani non si sono qualificati ai Trials. Inoltre Emil Zatopek, vincitore di tre ori, si presenta in Australia a difendere solo il titolo della Maratona e il marciatore Giuseppe Dordoni \u00e8 passato dalla 50km alla nuova distanza dei 20km. Infine il campione dei 400 metri Rhoden, non \u00e8 stato selezionato dalla propria nazionale, la Giamaica. Dei rimanenti nove campioni olimpici, solo tre riescono a riconfermarsi: Bob Richards, Adhemar da Silva e Parry O'Brien. \nSono sette i primatisti mondiali che vincono la loro gara a Melbourne, nelle seguenti specialit\u00e0: 200 metri, 10.000 metri, 400 ostacoli, Salto in alto, Triplo, Peso e Martello.\nDue atleti, Adhemar da Silva (Salto triplo) e Parry O'Brien (Getto del peso) sono gli unici che si presentano nella veste di campione in carica e di primatista mondiale. Entrambi vincono per la seconda volta il titolo."}
{"id": "390747", "revid": "92920", "url": "https://it.wikipedia.org/wiki?curid=390747", "title": "Woody Guthrie", "text": "Considerato tra i folk singer pi\u00f9 importanti della storia della musica statunitense, ha avuto molta influenza su artisti quali Bob Dylan, Phil Ochs, Joan Baez, Bruce Springsteen, Joe Strummer, Billy Bragg, Jeff Tweedy e Ramblin' Jack Elliot.\n\u00c8 stato autore di numerosi blues parlati, uno stile derivato dal blues, precursore della successiva canzone di protesta. Nel suo repertorio si trovano canzoni a sfondo politico, ballate tradizionali, canzoni per bambini e brani improvvisati. Molte delle sue registrazioni sono conservate nella Library of Congress.\nLa sua canzone pi\u00f9 conosciuta \u00e8 \"This Land Is Your Land\" (\"Questa terra \u00e8 la tua terra\"), che ha ispirato il film \"Questa terra \u00e8 la mia terra, t\"ratto dalla sua autobiografia, \"Bound for Glory\". Altre due delle sue composizioni (\"Don't Kill My Baby and My Son\" del 1966 e \"High Balladree\") sono dedicate alla memoria del Linciaggio di Laura e Lawrence Nelson.\nSebbene attingesse da generi musicali consolidati quali il blues di tradizione nera o il folk di matrice bianca, i suoi testi costituirono, per l'epoca, una grande novit\u00e0, perch\u00e9 denunciavano la societ\u00e0 e informavano il popolo sulle condizioni del popolo statunitense, spesso puntando il dito contro i padroni e gli sfruttatori.\nDi idee socialiste e per un certo periodo militante comunista, fu nel mirino dall'FBI e dalla Commissione per le attivit\u00e0 antiamericane durante il maccartismo, e a lungo bandito dalle radio, era solito esibirsi con lo slogan \"This Machine Kills Fascists\" impresso sulla chitarra, divenuto vero e proprio \"marchio di fabbrica\" dell'artista. Appose questa scritta, la prima volta, quando si arruol\u00f2 nella marina mercantile per supportare l'esercito statunitense nella lotta al nazifascismo nel 1943.\nSi spos\u00f2 tre volte e fu padre di otto bambini, incluso il musicista folk Arlo Guthrie. Mor\u00ec a 55 anni a causa della malattia di Huntington.\nDa lui discende la figura del cantautore di protesta o contestatore; divenne un mito durante l'epoca del \"folk revival\", ispirando una schiera di nuovi musicisti folk.\nBiografia.\nL'infanzia e gli inizi.\nWoody Guthrie nasce il 14 luglio 1912 nello stato dell'Oklahoma, ad Okemah, una piccola citt\u00e0 cresciuta nel periodo del boom petrolifero. Molti hanno fatto fortuna con il petrolio e suo padre \u00e8 fra questi, ma ben presto i giacimenti si esauriscono gettando sul lastrico intere famiglie, Guthrie compresi.\nLa sua infanzia \u00e8 segnata da un susseguirsi di disgrazie: la casa che va a fuoco, la sorella che muore in un incidente domestico per l'esplosione di una stufa a petrolio, la madre che viene ricoverata per una grave malattia, e infine il padre (gi\u00e0 accusato di aver preso parte al linciaggio di Laura e Lawrence Nelson) che muore ustionato in circostanze non chiarite.\nWoody Guthrie rimane ben presto solo, se ne va da Okemah e inizia a vagabondare per gli Stati Uniti; riesce a sopravvivere facendo qualsiasi genere di lavoro.\nImpara a suonare l'armonica a bocca, la chitarra e il mandolino. Per un breve periodo suona in una \"country band\" in Texas perfezionando il suo personalissimo modo di suonare la chitarra; inizia a scrivere canzoni che parlano della vita della gente, dei lavoratori, delle loro lotte, degli scioperi e della fatica quotidiana per la sopravvivenza.\nLui stesso dice: \u00abScrivo le cose che vedo, le cose che ho visto, le cose che spero di vedere, da qualche parte, in un posto lontano.\u00bb\nGli anni trenta e il periodo della guerra.\nArriva a New York alla fine degli anni trenta e incontra un gruppo di intellettuali che stanno riscoprendo la musica popolare. Fra loro ci sono Pete Seeger, Alan Lomax e altri, che trovano in lui il rappresentante di quella genuina arte popolare che cercavano. Scrive moltissime canzoni e diventa ben presto un punto di riferimento della musica folk statunitense.\nEntra a far parte del gruppo Almanac Singers con i quali si esibisce per un certo periodo, poi prosegue da solo e collaborando con altri musicisti folk come Pete Seeger, Cisco Houston, e con bluesmen come Leadbelly e Sonny Terry.\nAll'entrata in guerra degli USA con gli alleati nella seconda guerra mondiale, \u00e8 imbarcato nella marina mercantile. Le navi su cui \u00e8 imbarcato vengono silurate e affondate (gli capita due volte, in una delle quali approda come naufrago in Sicilia insieme all'inseparabile Cisco Houston e a Jim Longhi).\nIl dopoguerra, la malattia e la morte.\nAlla fine della guerra Woody Guthrie riprese a suonare e incidere canzoni, ma la sua collocazione nella sinistra statunitense e nel sindacato gli procurano un posto nelle liste nere della \"caccia alle streghe\" durante il Maccartismo, rendendogli la vita ancora pi\u00f9 difficile e facendogli subire anche vere e proprie persecuzioni. In questo periodo la sua salute psicofisica cominci\u00f2 a declinare, facendo pensare inizialmente alla schizofrenia o all'alcolismo.\nVenne perfino iscritto nel registro degli indagati in seguito ad un'ipotesi di collegamento fra il delitto di Elizabeth Short e una denuncia per molestie, fatta da una donna californiana di cui Guthrie era innamorato e che dallo stesso aveva ricevuto lettere minatorie e contenenti pesanti allusioni sessuali. L'ipotesi decade in seguito per mancanza di prove, ma Guthrie venne comunque processato per molestie.\nNel 1956 le sue condizioni di salute peggiorano: gli venne infine diagnosticata la c\u00f2rea di Huntington, una grave malattia ereditaria che provoca alterazioni del comportamento e gravi deficit neurologici; Guthrie entr\u00f2 in un ospedale psichiatrico (dove ricevette numerose visite di Bob Dylan, che gli sottopose le sue canzoni) e non ne usc\u00ec quasi pi\u00f9 fino alla morte, avvenuta il 3 ottobre 1967.\nQuest'ultima, tragica fase della sua vita, \u00e8 accennata nel film \"Alice's Restaurant\" dove il figlio Arlo Guthrie e l'amico Pete Seeger interpretano s\u00e9 stessi al suo capezzale.\nL'attivit\u00e0 di scrittore: \"Bound for Glory\".\nWoody Guthrie fu un prolifico scrittore, scrisse centinaia di pagine di poesie e prose mai pubblicate, la maggior parte composte durante il soggiorno a New York.\nDopo la sessione di registrazione per Alan Lomax, quest'ultimo sugger\u00ec a Guthrie di scrivere la propria autobiografia. Ne risult\u00f2 \"Bound for Glory\", primo romanzo del cantautore, completato grazie all'assistenza della seconda moglie Marjorie Mazia, e pubblicato per la prima volta da E.P. Dutton nel 1943.\nUna volta uscito, il romanzo ottenne il favore della critica, e nel 1976 ne fu tratto un film.\nIl libro racconta l'infanzia di Guthrie, i suoi vagabondaggi attraverso gli Stati Uniti, e l'inizio della sua attivit\u00e0 come cantante di successo, mischiando elementi biografici ad altri di \"fiction\".\nLa \"rock band\" irlandese The Boomtown Rats prese il proprio nome da una \"gang\" del libro.\nVita privata.\nWoody Guthrie si spos\u00f2 tre volte. La prima nel 1933, con Mary Jennings, conosciuta a Pampa, in Texas, mentre il cantautore, rimasto senza \ncasa e famiglia, soggiornava dallo zio. Mary era la sorella pi\u00f9 giovane di un amico di Guthrie, Matt Jennings. Ebbero tre figli: Gwen, Sue e Bill. Tensioni interne e problemi personali, portarono la coppia al divorzio, qualche anno pi\u00f9 tardi.\nNel novembre 1942, a New York, conobbe Marjorie Mazia, una giovane ballerina della compagnia di danza di Martha Graham. Si sposarono nel 1945, ed ebbero quattro figli: Cathy (che mor\u00ec a quattro anni in un incendio), Arlo, Joady e Nora Lee. Divorziarono nel 1953.\nNel dicembre di quello stesso anno, spos\u00f2 la terza e ultima moglie, Anneke Van Kirk, dal quale ebbe una figlia, Lorina. Divorziarono nell'estate del 1956, mentre la malattia del cantante peggiorava sempre pi\u00f9.\nNessuno dei tre figli superstiti di Marjorie svilupp\u00f2 i sintomi della malattia genetica di Guthrie. I figli di Mary ebbero invece un destino funesto: Bill mor\u00ec in un incidente con un autotreno all'et\u00e0 di 23 anni. Le altre due figlie, Gwendolyn e Sue, morirono entrambe a 41 anni per la corea di Huntington.\nL'eredit\u00e0 di Woody Guthrie.\nOltre alle moltissime canzoni, Guthrie lascia un'autobiografia, intitolata \"Questa terra \u00e8 la mia terra\" (\"Bound for Glory\"), da cui viene in seguito tratto l'omonimo film, e \"Born to Win\" (\"Nato per vincere\"), una raccolta di poesie, disegni e scritti vari, \"Woody Sez\" raccolta di articoli scritti per la rivista \"People's World\" e il romanzo \"Seeds of Man\".\nFra gli autori che hanno seguito le sue orme, subendone la decisiva influenza, si possono ricordare Bob Dylan, Bruce Springsteen e Joe Strummer. Hanno inciso sue canzoni anche: Joan Baez, Pete Seeger, Ry Cooder, Cisco Houston, The Kingston Trio, The Weavers, Peter, Paul and Mary, Tom Paxton, Country Joe McDonald, Judy Collins, Harry Belafonte, Ramblin' Jack Elliott, gli U2 (Jesus Christ, 1988), John Mellencamp, Odetta, Richie Havens, Ani DiFranco, Billy Bragg, Graeme Allwright, James Talley e il figlio Arlo Guthrie.\nIn Italia hanno interpretato alcune sue canzoni gli Stormy Six, Davide Van de Sfroos, Edoardo Bennato, Luca Barbarossa, Moni Ovadia, Modena City Ramblers, Lorenzo Bertocchini &amp; The Apple Pirates, Gang, Enantino e Beppe Gambetta.\nDa segnalare il tributo dei Klezmatics, autori di \"Wonder Wheel\", disco composto da dodici pezzi scritti da Guthrie e mai incisi.\nNel 2003 la cantante folk Joan Baez, nel suo album \"Dark Chords on a Big Guitar\", omaggia Guthrie nel brano \"Christmas in Washington\", il cui testo, scritto da Steve Earle, \u00e8 un dialogo immaginario con Guthrie, in cui gli si chiede di tornare per riprendere la rivolta e aiutare gli statunitensi nella difficile epoca di George W. Bush. La canzone \u00e8 inserita anche nell'album \"live\" della Baez Bowery Songs del 2005, con una variazione di testo nell'ultima strofa: mentre nella versione originale si chiedeva l'intervento, oltre che di Guthrie, di Emma Goldman, Joe Hill, Malcolm X e Martin Luther King, nella nuova versione \"live\" il nome della Goldman \u00e8 sostituito con quello del Mahatma Gandhi.\nNell'album \"Yanez\" (2011) dell'artista comasco Davide Van de Sfroos, nella canzone \"Il camionista Ghost Rider\" Woody Guthrie figura tra i vari artisti a cui il cantautore immagina di dare un passaggio.\nIl suo spirito ribelle e positivo accompagna anche chi lotta contro la Malattia di Huntington che lo colp\u00ec. Nel 1967, intorno al tavolo della sua cucina nella citt\u00e0 di New York, sua moglie, Majorie Guthrie, fond\u00f2 il Comitato per combattere la Malattia di Huntington (Committee to Combat Huntington's Disease). Quel movimento, a distanza di anni, \u00e8 ancora vivo e attivo e continua a crescere in tutto il mondo.\nIl canto di Woody Guthrie risuona come un mantra nei cuori di chi incontra la stessa malattia:\n\"If you can't remember how I died remember how I lived\"\n\"and if you can find it in your heart to forgive\"\n\"know that the piece of brain that had to fall\"\n\"never affected my love for you at all\"\n\"I'm gonna play this thing 'till they find a cure\""}
{"id": "390748", "revid": "118031", "url": "https://it.wikipedia.org/wiki?curid=390748", "title": "Sisters of mercy", "text": ""}
{"id": "390751", "revid": "3732", "url": "https://it.wikipedia.org/wiki?curid=390751", "title": "Atletica leggera femminile ai Giochi della XVI Olimpiade", "text": "Ai Giochi della XVI Olimpiade di Melbourne 1956 sono stati assegnati 9 titoli nell'atletica leggera femminile.\nCalendario.\nDomenica si osserva un turno di riposo poich\u00e9 \u00e8 il giorno festivo (come a Londra 1948).\nNuovi record.\n\"I tre record mondiali sono, per definizione, anche record olimpici.\"\nRisultati delle gare.\nDelle sette vincitrici di gare individuali ad Helsinki (Marjorie Jackson trionf\u00f2 su 100 e 200 metri), tre atlete, tra cui la stessa Jackson, hanno abbandonato l'attivit\u00e0 agonistica. Le rimanenti quattro si presentano a Melbourne per difendere il titolo. Di esse solo Shirley Strickland riesce a confermarsi.\nSono solamente due le primatiste mondiali che vincono la loro gara a Melbourne: Betty Cuthbert nei 200 metri ed El\u017cbieta Krzesi\u0144ska nel Salto in lungo."}
{"id": "390752", "revid": "289247", "url": "https://it.wikipedia.org/wiki?curid=390752", "title": "Atletica leggera alle olimpiadi estive 1960", "text": ""}
{"id": "390755", "revid": "729019", "url": "https://it.wikipedia.org/wiki?curid=390755", "title": "Francesco Gangemi", "text": "Ha ricoperto la carica di sindaco di Reggio Calabria dal 7 luglio 1992 al 31 luglio 1992.\nFu direttore del mensile \"Il Dibattito\". Promotore di una lista civica alle comunali del 1984, riusc\u00ec a conquistare due seggi. Si candid\u00f2 poi nelle file della Democrazia Cristiana nel 1989, ottenne un buon risultato e venne eletto. Assunse la carica di Presidente del comitato di gestione dell'ASL di Reggio Calabria.\nNon venne poi riconfermato, ma a seguito alle dimissioni del predecessore Licandro (coinvolto in un'inchiesta giudiziaria per abuso amministrativo, ed arrestato e poi assolto) fu nominato sindaco per tre settimane grazie all'appoggio della Democrazia Cristiana. Il suo mandato cess\u00f2 per lo scioglimento del Consiglio Comunale avvenuto nel 1992.\nSuccessivamente \u00e8 stato coinvolto in varie inchieste giudiziarie. Le sentenze emesse a suo carico tra il 2007 e il 2012 sono otto, in genere per diffamazione. In un caso \u00e8 stato anche condannato per falsa testimonianza. Il 6 ottobre 2013 \u00e8 stato raggiunto da un ordine di carcerazione emesso dalla Procura generale della Repubblica di Catania. La FNSI si \u00e8 rivolta al Parlamento e alle cariche istituzionali per ottenere la scarcerazione."}
{"id": "390756", "revid": "1543377", "url": "https://it.wikipedia.org/wiki?curid=390756", "title": "Ganoderma lucidum", "text": "\"Ganoderma lucidum\" (Curtis) P. Karst., Revue mycol., Toulouse 3(no. 9): 17 (1881)., \u00e8 un fungo parassita oppure saprofita che predilige il legno di quercia o castagno; \u00e8 conosciuto in Cina per le sue propriet\u00e0 officinali, in quanto, secondo alcuni, conterrebbe principi attivi in grado di regolare il livello di colesterolo, la glicemia e di agire positivamente sull'aritmia cardiaca.\nIn Cina \u00e8 conosciuto col nome di \"Ling zhi\" mentre in Giappone con l'appellativo di .\nDescrizione della specie.\nCappello.\nDel diametro fino a 15 cm, circolare, reniforme o a ventaglio, con gambo verticale od obliquo, superficie lucida-laccata oppure opaca in et\u00e0 molto avanzata, color bruno-rossastra, con orlo del cappello giallastro, spesso con striature concentriche che gli conferiscono un aspetto zonato.\nTubuli.\nCorti, alti 10-20 mm, bianchi e poi giallastri.\nPori.\nPiccoli, con diametro di 0,2-0,3 mm, in numero di 4-5 per mm, rotondi-irregolari, bianco-giallastri.\nGambo.\nQuasi sempre eccentrico, concolore al cappello o pi\u00f9 scuro, di dimensione variabile 15-30 cm, noduloso, lucido, raramente assente.\nCarne.\nElastica, poi coriacea, legnosa ma non troppo, quasi rugginosa.\nIn et\u00e0 avanzata pu\u00f2 essere soggetto all'attacco di tarli che lo riducono praticamente in polvere.\nHabitat.\nFungo saprofita, cresce in primavera inoltrata, estate ed autunno, su ceppi di latifoglie specialmente di quercia e di castagno, talvolta anche di olivo.\nCommestibilit\u00e0.\nIl fungo non risulta essere immediatamente commestibile: agli scopi di cura, infatti, si utilizza una polvere essiccata.\nBiochimica.\nIl \"G. lucidum\" produce un gruppo di triterpeni chiamati acidi ganoderici, che hanno una struttura molecolare simile agli ormoni steroidi. e contiene altri composti presenti spesso nei funghi, quali polisaccaridi (\u03b2-glucano), cumarina, mannitolo e alcaloidi.\nMedicina.\nIn Cina e in Giappone viene coltivato sin dall'antichit\u00e0, essiccato e poi ridotto in polvere; \u00e8 adoperato per la preparazione di decotti, unguenti, liquori oppure viene semplicemente trasformato in compresse; secondo la tradizione, perch\u00e9 nessuna di tali \u00e8 supportata da evidenze scientifiche, possiederebbe propriet\u00e0 officinali.\nAlcuni studi \"in vitro\" hanno evidenziato, preliminarmente, un possibile ruolo dei triterpeni fungini di tipo anti-infiammatorio e di tipo citotossico oncologico.\nEtimologia.\nDal latino \"lucidum\", lucido, per il suo aspetto lucido, brillante, quasi laccato."}
{"id": "390757", "revid": "3732", "url": "https://it.wikipedia.org/wiki?curid=390757", "title": "Atletica leggera maschile ai Giochi della XVII Olimpiade", "text": "Ai Giochi della XVII Olimpiade di Roma 1960 sono stati assegnati 24 titoli nell'atletica leggera maschile.\nCalendario.\nSi osserva un turno di riposo di domenica, come in due recenti edizioni svoltesi in Paesi di lingua inglese: Londra 1948 e Melbourne 1956.\nSe il riposo di domenica \u00e8 facilmente spiegabile, meno comprensibile \u00e8 che il programma non preveda gare il venerd\u00ec e ne preveda una soltanto il sabato. In pratica il programma si conclude gioved\u00ec 8 e la Maratona \u00e8 un extra, un \u201cfuori programma\u201d.\n\u00c8 comunque strano che gli organizzatori abbiano scelto come giorno conclusivo di gare un gioved\u00ec.\nEntrando pi\u00f9 in dettaglio nell'organizzazione delle competizioni, si notano due esperimenti di cui \u00e8 difficile intendere la logica:\nConcorsi: avviene una svolta. Fino alla precedente edizione dei Giochi il programma dei concorsi terminava un giorno prima del Decathlon. Ora il programma \u00e8 distribuito lungo l'arco delle nove giornate di gare. Disco e Giavellotto si disputano, rispettivamente, nella penultima e nell'ultima giornata.\nForse la novit\u00e0 pi\u00f9 importante per la quale va ricordata Roma 1960 \u00e8 che l'atletica leggera viene spostata dalla prima alla seconda settimana dei Giochi. Nella settimana di apertura viene collocato il Nuoto: i due sport principali dei Giochi si scambiano di posto. \nDa tempo le Olimpiadi durano, nel loro complesso, circa due settimane. Ebbene, nel passato i due sport principali dei Giochi si erano alternati come segue:\nLa collocazione del Nuoto nella prima settimana e dell'Atletica leggera nella seconda diventer\u00e0 uno standard.\nNuovi record.\n\"I cinque record mondiali sono, per definizione, anche record olimpici.\"\nRisultati delle gare.\nDei 22 olimpionici vincitori di gare individuali a Melbourne, solo sette hanno lasciato l'attivit\u00e0 agonistica, per un totale di otto ori (Vladimir Kuc vinse 5000 e 10000). Per\u00f2 due americani non si sono qualificati ai Trials, per un totale di tre ori (Bobby Morrow vinse 100 e 200 metri) e il vincitore dei 1500 si presenta sugli 800 metri. Dei rimanenti dieci campioni olimpici, solo tre riescono a confermarsi: Al Oerter, Lee Calhoun, Glenn Davis. \nSono dieci i primatisti mondiali che vincono la loro gara a Roma, nelle seguenti specialit\u00e0: 100 metri, 1500 metri, 400 ostacoli, 3000 siepi, Salto con l'asta, Lungo, Triplo, Peso e Decathlon.\nDue atleti, Lee Calhoun (110 ostacoli) e Glenn Davis (400 ostacoli) sono gli unici che si presentano nella veste di campione in carica e di primatista mondiale. Entrambi vincono per la seconda volta il titolo."}
{"id": "390760", "revid": "3732", "url": "https://it.wikipedia.org/wiki?curid=390760", "title": "Atletica leggera femminile ai Giochi della XVII Olimpiade", "text": "Ai Giochi della XVII Olimpiade di Roma 1960 sono stati assegnati 10 titoli nell'atletica leggera femminile.\nCalendario.\nDomenica si osserva un turno di riposo poich\u00e9 \u00e8 il giorno festivo (come a Londra 1948 e a Melbourne 1956).\nNuovi record.\n\"I quattro record mondiali sono, per definizione, anche record olimpici.\"\nRisultati delle gare.\nDelle sette vincitrici di gare individuali a Melbourne (Betty Cuthbert trionf\u00f2 su 100 e 200 metri), solo Shirley Strickland (80 ostacoli) e Mildred McDaniel (Salto in alto) hanno abbandonato l'attivit\u00e0 agonistica. Delle rimanenti cinque, Elisa Jaunzeme (Giavellotto) e Tamara Ty\u0161kevi\u010d (Peso) non sono state convocate dalla loro nazionale, l'URSS, quindi si presentano a Roma per difendere il titolo, oltre alla Cuthbert, altre due atlete: El\u017cbieta Krzesi\u0144ska e Olga Fikotov\u00e1. Nessuna di loro riuscir\u00e0 a confermarsi campionessa.\nSono cinque le primatiste mondiali che vincono la loro gara a Roma, nelle seguenti specialit\u00e0: 200 metri, 800 metri, Salto in alto, Peso e Giavellotto."}
{"id": "390762", "revid": "73843", "url": "https://it.wikipedia.org/wiki?curid=390762", "title": "Atletica leggera ai Giochi della XVII Olimpiade", "text": "Ai Giochi della XVII Olimpiade di Roma nel 1960 vennero assegnati 34 titoli in gare di atletica leggera, di cui 24 maschili e 10 femminili\nPartecipazione.\nEgitto, Iraq, Paesi Bassi, Svizzera e Spagna ritornano ai Giochi dopo il boicottaggio del 1956.\nA Roma sono presenti 72 squadre nazionali, il numero pi\u00f9 alto raggiunto finora:\n\u00c8 la prima partecipazione assoluta nell'atletica leggera per:\nTra gli Stati di recente indipendenza, \u00e8 la prima volta per Marocco, Sudan e Tunisia.\nRitornano: Afghanistan (seconda partecipazione dopo quella del 1936), Ghana, Liechtenstein, Panam\u00e0 (assente per due edizioni), Portogallo e Turchia.\nRinunciano invece Colombia e Singapore.\nIl punto tecnico.\nPiano piano, edizione dopo edizione, le gare vengono distribuite su un numero maggiore di giorni dando pi\u00f9 respiro agli atleti. Maggiore possibilit\u00e0 di recupero significa maggiore efficienza muscolare e minore possibilit\u00e0 di incorrere in infortuni.\nTorna nel programma femminile il mezzofondo: vengono reinseriti gli 800 metri. La gara si era svolta una sola volta ad Amsterdam 1928 e poi non era stata pi\u00f9 confermata. Ai Campionati europei era stata inserita nel programma per la prima volta nel 1954.\nGrazie alla presenza dello statistico inglese Bob Sparks (membro dell'Associazione internazionale degli statistici di atletica leggera, ATFS), anche in questa edizione dei Giochi i tempi elettrici sono resi di pubblico dominio."}
{"id": "390769", "revid": "120609941", "url": "https://it.wikipedia.org/wiki?curid=390769", "title": "Scandalo Profumo", "text": "Lo scandalo Profumo, meglio noto come affare Profumo, emerso nel 1963, \u00e8 stato uno scandalo politico a sfondo sessuale che ha avuto come teatro il Regno Unito e che ha preso il nome da John Profumo, segretario di Stato per la guerra. La scoperta di una sua breve passata relazione intrattenuta nel 1961 con la modella Christine Keeler, al contempo amante anche di una presunta spia sovietica, Eugenij Ivanov, addetto navale dell'ambasciata russa, a cui fece seguito la falsa testimonianza resa alla Camera dei comuni, allorch\u00e9 fu interrogato al riguardo nel 1963, costrinsero Profumo alle dimissioni e danneggiarono la reputazione del governo presieduto da Harold Macmillan. Lo stesso Primo Ministro si dimise pochi mesi dopo per motivi di salute.\nStoria.\nAntefatti.\nNei primi anni Sessanta, Profumo, sposato con l'attrice Valerie Hobson, era il segretario di Stato per la guerra nel governo Macmillan. Nel luglio del 1961 Profumo incontr\u00f2, nel corso di un \"house party\" (riunione in una casa di campagna in cui gli ospiti si trattengono per diversi giorni) a Cliveden, residenza di Lord Astor nel Buckinghamshire, Christine Keeler. Molti anni dopo, parlando con suo figlio David, Profumo avrebbe affermato di aver incontrato la giovane prima di quell'evento, in un night club londinese, il \u201cMurray's\u201d e di aver \u201cforse bevuto qualcosa in sua compagnia\u201d. Al ricevimento di Cliveden erano presenti anche la signora Profumo e l'osteopata Stephen Ward, conoscenza di vecchia data della Keeler. La relazione dur\u00f2 solo poche settimane, prima che Profumo la troncasse.\nLo scandalo.\nLe voci su tali avvenimenti iniziarono a diffondersi nel 1962. Si seppe inoltre che la Keeler aveva avuto una relazione anche con Evgenij \u201cEugene\u201d Ivanov, attach\u00e9 presso l'ambasciata sovietica a Londra. Data la posizione di Profumo all'interno del governo ed essendo la guerra fredda al suo apice, le potenziali conseguenze in termini di sicurezza nazionale erano gravi, e ci\u00f2, unito alla natura adulterina della relazione di Profumo con la Keeler, fece scoppiare lo scandalo. Nel marzo del 1963 Profumo afferm\u00f2 alla Camera dei Comuni che non c'era alcuna sconvenienza nella sua relazione con la giovane call girl e che avrebbe denunciato per diffamazione se quanto detto fosse uscito dall'aula. Ciononostante, in giugno Profumo confess\u00f2 di aver mentito nella sua deposizione in Parlamento e il 5 giugno rassegn\u00f2 le dimissioni dal gabinetto ed anche da membro del Parlamento e del Privy Council. Non c'era alcuna prova che accusasse la Keeler e Ivanov di spionaggio, ma i sospetti erano molti.\nPeter Wright, nella sua autobiografia \"Spywatcher\", riferisce che lui stava lavorando nel controspionaggio inglese, MI5, a quel tempo, e gli fu assegnato il caso Keeler per questioni di sicurezza. Intervist\u00f2 lungamente la Keeler e trov\u00f2 basso il suo livello culturale; era inoltre disinformata sulle questioni di attualit\u00e0: era la \"ragazza delle feste\u201d descritta dalla stampa dell'epoca. Comunque, nel corso dell'intervista, venne fuori l'argomento missili nucleari e la giovane, da parte sua, utilizz\u00f2 il termine \"payload\" riferendosi ad essi. Ci\u00f2 dest\u00f2 i sospetti di Wright. All'epoca, infatti, quel termine non era molto diffuso nel linguaggio comune. Per una donna cos\u00ec poco istruita, usare casualmente una tale espressione era quanto mai insolito e strano. Infatti Wright si convinse che, perlomeno, ci fosse stato un tentativo da parte di Ivanov (forse con la complicit\u00e0 del dottor Ward) di usare la Keeler per ottenere informazioni riservate da Profumo.\nLord Denning rese pubblico il rapporto ufficiale del governo il 25 settembre 1963; un mese dopo, il Primo Ministro Harold Macmillan rassegn\u00f2 le dimissioni per problemi di salute, che forse furono aggravati dallo scandalo. Fu sostituito dal segretario agli esteri, il conte di Home, che rinunci\u00f2 al suo titolo divenendo Sir Alec Douglas-Home. Stephen Ward fu processato per aver lucrato sulla prostituzione e si suicid\u00f2 in agosto. Fu difeso da James Burge (Queen\u2018s Counsel). La Keeler fu giudicata colpevole di falsa testimonianza e fu condannata a 9 mesi di prigione. Profumo mor\u00ec nel 2006."}
{"id": "390770", "revid": "42274", "url": "https://it.wikipedia.org/wiki?curid=390770", "title": "Lingua sumerica", "text": ""}
{"id": "390771", "revid": "9", "url": "https://it.wikipedia.org/wiki?curid=390771", "title": "Affare Profumo", "text": ""}
{"id": "390775", "revid": "21981", "url": "https://it.wikipedia.org/wiki?curid=390775", "title": "Wyborg", "text": ""}
{"id": "390776", "revid": "123360894", "url": "https://it.wikipedia.org/wiki?curid=390776", "title": "Quadrivettore", "text": "In relativit\u00e0 ristretta il quadrivettore, o tetravettore, rappresentato da una quadrupla di valori, \u00e8 un vettore dello spaziotempo di Minkowski. \nNelle trasformazioni di coordinate tra due sistemi di riferimento inerziali il quadrivettore rispetta le trasformazioni di Lorentz e le sue componenti si trasformano rispetto alla base standard dello spaziotempo di Minkowski come la differenza tra le rispettive coordinate spaziali e temporali. L'insieme delle rotazioni, traslazioni e cambi di coordinate tra due sistemi di riferimento inerziali alle quali sono soggetti i quadrivettori \u00e8 il gruppo di Poincar\u00e9.\nDefinizione.\nUn quadrivettore \u00e8 una quadrupla di valori:\nche nella base standard dello spazio-tempo Minkowski rappresenta un \"evento\". I quattro valori sono le coordinate nello spazio e nel tempo dell'evento, in particolare formula_2\u00a0=\u00a00,\u00a01,\u00a02,\u00a03, sono le componenti spaziali, e \"c\" \u00e8 la velocit\u00e0 della luce.\nIl fatto che formula_3 garantisce inoltre che le componenti abbiano la stessa unit\u00e0 di misura.\nIl quadrivettore spostamento:\n\u00e8 la distanza tra due punti dello spaziotempo.\nIl raggio vettore che congiunge l'origine di un sistema di riferimento ad un evento qualsiasi dello spazio-tempo \u00e8 l'esempio pi\u00f9 elementare di quadrivettore; le sue componenti sono le coordinate nello spazio-tempo dell'evento in questione, cio\u00e8 formula_5.\nIn genere i quadrivettori sono indicati in modo pi\u00f9 economico e conveniente utilizzando la loro generica coordinata formula_6 .\nCovarianza e controvarianza di un quadrivettore.\nGli indici in alto indicano che il quadrivettore \u00e8 espresso nella sua forma controvariante: un quadrivettore controvariante \u00e8 definito come una quaterna di valori che trasformano, nel passaggio da un sistema di riferimento inerziale ad un altro, come le coordinate di un evento, cio\u00e8 secondo le trasformazioni di Lorentz. Contraendo l'indice con uno degli indici del tensore metrico formula_7 si ottiene l'espressione covariante del quadrivettore:\ndove nell'ultimo termine si \u00e8 usata la convenzione di Einstein che prevede la somma implicita sugli indici ripetuti; in questa somma formula_9 assume i valori da 0 a 3. L'operazione appena eseguita si chiama innalzamento o abbassamento degli indici ed \u00e8 in realt\u00e0 dovuta alle relazioni tra lo spazio tangente e il suo spazio duale, lo spazio cotangente.\nVolendo esprimere l'uguaglianza in termini matriciali, possiamo considerare formula_10 e formula_11 le componenti di due vettori colonna e formula_7 le componenti di una matrice 4 formula_13 4 che rappresenta un'applicazione lineare:\nLa particolare forma (diagonale) del tensore metrico in relativit\u00e0 ristretta fornisce una facile regola per esprimere le componenti controvarianti di un quadrivettore in funzione di quelle covarianti, ovvero:\noppure, in forma matriciale:\nNel passare dalla forma controvariante di un vettore alla sua forma covariante basta quindi cambiare di segno le componenti spaziali. Un quadrivettore covariante non trasforma secondo le trasformazioni di Lorentz, bens\u00ec come la derivate di una funzione scalare: se formula_18 \u00e8 una funzione scalare, formula_19 ha le stesse leggi di trasformazione di formula_20.\nProdotto scalare.\nIl prodotto scalare fra quadrivettori pu\u00f2 essere scritto tramite il tensore metrico in forma semplificata come prodotto scalare euclideo fra un vettore covariante e uno controvariante:\nIn modo equivalente, usando la notazione di Einstein:\nIl prodotto scalare cos\u00ec definito \u00e8 invariante sotto cambio di coordinate, e pu\u00f2 essere scritto come:\nNorma.\nNello spazio di Minkowski la norma quadratica di un quadrivettore \u00e8 definita come:\nIl modulo di un quadrivettore \u00e8 per definizione invariante per trasformazioni di Lorentz, cio\u00e8 \u00e8 uno scalare.\nGenere del quadrivettore.\nDato un quadrivettore formula_25, il suo modulo lorentziano \u00e8 definito da:\ncon la convenzione di Einstein sulla somma degli indici ripetuti, e dove la matrice formula_27 \u00e8 definita da:\nDiversamente dal caso euclideo, pertanto, si possono distinguere tre tipi diversi di vettori:\nIl genere \u00e8 invariante rispetto alle trasformazioni di Lorentz."}
{"id": "390777", "revid": "289247", "url": "https://it.wikipedia.org/wiki?curid=390777", "title": "Atletica leggera alle olimpiadi estive 1964", "text": ""}
{"id": "390778", "revid": "307923", "url": "https://it.wikipedia.org/wiki?curid=390778", "title": "Giovanni Andrea Podest\u00e0", "text": "Formatosi alla scuola di Giovanni Andrea Ferrari e Domenico Fiasella, poco pi\u00f9 che adolescente si trasfer\u00ec a Roma (la data non \u00e8 certa ma da alcuni documenti risulta fosse il 1636). In quella citt\u00e0 svilupper\u00e0 quasi completamente la sua carriera.\nIl suo lavoro pi\u00f9 conosciuto e pregiato \u00e8 certamente la \"Statua di Venere con numerosi putti\", opera derivata da un dipinto di Tiziano Vecellio e dedicata al suo benefattore Cassiano dal Pozzo, gi\u00e0 ministro delle arti e della cultura attorno alla cui figura era attivo un importante cenacolo di pittori e filosofi.\nIn questo e in altri circoli di artisti Podest\u00e0 form\u00f2 e perfezion\u00f2 la propria tecnica soprattutto per lavori in acquaforte: in molte delle sue opere realizzate a partire dal suo arrivo a Roma, e fino al 1661, molti critici hanno ravvisato l'influenza dello stile del pittore Nicolas Poussin (1594-1665).\nEntrato nelle grazie di dal Pozzo, l'artista genovese lavor\u00f2 a fianco di altri noti artisti della corrente neoveneta attivi a Roma in quegli anni, come Pietro Testa e Benedetto Castiglione.\nAltre incisioni Podest\u00e0 esegu\u00ec poi anche per il principe Paolo Giordano Orsini II di Bracciano.\nNel 1650, a soli trent'anni, Podest\u00e0 entr\u00f2 a far parte della prestigiosa Accademia di San Luca di Roma."}
{"id": "390779", "revid": "3732", "url": "https://it.wikipedia.org/wiki?curid=390779", "title": "Atletica leggera ai Giochi della XVIII Olimpiade", "text": "Ai Giochi della XVIII Olimpiade di Tokyo nel 1964 vennero assegnati 36 titoli in gare di atletica leggera, di cui 24 maschili e 12 femminili.\nPartecipazione.\nIl CIO ritira l'invito al Sudafrica, paese dove vige il regime di segregazione razziale chiamato apartheid. Il Sudafrica ritorner\u00e0 nella famiglia olimpica a partire dal 1992.\nA Tokyo sono presenti 81 squadre nazionali, il numero pi\u00f9 alto raggiunto finora:\n\u00c8 la prima partecipazione assoluta nell'atletica leggera per:\nMa, soprattutto, a Tokyo appaiono sul palcoscenico olimpico gli stati africani di recente indipendenza: Congo, Ciad, Costa d'Avorio, Camerun, Madagascar, Mali, Senegal, Tanzania e Zambia, questi ultimi rispettivamente con le denominazioni di Tanganica e Rhodesia Settentrionale.\nGiamaica e Trinidad e Tobago hanno ottenuto l'indipendenza dal Regno Unito e possono gareggiare con la propria bandiera\nRitornano: Colombia, Per\u00f9, Singapore e Vietnam.\nRinunciano: Afghanistan, Egitto, Isole Figi, Guyana britannica, Indonesia, Libano, Sudan e Uruguay.\nIl punto tecnico.\nAi Giochi viene utilizzato per la prima volta un sistema di cronometraggio elettrico completamente automatico, avviato mediante un timer azionato dalla pistola dello starter, che si arresta al momento del passaggio dei concorrenti sulla linea di arrivo, istante che viene registrato dal fotofinish.\nIl risultato finale viene ancora ufficializzato al decimo di secondo.\nNon ci sono ancora norme che stabiliscano che la pista olimpica debba avere un minimo di otto corsie, comunque viene stabilito che tutte le corsie debbano essere utilizzate, almeno nelle finali. La pista di Tokyo ha otto corsie, pertanto i finalisti di tutte le gare disputate in corsia sono otto.\nIl fondo della pista, anche nella presente edizione, \u00e8 in materiale friabile; sar\u00e0 questa l'ultima volta per un'Olimpiade.\nEntra in vigore la nuova tabella di punteggio del decathlon, sempre di elaborazione svedese."}
{"id": "390781", "revid": "3732", "url": "https://it.wikipedia.org/wiki?curid=390781", "title": "Atletica leggera maschile ai Giochi della XVIII Olimpiade", "text": "Ai Giochi della XVIII Olimpiade di Tokyo 1964 sono stati assegnati 24 titoli nell'atletica leggera maschile.\nCalendario.\n \nDal 1952 il Nuoto e l'Atletica hanno i rispettivi spazi: ciascuno domina nella sua settimana di gare. A Tokyo c'\u00e8 una variazione: il Nuoto si disputa dall'11 al 18 ottobre. Quindi dal 14, giornata inaugurale dell'atletica, al 18 i due sport si sovrappongono.\nA Roma le gare dell'atletica iniziavano a met\u00e0 settimana. La scelta viene ripetuta a Tokyo. A Roma c'era l'eccezione della Maratona, che veniva disputata nella penultima giornata di gare (un sabato). I giapponesi invece non fanno eccezioni e la maratona si corre il 18, che \u00e8 un mercoled\u00ec.\nNovit\u00e0: \nNuovi record.\n\"I tre record mondiali sono, per definizione, anche record olimpici.\"\nRisultati delle gare.\nDei 22 olimpionici vincitori delle gare individuali di Roma, 10 hanno lasciato l'attivit\u00e0 agonistica e il sovietico Vasilij Rudenkov (oro nel Martello) non \u00e8 stato convocato dalla sua nazionale. Gli altri undici si presentano a Tokyo per difendere il titolo. Di essi, quattro riescono a confermarsi: Peter Snell, Bikila Abebe, J\u00f3zef Szmidt e Al Oerter.\nSono dieci i primatisti mondiali che vincono la loro gara a Tokyo, nelle seguenti specialit\u00e0: 100, 200, 400 e 800 metri, 400 ostacoli, 3000 siepi, Salto in alto, Asta, Triplo e Peso."}
{"id": "390784", "revid": "287204", "url": "https://it.wikipedia.org/wiki?curid=390784", "title": "Atletica leggera femminile ai Giochi della XVIII Olimpiade", "text": "Ai Giochi della XVIII Olimpiade di Tokyo 1964 sono stati assegnati 12 titoli nell'atletica leggera femminile.\nCalendario.\nI 400 metri non si sovrappongono agli 800. Alcune atlete s'iscrivono ad entrambe. Una di esse, Ann Packer, sale sul podio sia nella prima che nella seconda.\nIl Pentathlon non si sovrappone a nessun salto, n\u00e9 al peso n\u00e9 al disco. Le atlete multivalenti hanno cos\u00ec la possibilit\u00e0 di iscriversi sia alla prova multipla che alla loro specialit\u00e0.\nInoltre la prova multipla non si sovrappone agli 80 ostacoli (Irina Press disputa entrambe le competizioni) e alla staffetta (le velociste ringraziano).\nNuovi record.\n\"I sei record mondiali sono, per definizione, anche record olimpici.\"\nRisultati delle gare.\nDelle otto vincitrici delle gare individuali di Roma, solo Wilma Rudolph (che vinse 100 e 200 metri) e Vera Krepkina (Salto in lungo) hanno abbandonato l'attivit\u00e0 agonistica. Delle rimanenti sei, due non sono state convocate dalla loro nazionale, l'URSS, quindi si presentano a Tokyo per difendere il titolo quattro atlete: Elvira Ozolina, Irina Press, Iolanda Bala\u0219, Tamara Press. Le ultime due riusciranno a confermarsi. Irina Press vince a Tokyo il Pentathlon, invece a Roma era stata campionessa degli 80 ostacoli.\nSono cinque le primatiste mondiali che vincono la loro gara a Tokyo, nelle seguenti specialit\u00e0: 80m ostacoli, Salto in alto, Peso, Disco e Pentathlon."}
{"id": "390785", "revid": "714843", "url": "https://it.wikipedia.org/wiki?curid=390785", "title": "Gianfranco Rosi (pugile)", "text": "Biografia.\nCarriera da dilettante.\nDa dilettante si mette in luce nel 1976 conquistando il titolo d'Italia dei superleggeri. Conferma le sue capacit\u00e0 l'anno dopo diventando campione d'Italia dei pesi welter.\nCarriera da professionista.\nLa carriera professionistica ha inizio poco dopo e il 16 aprile 1982 lo porta a vincere la sfida per la cintura di campione d'Italia dei pesi welter, battendo a Perugia Giuseppe Di Padova per knockout alla 7\u00aa ripresa. Il 15 ottobre 1982, raccoglie la sfida di Everaldo Costa Azevedo, pi\u00f9 anziano di tredici anni, ormai naturalizzato italiano e gi\u00e0 sfidante di Bruno Arcari al mondiale dei superleggeri e di Carlos Palomino a quello dei welter. Rosi si impone per knock-out tecnico al settimo round. \nRosi mantiene il titolo italiano per tutto il 1983. Poi abbandona per combattere per la cintura europea. Il 7 luglio 1984 si aggiudica il titolo vacante di campione d'Europa dei pesi welter, battendo ai punti sempre a Perugia lo spagnolo Perico Fern\u00e1ndez gi\u00e0 campione mondiale dei superleggeri. La perde per KO al terzo round contro l'imbattuto britannico Lloyd Honeyghan futuro campione del mondo indiscusso della categoria a spese di Donald Curry. Si rif\u00e0 conquistando nuovamente il titolo di campione d'Italia nel 1985, battendo per knockout all'ottava ripresa Gaetano Caso. Poi passa alla categoria superiore.\nIl 1987 rappresenta un anno d'oro per la sua vita professionistica. Si aggiudica il titolo di campione d'Europa superwelter contro Chris Pyatt e lo difende vittoriosamente contro Emilio Sole Ruiz e il francese Marc Ruocco. Il 2 ottobre dello stesso anno, davanti al pubblico amico di Perugia, per la prima volta dimostra il suo valore a livello mondiale diventando campione della categoria pesi superwelter WBC, battendo ai punti Lupe Aquino. \nSuperati i trent'anni dimostra ancora di essere in ottima forma. Nell'incontro disputato l'8 luglio 1988 a San Remo per difendere il titolo WBC l'avversario \u00e8 il quotato e famoso Donald Curry. Rosi combatte con grande coraggio ma non riesce mai a prevalere sull'avversario che domina l'incontro e lo mette al tappeto nel 2\u00ba, 4\u00ba e 8\u00ba round. L'incontro finisce quando sta per suonare la campana per il 10\u00ba round, alla cui chiamata Rosi, seduto nel suo angolo non riesce a rispondere e viene dichiarato sconfitto per knock-out tecnico.\n15 luglio 1989, ad Atlantic City, contro Darrin Van Horn, conquista ai punti il titolo di campione del mondo International Boxing Federation (IBF) dei pesi superwelter. Titolo che difender\u00e0 dall'assalto di numerosi avversari vincendo 11 incontri consecutivi; perder\u00e0 la cintura di campione del mondo solo il 17 settembre 1994 a Las Vegas contro Vincent Pettway, per knockout alla quarta ripresa.\nNonostante la sconfitta Rosi non pone fine alla sua carriera e continua a combattere, finch\u00e9 17 maggio 1995 ottiene di sfidare per il titolo WBO dei superwelter Verno Phillips. Rosi vince ai punti ma il verdetto \u00e8 trasformato in no-contest perch\u00e9 Rosi non supera il test antidoping e ci\u00f2 consente al suo avversario di mantenere il titolo. Rosi \u00e8 anche squalificato per due anni dal giudice sportivo della FPI.\nEsattamente due anni dopo, il 21 maggio 1997 a Liverpool Rosi e Phillips si incontrano di nuovo per il titolo mondiale WBO, con la vittoria di quest'ultimo ai punti. Dopo questa sfida Rosi annuncia il ritiro dal pugilato praticato e si dedica attivamente, nell'immediato, all'Accademia di pugilato di Perugia.\nPassano pochi anni e Rosi decide di tornare a combattere a livello professionistico, nonostante la legge italiana impedisca ai pugili di combattere una volta superati i 40 anni d'et\u00e0. Per aggirare la legge acquisisce la licenza croata e torna sul ring a Fiume il 14 dicembre 2003 battendo il pugile croato Mugurel Sebe.\nIl 22 ottobre 2004 l'ente IBF gli offre l'occasione di tornare alla ribalta con un incontro per il titolo internazionale del Mediterraneo, del centro asiatico ed est europeo dei pesi medi, contro l'ungherese Peter Zsilak. Sebbene avesse 17 anni in pi\u00f9 dello sfidante Rosi mette a segno la 58\u00aa vittoria della sua carriera per KOT in sei riprese, mandando al tappeto l'avversario per tre volte.\nIl 20 ottobre 2006 a San Marino affronta il francese Robert Roselia in un incontro valido per il titolo intercontinentale IBF dei pesi medi. Rosi, dopo un inizio duro, prova a fare suo l'incontro ma, quando all'undicesima ripresa sembra essere leggermente in vantaggio ai punti, Roselia entra con una tremenda combinazione al viso che lo manda al tappeto. Sconfitto per \"knockout\", i medici decidono di trasportare il pugile umbro all'Ospedale Maurizio Bufalini di Cesena perch\u00e9 sospettano che abbia un'emorragia alla zona temporale del cervello.\nIl successivo 12 dicembre, come conseguenza del \"knockout\" con Roselia, il pugile si ritira ufficialmente, annunciando in conferenza stampa iniziative legali prese contro il pugile transalpino: sui guantoni del francese, sequestrati preventivamente dalle guardie sammarinesi, sarebbe stata trovata una sostanza irritante che avrebbe condizionato l'incontro, causando una congiuntivite a Rosi."}
{"id": "390786", "revid": "59912", "url": "https://it.wikipedia.org/wiki?curid=390786", "title": "Successione a causa di morte", "text": "La successione a causa di morte (nota anche con la locuzione italo-latina successione \"mortis causa\") \u00e8 l'istituto giuridico in virt\u00f9 del quale uno o pi\u00f9 soggetti subentrano nella titolarit\u00e0 di un patrimonio o di singoli diritti patrimoniali al precedente titolare, il \"de cuius\", a seguito della morte di quest'ultimo.\nComunemente si dice che la successione a causa di morte riguarda i beni del defunto; si tratta, per\u00f2, di un'imprecisione, in quanto la successione riguarda il patrimonio del defunto o singoli diritti che lo compongono, tra i quali rientrano, naturalmente, anche i diritti reali, in primo luogo la propriet\u00e0 di beni, che solitamente hanno un rilievo preponderante.\nLa successione \"mortis causa\" \u00e8 regolata da norme che, nel loro insieme, costituiscono il \"diritto successorio\", ramo del diritto civile. Tali norme sono generalmente contenute nel codice civile, in quegli ordinamenti che ne hanno uno.\nEredi e legatari.\nI soggetti che subentrano nella titolarit\u00e0 del patrimonio o di una quota del patrimonio del \"de cuius\" prendono il nome di \"eredi\", quelli che invece subentrano nella titolarit\u00e0 di singoli diritti, siano essi reali o di credito, prendono il nome di \"legatari\". Mentre il \"de cuius\" \u00e8 necessariamente una persona fisica, eredi e legatari possono anche essere persone giuridiche. lI patrimonio o la quota di patrimonio attribuita all'erede prende il nome di \"eredit\u00e0\"; si parla, invece, di \"asse ereditario\" (o \"massa ereditaria\") con riferimento al patrimonio del \"de cuius\" nel suo complesso.\nNegli ordinamenti di civil law l'erede subentra, per intero o in ragione di una quota, in tutti i rapporti giuridici, attivi e passivi, del \"de cuius\", assumendosi quindi tanto i diritti, quanto gli obblighi; si ha, quindi una \"successione a titolo universale\". Nel caso del legatario, invece, si ha una \"successione a titolo particolare\", non diversamente da quanto avviene in caso di trasferimento del diritto tra vivi.\nFuori dal linguaggio giuridico, il termine \"legatario\" \u00e8 raramente utilizzato, sicch\u00e9 si parla impropriamente di eredi (e di eredit\u00e0) in senso lato, facendovi rientrare anche i legatari.\nIndividuazione degli eredi e legatari.\nSuccessione testamentaria e legittima.\nGli eredi e i legatari possono essere stati individuati (o, come si suol dire, \"istituiti\") dallo stesso \"de cuius\", quando era ancora in vita, con un apposito negozio giuridico che prende il nome di \"testamento\": \u00e8 questa la cosiddetta \"successione testamentaria\". In mancanza di testamento, gli eredi sono individuati dalla legge nelle persone del coniuge e di coloro che intrattengono i pi\u00f9 stretti rapporti di parentela con il \"de cuius\": si parla, in questo caso, di \"successione legittima\" (o \"successione ab intestato\"). Si noti che, a differenza degli eredi, i legatari possono essere designati solo con testamento; la disposizione testamentaria che li individua prende il nome di \"legato\".\nQuota di riserva.\nNella maggior parte degli ordinamenti, con la notevole eccezione del Regno Unito (esclusa la Scozia) e di gran parte dei paesi del Commonwealth, la libert\u00e0 di disporre con testamento del proprio patrimonio \u00e8 limitata dall'esistenza di una \"quota di riserva\", generalmente a favore del coniuge, dei discendenti e degli ascendenti: costoro (detti \"legittimari\") hanno diritto a una determinata quota del patrimonio del defunto (sistema della \"quota fissa\", adottato, ad esempio, in Italia, Francia, Belgio, Norvegia, Spagna e Portogallo) o di quanto avrebbero ricevuto in caso di successione legittima (sistema della \"quota mobile\", adottato, ad esempio, in Austria, Germania, Grecia, Paesi Bassi, Danimarca e Svizzera). Si parla, in questi casi, di \"successione necessaria\". La parte del patrimonio del \"de cuius\" che non rientra nella quota di riserva prende il nome di \"quota disponibile\".\nIn qualche ordinamento (ad esempio, Repubblica Ceca e Slovacchia) il mancato rispetto della riserva determina l'invalidit\u00e0 del testamento. In altri ordinamenti, invece, il testamento rimane valido, ma \u00e8 data ai legittimari un\"'azione di riduzione\", volta far valere un diritto reale sulla quota del patrimonio loro spettante; in alcuni di questi ordinamenti (ad esempio, Italia, Belgio, Francia e, fino al 2002, Paesi Bassi) l'azione pu\u00f2 colpire retroattivamente anche i beni nel frattempo acquistati da terzi, mentre in altri (ad esempio, Grecia e Svizzera) ci\u00f2 non \u00e8 possibile. Infine, in un terzo gruppo di ordinamenti (tra cui Austria, Germania, Portogallo e, fino al 2002, Paesi Bassi), i legittimari hanno semplicemente un diritto di credito nei confronti degli eredi testamentari, che esclude la possibilit\u00e0 di azione nei confronti del terzo acquirente.\nDiverso \u00e8 anche l'atteggiamento degli ordinamenti circa la rinuncia alla quota di riserva da parte del legittimario, con il \"de cuius\" ancora in vita: tende a essere esclusa dagli ordinamenti che si rifanno al \"Code Napol\u00e9on (\"\u00e8 cos\u00ec, ad esempio,\" \"in\" \"Italia, Belgio e, fino al 2006, Francia), mentre \u00e8 ammessa dagli ordinamenti che si rifanno alla codificazione germanica (Germania, Austria ecc., ma non la Grecia) e da quelli dei paesi nordici, nonch\u00e9, a seguito di una riforma legislativa del 2006, dall'ordinamento francese.\nPatti successori.\nIn vari ordinamenti \u00e8 consentita la stipulazione di convenzioni, dette \"patti successori\", con le quali una parte attribuisce all'altra la qualit\u00e0 di erede o legatario (cosiddetto \"patto successorio istitutivo\") oppure si obbliga a formulare il proprio testamento in un certo modo o a non revocare un testamento. In linea di massima, gli ordinamenti che si rifanno al \"Code Napol\u00e9on\" tendono a vietare i patti successori di ogni tipo, come nel caso dell'Italia, mentre altri ordinamenti di civil law hanno un atteggiamento di minore chiusura: ad esempio, il patto successorio istitutivo \u00e8 ammesso in Austria, Svizzera e Germania (dove prende il nome di \"Erbvertrag\", letteralmente 'contratto ereditario'). Gli ordinamenti di common law non conoscono il patto successorio istitutivo, ma consentono il \"contract to make a will\" (contratto a fare un testamento) e il \"contract not to revoke a will\" (contratto a non revocare un testamento).\nIndegnit\u00e0 e diseredazione.\nL\"'indegnit\u00e0\" \u00e8 un istituto che risale al diritto romano ed \u00e8 giunto fino agli ordinamenti attuali: in base a esso, coloro che hanno arrecato gravi offese (come l'omicidio) alla persona del \"de cuius\" o hanno gravemente leso la sua libert\u00e0 di fare testamento, non possono essere suoi eredi o legatari. L'indegnit\u00e0 opera a prescindere dalla volont\u00e0 del \"de cuius\", in quanto risponde a un'esigenza di interesse pubblico, ripugnando alla coscienza sociale che possa succedere al defunto chi ha tenuto certi comportamenti nei suoi confronti.\nA differenza dell'indegnit\u00e0, la \"diseredazione\" opera a seguito di una dichiarazione di volont\u00e0 espressa dal \"de cuius\" nel testamento (cosiddetta \"disposizione negativa\") ed esclude dalla possibilit\u00e0 di essere erede chi avrebbe altrimenti potuto esserlo in virt\u00f9 della successione legittima. La diseredazione in senso stretto si distingue dalla \"preterizione\", che si ha quando il testatore ha lasciato ad altri, ma nulla a un soggetto che sarebbe stato suo erede in virt\u00f9 della successione legittima.\nAnche la diseredazione, come l'indegnit\u00e0, risale al diritto romano, ma ha ricevuto diversa accoglienza negli ordinamenti attuali. Essa, infatti, non era stata recepita dal \"Code Napol\u00e9on\" e tutt'oggi alcuni ordinamenti che si rifanno a quel codice, come l'Italia e la Francia, l'ammettono solo nella misura in cui non priva i legittimari della quota loro riservata. La diseredazione \u00e8, invece, ammessa da altri ordinamenti di civil law (Spagna, Germania, Austria, Svizzera, Grecia, ecc.) e dagli ordinamenti di common law, anche nei confronti di eventuali legittimari ricorrendo una giusta causa o gravi motivi.\nDelazione dell'eredit\u00e0.\nGli ordinamenti di civil law vedono nella successione la continuazione della persona del defunto attraverso gli eredi, secondo una concezione che risale al diritto romano. In questi ordinamenti, l'erede - se non accetta l'eredit\u00e0 \"con beneficio di inventario\" - subentra direttamente nella titolarit\u00e0 del patrimonio del defunto, con la conseguente confusione tra il proprio patrimonio e quello del \"de cuius\": dovr\u00e0 cos\u00ec farsi carico dei debiti di quest'ultimo e dovr\u00e0 dare ai legatari quanto loro assegnato dal testatore. Si parla, in questi casi, di \"delazione diretta\" dell'eredit\u00e0.\nIn alcuni ordinamenti che adottano il regime di delazione diretta, come Francia, Germania, Belgio, Grecia, Svizzera e Paesi Bassi, l'erede subentra nel patrimonio del defunto al momento stesso dell'apertura della successione, salvo intervenga, da parte sua, un negozio giuridico di \"rinunzia all'eredit\u00e0\": si parla, in questi casi, di \"delazione immediata\". Al contrario, in altri ordinamenti, tra i quali l'Italia e la Spagna, l'erede subentra nel patrimonio solo nel momento, successivo all'apertura della successione, in cui interviene da parte sua un negozio giuridico di \"accettazione dell'eredit\u00e0\"; si parla, allora, di \"delazione differita\". Una variante di quest'ultima si ha in quegli ordinamenti, come quelli vigenti in Austria, Danimarca e Norvegia, nei quali l'accettazione \u00e8 condizione necessaria ma non sufficiente per la delazione, essendo altres\u00ec necessario un provvedimento giurisdizionale, adottato in esito a un apposito procedimento (cosiddetta \"ventilazione ereditaria)\", nel corso del quale l'erede deve provare il suo diritto all'eredit\u00e0.\nAl contrario degli ordinamenti di civil law, gli ordinamenti di common law adottano un regime di \"delazione indiretta\". In questi ordinamenti, infatti, non si ha un passaggio diretto dei diritti e doveri a eredi e legatari: il patrimonio del \"de cuius\" passa nelle mani di un \"personal representative\" nominato dall'autorit\u00e0 giudiziaria (che prende il nome di \"executor\", se era stato designato nel testamento, o di \"administrator\" negli altri casi), il quale, dopo aver soddisfatto i creditori del \"de cuius\", attribuisce l'eventuale attivo residuo agli eredi e legatari, secondo le disposizioni del testamento (se \u00e8 stato fatto); sugli eredi non grava, quindi, alcun obbligo per i debiti del defunto. Ne segue che, in questi ordinamenti, le nozioni di accettazione, rifiuto o accettazione con beneficio d'inventario dell'eredit\u00e0 sono prive di significato, cos\u00ec come la stessa nozione di erede \u00e8 ben diversa da quella degli ordinamenti di civil law.\nNel mondo.\nItalia.\nNell'ordinamento italiano la disciplina della successione a causa di morte \u00e8 contenuta essenzialmente nel Codice civile, che dedica all'istituto il Libro II (rubricato \"Delle successioni\"). Alle disposizioni generali, contenute nel Titolo I, seguono la disciplina della successione legittima (Titolo II) e della successione testamentaria (Titolo III), mentre gli ultimi due titoli trattano della divisione e delle donazioni."}
{"id": "390787", "revid": "1546938", "url": "https://it.wikipedia.org/wiki?curid=390787", "title": "Cydonia oblonga", "text": "Il cotogno (Cydonia oblonga ) \u00e8 un albero da frutto appartenente alla famiglia delle Rosacee e al genere Cydonia.\n\u00c8 uno dei pi\u00f9 antichi alberi da frutto conosciuti: era coltivato gi\u00e0 nel 2000 a.C. dai Babilonesi, tra i Greci era considerato frutto sacro ad Afrodite e in epoca romana era ben noto, venendo citato da Catone, Plinio e Virgilio.\nI frutti in generale si chiamano \"cotogne\"; in particolare, le variet\u00e0 a forma di mela sono dette \"mele cotogne\", mentre quelle pi\u00f9 allungate sono dette \"pere cotogne\".\nDescrizione.\nIl cotogno si presenta come un piccolo albero o arbusto, caducifoglie e latifoglie, che pu\u00f2 raggiungere i 5\u20138 m di altezza. La pianta si adatta anche a suoli relativamente poveri purch\u00e9 ben drenati, soffre per eccesso di calcare. Le foglie alternate, semplici, sono lunghe 6\u201311\u00a0cm, con margine intero, pubescenti (finemente pelose).\nI fiori sono bianchi o rosa, con cinque petali, con corolle di 5\u20137\u00a0cm di diametro; la fioritura avviene tardivamente (fine aprile inizio di maggio), e si ha dopo la emissione delle foglie.\nI frutti, le cotogne, sono di colore giallo oro intenso, sono pomi di dimensioni variabili, (a volte molto grandi in alcune variet\u00e0) asimmetrici, maliformi o piriformi. La buccia del frutto \u00e8 fittamente ricoperta di peluria che scompare a maturazione ed \u00e8 comunque facilmente rimovibile. La polpa \u00e8 facilmente ossidabile (scurisce all'aria), poco dolce ed astringente con una certa quantit\u00e0 di tannino. I frutti maturano fra settembre ed ottobre. I semi sono poligonali, numerosi, spesso agglutinati tra loro da uno strato di mucillagine.\nTassonomia.\n\u00c8 l'unica specie del genere \"Cydonia\". Altre specie in precedenza incluse in questo genere sono oggi attribuite ad altri generi. Tra esse il \"cotogno cinese\" (\"Pseudocydonia sinensis\"), e alcune specie del genere \"Chaenomeles\".\nDistribuzione e habitat.\nOriginario dell'Asia Minore e della zona del Caucaso, oggi \u00e8 diffuso principalmente nell'areale occidentale del Mediterraneo ed in Cina; un tempo molto diffuso anche in Italia, dagli anni '60 ad oggi si \u00e8 verificata una notevole contrazione della produzione dato che la distribuzione dei frutti non interessa le grandi reti commerciali.\nEcologia.\nIl frutto del cotogno \u00e8 usato come nutrimento dai bruchi di alcune specie di farfalle quali \"Bucculatrix bechsteinella\", \"Bucculatrix pomifoliella\", \"Coleophora cerasivorella\" e \"Coleophora malivorella\".\nColtivazione.\nQuasi tutte le variet\u00e0 sono autosterili, quindi per avere la fruttificazione occorre impiantare o avere presenti, almeno due variet\u00e0 diverse per impollinarsi a vicenda. Per chiarimento: le piante originate da due semi diversi sono variet\u00e0 diverse, due piante innestate con la stessa variet\u00e0 sono lo stesso clone e quindi non sono variet\u00e0 diverse. Alcune variet\u00e0 sono parzialmente autofertili e con una sola variet\u00e0 la produzione sarebbe limitata, perci\u00f2 si avvantaggiano comunque dell'impollinazione incrociata (entro qualche decina di metri, con altre variet\u00e0).\nData la limitata dimensione propria delle piante di cotogno, governata anche da opportune potature, i cotogni trovano spazio e sono ancora coltivati in orti e frutteti domestici.\nIl frutto era molto consumato fino a un secolo fa, ma ad oggi \u00e8 diventato una rarit\u00e0 ed \u00e8 considerato nei frutti dimenticati o minori.\nDate le limitate dimensioni della pianta e la buona affinit\u00e0 di innesto, il cotogno \u00e8 usato come portainnesto nanizzante per il pero nelle coltivazioni industriali.\nNon tutte le cultivar di pero sono compatibili con il cotogno, William ad esempio non lo \u00e8 e necessita di un intermediario, spesso Butirra Hardy o Passacrassana, che forniscono il tronco alla pianta.\nIl frutto \u00e8 commestibile sia cotto sia crudo. Crudo \u00e8 aspro e duro, mentre cotto \u00e8 molto gradevole e dolce.\nCultivar.\nLe cultivar si differenziano per la forma del frutto, il colore, l'epoca di maturazione e la dimensione. le variet\u00e0 sono molte essendo coltivato da millenni.\nRiconoscimenti.\nSu proposta della regione Abruzzo il ministero ha riconosciuto la confettura (o, impropriamente, marmellata) di cotogne come Prodotto agroalimentare tipico."}
{"id": "390788", "revid": "466539", "url": "https://it.wikipedia.org/wiki?curid=390788", "title": "Istmo careliano", "text": "L'istmo careliano \u00e8 il territorio della Carelia russa compreso tra il Golfo di Finlandia (a Ovest e a sud), e il lago Ladoga (a Est), fino al confine con la Finlandia (a Nord). \nL'intero istmo careliano appartiene all'Oblast' di Leningrado ed il centro di maggiore importanza \u00e8 Vyborg. Fu uno Stato indipendente per un certo periodo: Repubblica dell'Ingria Settentrionale. "}
{"id": "390803", "revid": "110157", "url": "https://it.wikipedia.org/wiki?curid=390803", "title": "Keila (Estonia)", "text": "Keila (in tedesco Kegel) \u00e8 una citt\u00e0 dell'Estonia settentrionale, nella contea di Harjumaa. Il comune cittadino (in estone \"linn\") amministra il centro urbano di Keila; il contado dipende dal rispettivo comune rurale (in estone \"vald\")."}
{"id": "390804", "revid": "14002", "url": "https://it.wikipedia.org/wiki?curid=390804", "title": "Centesimus annus", "text": ""}
{"id": "390806", "revid": "6923", "url": "https://it.wikipedia.org/wiki?curid=390806", "title": "Volkswagen Touareg", "text": "Il Volkswagen Touareg \u00e8 un SUV prodotto dalla casa automobilistica tedesca Volkswagen a partire dal 2002.\n\u00c8 stato sviluppato insieme alla Porsche e infatti condivide il telaio ed altre parti, oltre che con l'Audi Q7, con il Porsche Cayenne.\nSi confronta sul mercato delle grandi 4x4 di BMW, Mercedes-Benz, Volvo, Lexus, Jeep e Land Rover.\nI Tuareg sono una trib\u00f9 desertica, e forse il SUV Volkswagen \u00e8 stato denominato con il loro nome per ricordare gli ampi spazi del deserto, che solo un grande veicolo fuoristrada potrebbe cimentarsi a percorrere.\nLa prima serie.\nLa gamma iniziale prevedeva motori sia diesel che a benzina: R5 TDI 2.5L 174 CV, la versione \"entry level\", il turbodiesel 3.0L V6 TDI da 224 CV, il 5.0L V10 TDI con 313 CV, il 3.2L V6 da 241 CV, il 3.6L V6 da 280 CV, un 4.2L V8 da 310 CV e infine il 6.0L W12 che eroga 450 CV, che permettono di far scattare la vettura da 0\u2013100\u00a0km/h in 5,9\" e di spingerla fino a 250\u00a0km/h (autolimitati elettronicamente).\nNel 2004 venne realizzata una versione speciale della Touareg, denominata Expedition. Pensata per poter viaggiare all'interno di zone impervie ed equipaggiata con i propulsori benzina V6 e diesel R5 TDI e V6 TDI, presenta un assetto irrigidito e rialzato di 25\u00a0mm, pneumatici con battistrada tecnico, cerchi in alluminio da 17 pollici, sensore della pressione degli pneumatici, blocco del differenziale posteriore, batteria di scorta, carrucola elettrica integrata nel paraurti anteriore, griglia porta pacchi con fari supplementari integrati e piastra di protezione per il sottoscocca.\nAltra versione speciale \u00e8 la Pick-Up, realizzata dalla Volkswagen Individual come one-off per testare la risposta del pubblico ad un eventuale produzione in serie.\nDiversi modelli della Touareg sono stati presi in dotazione da diversi dipartimenti di polizia europei come autovetture di servizio.\nRestyling 2007.\nNel febbraio 2007 c'\u00e8 stato un leggero restyling di met\u00e0 carriera, con modifiche soprattutto nell'anteriore dove spicca una grande calandra cromata che segue il nuovo corso stilistico di casa Volkswagen. Inoltre la Touareg fu alleggerita, data la mole elevata della prima generazione di ben 2400\u00a0kg, con una serie di interventi mirati, come ad esempio il divano posteriore che ha perso 8\u00a0kg di peso.\nSul fronte dei motori vi sono tre unit\u00e0 a benzina e tre a gasolio: i benzina: 3.6 FSI da 280 CV (206 kW), il 4.2 FSI da 350 CV (257\u00a0kW), il 6.0 W12 da 450 CV (331\u00a0kW) (quest'ultimo non inserito nel catalogo italiano); i diesel: 2.5 TDI R5 da 174 CV (128\u00a0kW), il 3.0 TDI V6 da 224 CV (165\u00a0kW), il 5.0 TDI V10 da 353 CV (261\u00a0kW), chiamata R50.\nNel campo dei diesel il 3.0 TDI presenta una coppia motrice di 510 N\u00b7m a 1750 giri/min e dichiara come prestazioni 201\u00a0km/h di velocit\u00e0 massima, 212\u00a0km/h con sospensioni pneumatiche e da 0 a 100\u00a0km/h in 8,9 secondi. Il 2.5 TDI \u00e8 maggiormente economico mentre il 5.0 TDI dispone di 850 N\u00b7m di coppia massima e permette a questa vettura dal peso di oltre 25 quintali di accelerare da 0 a 100\u00a0km/h in 6,7 secondi circa.\nDal novembre 2007 \u00e8 stato introdotto il nuovo motore 3.0 TDI da 239 CV e 550 N\u00b7m a 2500 giri/min.\nPer tutti i modelli come optional vi sono le sospensioni pneumatiche che hanno tre livelli di messa a punto: auto, comfort e sport. Queste agevolano l'utilizzo in fuoristrada dato che \u00e8 possibile fissare l'altezza del veicolo dal suolo fino a 30\u00a0cm. Le sospensioni pneumatiche hanno anche la funzione di compensare il rollio, aiutando a migliorare il comportamento stradale. Su tutte le versioni \u00e8 di serie il sistema ABS plus, che consente di diminuire gli spazi di frenata anche su fondi difficili (sabbia, ghiaia, ecc.) poich\u00e9 per una breve frazione di tempo blocca le gomme facendo creare davanti a queste un accumulo di detriti e aiutando cos\u00ec la decelerazione.\nLa seconda serie/ Seconda serie restyling.\nLa seconda serie del SUV di Wolfsburg viene rivelata il 10 febbraio 2010 a Monaco; il nuovo modello, dalle dimensioni esterne leggermente aumentate, \u00e8 stato completamente rinnovato ed ha un design in linea con quello delle altre vetture VW del momento, pianale e estetica sono nuovi e le motorizzazioni sono state pesantemente rivisitate. A differenza della Touareg 1\u00aa serie che aveva soluzioni tecniche fuoristradistiche di serie, questo nuovo modello va ad avere le marce ridotte ed il blocco dei differenziali disponibili solo per la versione equipaggiata con il Terrain Tech pacchetto off-road che rende questo SUV adatto anche alle situazioni di guida estreme.\nIl nuovo Touareg, al lancio, \u00e8 stato dotato di 3 motori:\nNel 2012 ne \u00e8 stata realizzata una versione speciale denominata Snowareg. Dotata di un propulsore V8 TDI 4.2 da 340 cv di potenza e 880 Nm di coppia, la vettura venne realizzata su iniziativa di Volkswagen Sweden per celebrare la tappa rallistica svedese del WRC 2012 ed era dotata di cingoli al posto delle canoniche quattro ruote per migliorare le sue prestazioni off-road. L'accelerazione avveniva in 5,8 secondi, con velocit\u00e0 massima di 242\u00a0km/h.\nNel 2014 \u00e8 uscita la versione restilyng aggiornata ovviamente sia dal punto di vista estetico che da quello delle tecnologie e motorizzazioni. Il motore 3 litri TDI viene proposto da 204 o 262 cv,non pi\u00f9 quindi nello step da 245, a seconda delle esigenze del cliente.\nLa terza serie.\nLa terza serie del SUV tedesco viene presentata ufficialmente il 23 marzo 2018 al salone di Pechino.\nCon l'uscita di produzione della Volkswagen Phaeton, il Touareg diventa la nuova ammiraglia della casa di Wolfsburg, infatti dispone della piattaforma MLB Evo del Gruppo usata anche su Audi Q7, Audi Q8, Bentley Bentayga, Porsche Cayenne e Lamborghini Urus che prevede l'uso di alluminio che alleggerisce di molto il peso della vettura.\nAl lancio, sono presenti come motorizzazioni due motori turbodiesel 3.0 V6 TDI da 231 e 286 cv.\nIn seguito al Salone di Ginevra 2019 viene presentata la versione ad otto cilindri denominata Touareg V8, che eroga 421 cv e 900 Nm di coppia per uno 0-100 in 4.9 secondi e una velocit\u00e0 massima autolimitata a 250 km/h.\nRace Touareg.\nNell'ambito delle competizioni motoristiche, la Volkswagen ha gareggiato nel Rally Dakar con un programma ufficiale dal 2004 al 2011 schierando il \"Volkswagen Race Touareg\", un fuoristrada prototipo realizzato esclusivamente per competere nei rally raid con caratteristiche tecniche nettamente differenti dal normale SUV stradale. Il veicolo dispone di telaio a traliccio tubolare in acciaio, carrozzeria in fibra di carbonio (con limitati richiami stilistici alla versione di serie), trazione integrale, sospensioni e ammortizzatori ad ampia escursione per affrontare percorsi sconnessi, spinto da un motore 5 cilindri in linea turbodiesel, \u00e8 stato costantemente sviluppato nel corso degli anni, per un totale di 3 evoluzioni da corsa.\nNel 2004, con il pilota Bruno Saby e il navigatore Matthew Stevenson ha ottenuto il 6\u00ba posto assoluto, la potenza era di 231 CV. Nel 2005, grazie ad un motore da 260 CV e ai piloti Jutta Kleinschmidt e Fabrizia Pons, la Touareg ottiene il 3\u00ba posto; nel 2006 con i piloti Giniel de Villiers e Tina Thorner che ottengono il 2\u00ba posto assoluto con una versione della Touareg equipaggiata con motore Diesel da 275 CV. Nel 2007 \u00e8 stato ottenuto il 4\u00ba posto assoluto dai piloti Mark Miller e Ralph Pitchford. Nel 2009 arriva il primo successo alla Dakar con Giniel de Villiers alla guida, mentre nel 2010 \u00e8 Carlos Sainz a vincere la Dakar con questo mezzo. L'ultima evoluzione, la \"Race Touareg 3\", con motore 2,5 litri turbodiesel da 310 CV ha colto la vittoria dell'edizione 2011 con Nasser Al-Attiyah."}
{"id": "390810", "revid": "1870058", "url": "https://it.wikipedia.org/wiki?curid=390810", "title": "Billy More", "text": "Brancaccio divent\u00f2 famoso come cantante nelle vesti di drag queen, con il nome d\u2019arte Billy More. Nelle canzoni la voce non era sua, ma quella di John Biancale.\nBiografia.\nPrima responsabile marketing per una societ\u00e0 farmaceutica, si \u00e8 avvicinato al mondo dello spettacolo, coprendo il ruolo di assistente per produttori televisivi. Il personaggio della drag queen Billy More nasce nel maggio del 2000, quando Massimo incontra Roby Santini (in arte Rsdj) allo Zip, discoteca di Milano, che gli propone di interpretare il primo brano che diventer\u00e0 un cult della musica dance. Infatti, nel mese di maggio del 2000 viene pubblicato il suo primo singolo, \"Up &amp; Down\": il brano, che varca la soglia tra i generi euro house e italodance ottiene un successo immediato e progressivo: a luglio si piazza al numero 1 dei singoli pi\u00f9 venduti in Italia, consentendo a Billy More di partecipare al Festivalbar e a Top of the Pops. Nel 2001 il brano diventa anche la colonna sonora del film \"Stregati dalla luna\", con Maurizio Casagrande e Megan Gale e guadagna successo anche in Spagna e in Europa. Il secondo singolo, \"The New Millennium Girl\", uscito nel novembre dello stesso anno, ottiene anch'esso buoni piazzamenti.\nNel maggio del 2001 esce \"Come On and Do It (Saturday Night Life)\", che \u00e8 un successo in Italia e Germania e alla fine della stessa annata pubblica il singolo \"Loneliness\". Nello stesso anno presta la sua voce al singolo dei Souvenir d'Italie \"Boys and Girls (Friday Night)\". Nel 2002 \u00e8 poi la volta di \"I Keep on Burning\".\nNell'estate del 2002 conosce il produttore Andrea Piraz che gli propone un cambio di stile nelle sue canzoni. Nell'autunno del 2002 esce infatti con lo pseudonimo di \"Temple Pleasure\" \"Dance\" brano dalle sonorit\u00e0 molto house. Nel 2003 More e Piraz ci riprovano con il singolo \"Weekend\", cover del successo di Mick Jackson del 1979.\nNell'inverno 2004 Billy More cambia di nuovo genere tornando ai suoi esordi, con una canzone come \"Try Me\", prodotta insieme a Dj Speciale con un remix. Il singolo riscuote un discreto successo. Nello stesso anno, pubblica il singolo \"My Rhythm of the Night\" in collaborazione col dj Roby Pinna. Nell'estate del 2004, presenta \"Boom boom\" (cover di un pezzo di Paul Lekakis) al \"Mardi Gras di Friendly Versilia\".\nNel mese di maggio del 2005 Billy More pubblica per la BIT Records l'ultimo suo singolo, \"Gimme love: Prendilo e Mettilo\". Il pezzo, che presenta una parte del ritornello in lingua italiana e riprende alcune parole del suo precedente successo \"Come On and Do It\", viene remixato da Dj Maxwell e riporta Billy nuovamente in testa alle classifiche di musica dance. More aveva tra i progetti futuri una partecipazione alla compilation per Gay Pride 2005, dove era prevista la presentazione di un brano inedito in lingua italiana.\nLa morte.\nIl 14 agosto del 2005 Massimo Brancaccio muore improvvisamente, a 40 anni, dopo un mese di malattia. La causa della morte, secondo quanto dichiarato dalla famiglia, sarebbe stata una leucemia acuta. A settembre Platinette scriver\u00e0 un articolo in suo ricordo su \"Pride\".\nMassimo Brancaccio \u00e8 sepolto nel cimitero di Castelletto Sopra Ticino, insieme alla mamma, ai nonni e ad uno zio."}
{"id": "390811", "revid": "301156", "url": "https://it.wikipedia.org/wiki?curid=390811", "title": "Grande guerra del Nord", "text": "La grande guerra del nord (o seconda guerra del nord) fu un lungo conflitto per l'egemonia sul mar Baltico combattuto tra il marzo del 1700 e il settembre del 1721 nei territori dell'Europa settentrionale e orientale.\nIl conflitto fu originato dalla posizione di egemonia assunta dalla Svezia nel bacino del mar Baltico nel corso dei decenni precedenti, fatto che generava l'ostilit\u00e0 delle altre potenze affacciate sulle acque baltiche; approfittando della salita al trono di Stoccolma di Carlo XII, sovrano giovane e ritenuto inesperto, il re di Danimarca-Norvegia Federico IV, lo zar di Russia Pietro I e il principe elettore di Sassonia (nonch\u00e9 monarca della Confederazione polacco-lituana) Augusto II stipularono un'alleanza anti-svedese e diedero inizio alle ostilit\u00e0: i danesi attaccarono il protettorato svedese dell'Holstein-Gottorp, un'armata russa invase i possedimenti di Stoccolma in Ingria e i sassoni posero l'assedio a Riga.\nIn pochi mesi, tuttavia, Carlo XII fu in grado di ristabilire la situazione: dopo aver obbligato i danesi a uscire dal conflitto con una veloce campagna, gli svedesi inflissero una disastrosa sconfitta ai russi nella battaglia di Narva il 30 novembre 1700 ricacciandoli oltre confine. Carlo XII dedic\u00f2 quindi la sua attenzione alle forze di Augusto II, e per i successivi sei anni le forze svedesi dovettero impegnarsi in una serie di campagne in lungo e in largo per la Polonia prima di avere ragione dei loro nemici: la Sassonia fu obbligata a chiedere la pace e nel 1704 sul trono polacco fu insediato un sovrano amico, Stanislao Leszczy\u0144ski. Il periodo di tregua aveva per\u00f2 consentito allo zar Pietro di riorganizzare le sue forze, e Carlo XII dovette quindi lanciare un'invasione della Russia; la campagna si concluse disastrosamente per gli svedesi: sconfitta nella battaglia di Poltava (8 luglio 1709), l'armata svedese fu costretta alla resa, mentre Carlo XII dovette cercare rifugio oltre il confine con l'Impero ottomano per evitare la cattura.\nLa sconfitta segn\u00f2 una ripresa del conflitto: Danimarca e Sassonia rientrarono in campo a fianco dei russi, e poco dopo alla coalizione anti-svedese si unirono anche il Regno di Prussia e l'Elettorato di Hannover. Leszczynski fu deposto e i possedimenti svedesi lungo la riva meridionale del Baltico caddero uno dopo l'altro; Carlo XII persuase gli ottomani ad attaccare la Russia, ma l'azione ebbe scarsi risultati sul conflitto e nemmeno il rientro in patria del monarca riusc\u00ec a cambiare la situazione. Carlo XII rimase ucciso il 30 novembre 1718 durante un assedio nel sud della Norvegia, e la Svezia, prostrata, dovette chiedere la pace: con una serie di trattati firmati con le varie parti in gioco Stoccolma dovette rinunciare a quasi tutti i suoi possedimenti nella regione del Baltico, perdendo il ruolo di egemonia che aveva nel bacino. Il conflitto segn\u00f2 il definitivo tramonto della Svezia come nazione egemone nel nord Europa, e all'opposto sanc\u00ec invece l'affermarsi della Russia come nuova grande potenza europea.\nAntefatti.\nAlla fine del XVII secolo la Svezia raggiunse il periodo di suo massimo splendore, indicato come \"stormaktstiden\" (in lingua svedese \"era della grande potenza\") o dell'\"Impero svedese\". Dopo la vittoriosa partecipazione alla guerra dei trent'anni (1618-1648) e una serie di conflitti secondari contro i suoi vicini (principalmente Danimarca, Polonia e Russia), la Svezia assunse il controllo di tutta una serie di territori posti sulle rive del mar Baltico, consentendole di dominare i traffici commerciali nel bacino e di ottenere di conseguenza forti introiti fiscali: a parte l'odierna Finlandia, una provincia svedese fin dall'indipendenza del regno, all'inizio del XVII secolo la Svezia controllava direttamente la Carelia, l'Ingria, l'Estonia e la Livonia con la citt\u00e0 di Riga, uno degli snodi commerciali pi\u00f9 importanti del Baltico e seconda citt\u00e0 del regno. Lungo la costa settentrionale dell'odierna Germania, erano domini svedesi la parte occidentale della Pomerania (con i porti di Stettino e Stralsund e le isole di R\u00fcgen e Usedom), l'antico principato vescovile di Brema-Verden e la citt\u00e0 anseatica di Wismar: questi territori consentivano agli svedesi di controllare gli estuari di tre importanti fiumi tedeschi (l'Elba, il Weser e l'Oder) e di conseguenza i traffici commerciali che vi si svolgevano. Infine, il ducato di Holstein-Gottorp, a sud della Danimarca, era a tutti gli effetti un protettorato svedese.\nIl mantenimento di questi domini e del ruolo di preminenza nella regione del Baltico, i cardini della politica svedese per tutto il XVII secolo, erano affidati a un solido apparato statale, ma soprattutto a un efficace strumento militare: strutturato su canoni avanzati per l'epoca dal re Gustavo II Adolfo di Svezia durante il periodo della guerra dei trent'anni e ulteriormente sviluppato dai suoi successori, l'esercito svedese della fine del XVII secolo era ritenuto qualitativamente tra i migliori d'Europa, addestrato in modo altamente professionale e sostenuto da un'efficientissima amministrazione militare. Il sistema dello \"Indelningsverket\" (\"metodo di ripartizione\") faceva s\u00ec che ogni gruppo di fattorie dovesse provvedere a reclutare un soldato perfettamente equipaggiato: in tempo di pace questi uomini lavoravano per le fattorie che li mantenevano, ma in tempo di guerra potevano essere rapidamente richiamati e riuniti in battaglioni provinciali, consentendo di radunare un esercito di 40.000 uomini a un costo minimo per le casse dello Stato. La fede luterana e una serie di credenze fataliste, che vedevano la morte come inevitabile se questa era la volont\u00e0 di Dio, conferivano un coraggio fanatico e sprezzante del pericolo alle truppe svedesi: non era raro che reparti svedesi caricassero frontalmente e mettessero in rotta formazioni nemiche di molto superiori in numero.\nLa creazione dell'\"impero svedese\" era stata ottenuta a danno delle nazioni vicine, che di conseguenza mantenevano mire territoriali sui possedimenti di Stoccolma. La perdita a vantaggio degli svedesi della regione dello Sk\u00e5neland, a seguito della sconfitta patita nella seconda guerra del nord del 1655\u20131660, aveva privato il regno di Danimarca-Norvegia dell'esclusivo controllo dell'\u00d8resund, il canale di accesso al Baltico, e di conseguenza del diritto di riscuotere un pedaggio dalle navi mercantili che vi transitavano (una delle principali fonti di introiti del governo di Copenaghen); inoltre, i danesi erano preoccupati dalla striscia di possedimenti svedesi posta lungo i loro confini meridionali, ed erano pi\u00f9 che intenzionati a far valere le loro rivendicazioni dinastiche sul ducato di Holstein-Gottorp. L'ambizioso Augusto II, principe elettore di Sassonia, con la sua elezione a re della Confederazione polacco-lituana nel 1697 aveva ereditato le vecchie pretese polacche sulla Livonia svedese e sul porto di Riga, perduti a vantaggio della Svezia con il trattato di Oliva del 1660. Ancora pi\u00f9 a est, la Russia stava emergendo come nuova potenza dominante dell'Europa orientale: considerata ancora come una terra feudale e semi-barbarica, la salita al trono dello zar Pietro I nel 1689 port\u00f2 un'ondata di \"occidentalizzazione\" e modernizzazione dello stato russo; puntando a fare del suo paese una grande potenza, il giovane zar decise di cercare uno sbocco al mare sul Baltico, puntando ai possedimenti svedesi in Ingria ed Estonia.\nL'improvvisa morte di Carlo XI di Svezia nell'aprile del 1697 e la salita al trono di suo figlio Carlo XII, appena quindicenne, rappresent\u00f2 una importante occasione di farsi avanti per i nemici di Stoccolma, visto che il nuovo monarca veniva ritenuto troppo inesperto per rappresentare un nemico credibile. Particolarmente attivo nel tenere i contatti tra le capitali dei vari rivali degli svedesi fu il nobile livone Johann Patkul, condannato a morte per tradimento da Carlo XI e passato poi al servizio di Augusto II: dopo la stipula di un'alleanza anti-svedese tra russi e danesi nel luglio del 1699, con la mediazione di Patkul il 14 settembre 1699 Augusto II e Federico IV di Danimarca sottoscrissero un patto di aggressione alla Svezia (trattato di Dresda), mentre il 21 novembre seguente furono Augusto II e lo zar Pietro I a stipulare un patto di alleanza e di spartizione dei territori svedesi nell'est (trattato di Preobra\u017eenskoe).\nLa guerra.\nLa guerra lampo di Carlo XII.\nIl 22 febbraio 1700, senza una formale dichiarazione di guerra, truppe sassoni comandate da Johann Patkul e dal generale Jacob Heinrich von Flemming (la Confederazione polacca, alle prese con una guerra civile nei suoi territori lituani, neg\u00f2 inizialmente il suo sostegno alla campagna intrapresa da Augusto II) varcarono il confine tra Polonia e Livonia e diressero sul porto di Riga: un tentativo di catturare di sorpresa la citt\u00e0 fu sventato dai difensori svedesi, e le truppe di Flemming si disposero quindi per un assedio. Il 1\u00ba marzo seguente, invece, un esercito danese invase l'Holstein-Gottorp e pose l'assedio alla fortezza di T\u00f6nning, principale piazzaforte fortificata della regione e recentemente rinforzata dall'arrivo di un contingente svedese; infine, alla fine di settembre un'armata russa di 30-35.000 uomini guidata dallo stesso zar Pietro invase l'Ingria svedese e mise sotto assedio la fortezza di Narva, anche se la piccola guarnigione svedese fu in grado di resistere.\nI coalizzati non si aspettavano che gli svedesi, assaliti simultaneamente su pi\u00f9 fronti molto distanti l'uno dall'altro, potessero organizzare una resistenza efficace, ma il giovane Carlo XII fu ben presto capace di lanciare una controffensiva. Grazie al sostegno da parte delle \"potenze marittime\" (Regno d'Inghilterra e Province Unite), la marina svedese fu in grado di mantenere il controllo delle rotte navali del Baltico e di obbligare la flotta danese a rimanere in porto; radunata una piccola armata, il 4 agosto 1700 Carlo XII in persona guid\u00f2 un'invasione anfibia della Sj\u00e6lland sbarcando a Humleb\u00e6k e cogliendo completamente di sorpresa i danesi, e dopo aver stabilito una solida testa di ponte mosse verso Copenaghen. Con il grosso delle sue forze impegnato nell'Holstein, Federico IV era incapace di difendere la capitale e si affrett\u00f2 a intavolare delle trattative con gli svedesi; il 18 agosto i due monarchi siglarono quindi la pace di Travendal: la Danimarca si impegn\u00f2 a ritirare le sue truppe dall'Holstein e ad abbandonare l'alleanza anti-svedese, oltre a pagare una compensazione monetaria per i costi della guerra.\nDopo aver ristabilito la situazione a occidente, Carlo spost\u00f2 la sua attenzione a oriente: sbarcato in Estonia a fine ottobre, il monarca radun\u00f2 in fretta un'armata di circa 11.000 uomini e mosse in soccorso della guarnigione di Narva. Il 30 novembre 1700, nel bel mezzo di una tempesta di neve, l'armata svedese attacc\u00f2 le forze russe davanti Narva, salite a 37.000 uomini comandati dal generale Carlo Eugenio di Cro\u00ff dopo il rientro in patria dello zar: l'opera di modernizzazione di Pietro aveva riguardato anche le forze armate, ma l'esercito russo rimaneva ancora una forza poco organizzata e con un addestramento primitivo e sotto l'assalto frontale degli svedesi l'armata di Cro\u00ff collass\u00f2; il generale fu preso prigioniero e le sue forze completamente annientate, con circa 9.000 morti e 20.000 prigionieri oltre a centinaia di cannoni e bandiere abbandonate agli svedesi. In nove mesi Carlo aveva ristabilito la posizione svedese, conducendo due campagne vittoriose e neutralizzando due dei suoi tre avversari; apparentemente sprezzante delle capacit\u00e0 militari mostrate dai russi a Narva, il monarca svedese decise di non impegnarsi a fondo in una spedizione contro la Russia e volse invece la sua attenzione alla Polonia.\nLa campagna di Polonia.\nL'armata svedese si accamp\u00f2 a Dorpat, in Estonia, svernando e preparandosi a marciare verso Riga; nel maggio del 1700 una colonna di rinforzo svedese era riuscita a forzare le linee d'assedio sassoni e a portare rinforzi alla citt\u00e0, ma in estate una nuova armata sassone sotto il generale Adam Heinrich von Steinau aveva ripreso il blocco, venendo poi rinforzata da un contingente russo sotto il comando del principe Anikita Ivanovi\u010d Repnin per un totale di circa 28.000 uomini. Nel giugno del 1701 Carlo XII mosse la sua armata dall'Estonia alla volta di Riga, dove i russo-sassoni si erano attestati in un campo fortificato protetto dal fiume D\u00fcna; il 19 luglio, a bordo di una flottiglia di natanti improvvisati, 7.000 svedesi forzarono il passaggio del D\u00fcna e misero in rotta l'armata di Steinau, catturando diversi cannoni e bandiere. L'armata alleata si disgreg\u00f2 nel ripiegamento, con i sassoni che trovarono rifugio oltre il confine con la neutrale Prussia e i russi di Repnin che invece si ritirarono alla volta della loro madrepatria; con la via aperta davanti a s\u00e9, Carlo mosse la sua armata in Curlandia (all'epoca un ducato vassallo della Confederazione polacco-lituana) catturando dopo brevi assedi le piazzeforti di Mitau e D\u00fcnam\u00fcnde.\nLa liberazione di Riga e la caduta della Curlandia aprirono agli svedesi la strada per la Polonia: bench\u00e9 la Confederazione polacco-lituana si fosse mantenuta formalmente neutrale durante le prime fasi del conflitto, Carlo si pose come obiettivo la rimozione di Augusto dal trono di Varsavia, disprezzandone la sua natura di \"monarca elettivo\" invece che \"per diritto divino\". L'armata svedese invase il territorio della Confederazione a met\u00e0 del 1702, cercando lo scontro decisivo con l'esercito nemico invece di impegnarsi in costosi assedi; occupata Varsavia il 12 maggio 1702, il 19 luglio seguente gli svedesi agganciarono l'armata polacco-sassone di Augusto II nelle vicinanze di Kielce: nella seguente battaglia di Klissow gli svedesi misero ancora una volta in rotta un'armata grande il doppio della loro, infliggendole molte perdite. Federico IV di Holstein-Gottorp, che accompagnava l'armata svedese, rimase ucciso da un colpo di artiglieria durante la battaglia, e al suo posto sul trono del ducato gli succedette il figlio Carlo Federico.\nLa conclusione della guerra civile lituana con la vittoria dell'atamano ribelle Grzegorz Antoni Ogi\u0144ski ai danni della potente famiglia dei Sapieha (ostile ad Augusto II e all'unione con la Polonia) aveva lasciato una situazione precaria nelle regioni orientali della Confederazione, e Carlo decise di approfittarne: distaccata dal corpo principale, una piccola armata svedese sotto il generale Adam Ludwig Lewenhaupt sconfisse le forze di Ogi\u0144ski e un contingente russo giunto in suo rinforzo nella battaglia di Saladen il 29 marzo 1703, raccogliendo diversi sostenitori alla causa svedese. Dopo aver svernato a Varsavia, Carlo XII mosse il grosso delle sue forze verso est e il 1\u00ba maggio 1703 sconfisse i polacco-sassoni di von Steinau nella battaglia di Pu\u0142tusk; l'importante fortezza di Toru\u0144 fu posta sotto assedio pochi giorni dopo, capitolando infine il 14 ottobre 1703. I continui successi svedesi stavano ormai portando molti elementi della nobilt\u00e0 polacca dalla loro parte: il 14 febbraio 1704 una \"confederazione\" di magnati e notabili riuniti a Varsavia sotto l'egida degli svedesi proclam\u00f2 la destituzione di Augusto II dal trono della Confederazione eleggendo poi al suo posto, il 12 luglio seguente, il nobile polacco Stanislao Leszczy\u0144ski; diversi elementi della nobilt\u00e0 soprattutto lituana e della Piccola Polonia, tuttavia, rimasero fedeli ad Augusto II e il 20 maggio 1704 diedero vita alla \"Confederazione di Sandomierz\", scatenando una guerra civile contro i sostenitori di Leszczy\u0144ski.\nLe forze svedesi dovettero impegnarsi a fondo per sostenere il traballante regime di Leszczy\u0144ski: il 5 agosto 1704 l'armata del generale Lewenhaupt sconfisse una forza mista di lituani di Ogi\u0144ski e truppe russe alleate intenta a invadere la Curlandia nella battaglia di Jakobstadt, mentre Carlo XII respinse una puntata sassone nella Polonia occidentale nella battaglia di Punitz del 28 ottobre seguente. Il 26 luglio 1705 Lewenhaupt colse un altro successo in Curlandia sconfiggendo nella battaglia di Gemauerthof un'armata russa sotto il maresciallo di campo Boris Petrovi\u010d \u0160eremetev, anche se non fu in grado di impedire a un'altra forza russa guidata dallo zar e dal principe Repnin di catturare il 14 settembre seguente la fortezza di Mitau; il 31 luglio 1705, invece, il generale svedese Carl Nieroth colse un'importante successo nella battaglia di Varsavia: una forza polacco-sassone sotto il generale livone Otto Arnold von Paykull lanci\u00f2 una puntata contro la capitale polacca, ma venne pesantemente sconfitta alle porte della citt\u00e0 e lo stesso Paykull, preso prigioniero, fu giustiziato per tradimento dagli svedesi. Questi successi consolidarono la posizione di Leszczy\u0144ski, che il 4 ottobre 1705 fu formalmente incoronato re della Confederazione polacco-lituana; come primo suo atto, il nuovo monarca sottoscrisse il 28 novembre seguente un trattato di pace e alleanza con la Svezia.\nPer la fine del 1705, russi e sassoni cercarono di coordinare un'invasione della Polonia da est e da ovest, ma andarono incontro a nuove sconfitte. Ai primi di gennaio del 1706 Carlo XII raccolse velocemente un esercito e marci\u00f2 verso est, intrappolando l'armata russa del generale Georg Benedikt von Ogilvy nella citt\u00e0 di Grodno e infliggendole poi numerose perdite quando questa cerc\u00f2 di ritirarsi verso la fine del marzo seguente; il 13 febbraio 1706, invece, il maresciallo svedese Carl Gustav Rehnski\u00f6ld sorprese un'armata russo-sassone sotto il generale Johann Matthias von der Schulenburg intenta a radunarsi nella Polonia occidentale e le inflisse una pesante sconfitta nella battaglia di Fraustadt. Forte di questi successi, a met\u00e0 del 1706 Carlo XII condusse personalmente un'invasione della stessa Sassonia, rimasta praticamente indifesa dopo la sconfitta di Fraustadt, spingendo finalmente Augusto II al tavolo delle trattative: il 24 settembre 1706 i due monarchi sottoscrissero il trattato di Altranst\u00e4dt, con cui Augusto II rinunci\u00f2 formalmente alle sue pretese sul trono polacco e ruppe la sua alleanza con la Russia zarista; sempre come conseguenza del trattato, Johann Patkul, l'artefice dell'alleanza anti-svedese, fu estradato in Svezia e qui giustiziato per tradimento.\nLe campagne russe in Ingria ed Estonia.\nLa pesante sconfitta di Narva nel novembre del 1700 aveva dimostrato lo stato di impreparazione delle forze russe, non ancora capaci di competere alla pari con un esercito moderno e perfettamente addestrato come quello svedese; visto tuttavia che per i successivi sei anni l'attenzione di Carlo XII si concentr\u00f2 sulla Polonia, allo zar Pietro venne offerto un periodo di relativa \"tregua\" durante il quale riorganizzare il suo esercito e fargli acquisire la necessaria esperienza bellica.\nMentre la principale armata svedese era impegnata con una serie di campagne in terra polacca, le riorganizzate forze russe concentrarono la loro attenzione sui possedimenti svedesi posti attorno al Golfo di Finlandia: dopo aver condotto alcune incursioni minori nei mesi precedenti, nel settembre del 1701 un'armata russa sotto il maresciallo \u0160eremetev invase la Livonia svedese, affrontando la piccola armata del generale Wolmar Anton von Schlippenbach lasciata da Carlo a presidio dei suoi domini; le forze di \u0160eremetev incapparono in una prima sconfitta nella battaglia di Rauge il 15 settembre, ma il 9 gennaio 1702 ottennero invece un'importante vittoria nella battaglia di Erastfer, il primo chiaro successo ottenuto dai russi dall'inizio del conflitto. I russi rimasero sulla difensiva per gran parte del 1702, ma in estate lanciarono una nuova offensiva e il 29 luglio 1702 \u0160eremetev inflisse un'altra pesante sconfitta alle forze svedesi nella battaglia di Hummelshof; Schlippenbach riusc\u00ec a salvare parte della sua armata, ma ricevette l'ordine di inviare quante pi\u00f9 truppe possibile in appoggio di Lewenhaupt in Curlandia e pot\u00e9 fare poco per contenere le successive offensive russe.\nIncoraggiato da questi primi successi, per la fine del 1702 lo zar autorizz\u00f2 una nuova offensiva in Ingria, onde approfittare della dispersione delle forze svedesi: il 7 ottobre 1702 le forze russe guidate da Pietro e da \u0160eremetev posero l'assedio alla fortezza svedese di N\u00f6teborg, importante piazzaforte posta a protezione della valle del Neva nel punto dove il fiume nasce dal lago Ladoga, espugnandola poi il 22 ottobre seguente; proseguendo la loro azione, i russi assalirono poi la fortezza di Nyen, all'altra estremit\u00e0 della valle nel punto dove il fiume entra nel Golfo di Finlandia, occupandola per il 1\u00ba marzo 1703. L'occupazione russa della valle del Neva ebbe profondi influssi sull'andamento del conflitto: il 27 maggio 1703, su una piccola isoletta alla foce del Neva, Pietro I fece innalzare una massiccia fortezza avviando anche, in una zona paludosa nelle vicinanze poi progressivamente bonificata, l'edificazione di una nuova citt\u00e0, battezzata \"San Pietroburgo\" e destinata a diventare, nel 1712, la nuova capitale della Russia. L'occupazione della valle del Neva rappresent\u00f2 inoltre la riuscita del progetto di Pietro volto ad ottenere per la Russia uno stabile sbocco sui mari europei: insieme alla vicina isola-fortezza di Kron\u0161tadt, le cui fortificazioni furono inaugurate il 18 maggio 1704, San Pietroburgo divenne la principale base navale russa sul Baltico, e lo stesso Pietro diede immediatamente disposizioni perch\u00e9 venisse organizzata una massiccia flotta con cui contendere agli svedesi il dominio del bacino.\nNel corso del 1704 le forze russe lanciarono una vittoriosa offensiva lungo la costa settentrionale dell'Estonia: dopo la vittoria conseguita ai danni delle sparute truppe di Schlippenbach nella battaglia di Wesenberg (26 giugno 1704), le forze russe investirono per la seconda volta la fortezza di Narva, espugnandola infine con un assalto il 9 agosto 1704. I russi si attestarono quindi sulla difensiva, limitandosi a respingere alcune incursioni svedesi contro la valle del Neva e a tentare, nell'ottobre del 1706, un primo assedio della fortezza di Vyborg, tentativo poi abbandonato a causa delle strade poco praticabili che rendevano impossibile trasportare un adeguato numero di cannoni pesanti.\nL'invasione della Russia.\nLe vittorie svedesi in Polonia e la firma del trattato di Altranst\u00e4dt non furono sufficienti per portare il conflitto a una conclusione: nonostante la sconfitta di Grodno, nel settembre del 1706 una seconda armata russa sotto il generale Aleksandr Danilovi\u010d Men\u0161ikov invase la Polonia occidentale e, ricongiuntasi con unit\u00e0 sassoni e polacche fedeli ad Augusto II (non ancora avvisate della firma del tratto di pace), inflisse una pesante sconfitta alle forze di Stanislao Leszczynski e dei suoi alleati svedesi nella battaglia di Kalisz il 29 ottobre 1706, arrivando anche a occupare brevemente Varsavia. Con la Russia ancora parte attiva del conflitto, a Carlo XII non restava altro che lanciare un'offensiva diretta verso il territorio russo, sperando di portare infine lo zar al tavolo della pace negoziando da una posizione di forza.\nDopo aver radunato nuove truppe nei suoi accantonamenti in Sassonia, sul finire dell'agosto del 1707 Carlo XII e il maresciallo Rehnski\u00f6ld condussero in Polonia una nuova armata; dietro ordine dello zar, Men\u0161ikov e le sue truppe ripiegarono lentamente verso est, rifiutando lo scontro frontale e trincerandosi nei dintorni di Varsavia. Dopo una pausa per radunare nuove truppe e permettere al gelo invernale di migliorare le strade, sul finire del dicembre 1707 Carlo XII forz\u00f2 il corso gelato della Vistola e aggir\u00f2 le posizioni russe attorno a Varsavia: Men\u0161ikov rifiut\u00f2 lo scontro e si ritir\u00f2 ancora pi\u00f9 a est, applicando una rigida politica di terra bruciata onde negare agli svedesi ogni tipo di rifornimenti. Carlo XII aggir\u00f2 il territorio saccheggiato dai russi e ai primi di febbraio fece il suo ingresso a Grodno; viste le devastazioni causate dai russi in Polonia, il sovrano decise di scartare una manovra verso nord alla volta di San Pietroburgo (mossa che avrebbe trasformato la Livonia svedese in un campo di battaglia) e di puntare invece direttamente su Mosca per la via pi\u00f9 breve, attraverso il varco tra i fiumi Dvina e Dnepr, l\u00ec dove sorgeva la citt\u00e0 di Smolensk. Prevedendo una crisi dei rifornimenti a causa della tattica della terra bruciata adottata dai russi, il sovrano svedese invi\u00f2 Lewenhaupt a Riga a raccogliere ulteriori truppe e un convoglio completo di salmerie, dandogli istruzioni di ricongiungersi all'armata principale vicino al confine tra Russia e Polonia; al tempo stesso, Carlo XII ordin\u00f2 al generale Georg Lybecker, comandante delle forze svedesi in Finlandia, di condurre delle mosse offensive in direzione di San Pietroburgo, onde attirare truppe russe al nord e distrarre l'attenzione dello zar.\nNel corso delle prime settimane del 1708 gli svedesi ripresero la loro marcia verso il confine russo-polacco; le forze di Men\u0161ikov si ricongiunsero con l'armata principale sotto il maresciallo \u0160eremetev, e i russi si trincerarono dietro alcuni corsi d'acqua minori davanti Smolensk. Dopo varie incocludenti scaramucce minori, i due contendenti si affrontarono il 14 luglio 1708 nella battaglia di Holowczyn: con una piccola forza, Carlo XII forz\u00f2 il corso del fiume Vabich e distrusse la divisione russa del principe Repnin che lo difendeva, obbligando \u0160eremetev a ordinare una ritirata generale. Gli svedesi ripresero la loro marcia verso est, mentre i russi tornarono alla loro tattica della terra bruciata, rifiutando ogni ulteriore scontro frontale; per diverse settimane i due contendenti marciarono e contromarciarono nella zona a sud di Smolensk: due violenti scontri secondari furono combattuti a Malatitze il 10 settembre e a Rajovka il 20 settembre, ma senza particolari risultati.\nMinor successo ebbero anche le forze svedesi dispiegate sui teatri secondari: l'offensiva di Lybecker in direzione di San Pietroburgo port\u00f2 a una vittoria sulle forze dell'ammiraglio F\u00ebdor Matveevi\u010d Apraksin nella battaglia della Neva (9 settembre 1708), ma il generale non tent\u00f2 un attacco alla citt\u00e0 a causa della carenza di artiglieria pesante e dopo un'inconcludente campagna dovette far ritirare via mare le sue truppe. Pi\u00f9 disastrosa fu la spedizione di Lewenhaupt che, lasciata Riga nel tardo giugno alla testa di un enorme convoglio di carri pieni di rifornimenti, procedette molto a rilento a causa del pessimo stato delle strade. Lasciata l'armata principale a \u0160eremetev con il compito di tenere d'occhio il corpo centrale degli svedesi, Pietro prese Men\u0161ikov e una \"colonna volante\" di truppe a cavallo e mosse in direzione delle forze di Lewenhaupt, sorprendendole il 9 ottobre mentre cercavano un guado sul fiume So\u017e; la seguente battaglia di Lesnaja fu uno scontro duro e inconcludente, almeno finch\u00e9 Lewenhaupt non decise di sganciarsi con una ritirata notturna: le forze svedesi si disgregarono durante il ripiegamento nell'oscurit\u00e0 e diversi reparti furono fatti prigionieri. Lewenhaupt e circa met\u00e0 della sua forza originaria riuscirono poi a ricongiungersi con l'armata di Carlo XII per il 19 ottobre ma senza gli sperati rifornimenti, andati distrutti durante il ripiegamento.\nDisastro in Ucraina.\nLa sconfitta di Lesnaja obblig\u00f2 Carlo ad abbandonare la strada per Mosca e a rivedere i suoi piani; sviluppi favorevoli agli svedesi stavano intanto avendo luogo in Ucraina: l'Etmanato cosacco, l'entit\u00e0 statale che raccoglieva i cosacchi della cosiddetta \"riva sinistra ucraina\" (la parte dell'Ucraina a est del fiume Dnepr), era da tempo un vassallo russo e aveva iniziato la guerra a fianco delle forze dello zar, conducendo alcune campagne contro i cosacchi ribelli alla Confederazione polacco-lituana nella speranza che ci\u00f2 portasse al riconoscimento delle sue pretese sulla \"riva destra ucraina\" (il territorio a ovest del Dnepr, perduto a favore dei polacchi dopo la guerra russo-polacca del 1654-1667); l'ingerenza russa nelle questioni interne dello stato e il rifiuto dello zar di riconoscere le pretese territoriali dei cosacchi spinsero per\u00f2 l'atamano Ivan Mazeppa a rompere la sua alleanza con i russi e ad offrire, nell'ottobre del 1708, il suo aiuto alla campagna svedese. Carlo mosse quindi la sua armata verso sud, alla volta dell'Ucraina, sperando di ricevere abbondanti rifornimenti dai suoi nuovi alleati con cui continuare la campagna, ma la sua marcia fu rallentata da una serie di scaramucce contro i russi; reagendo rapidamente alla ribellione di Mazeppa, il 2 novembre 1708 una colonna volante russa sotto il comando del generale Men\u0161ikov attacc\u00f2 a sorpresa la capitale cosacca, Baturyn, la saccheggi\u00f2 e la diede alle fiamme: i cosacchi riuscirono a consegnare agli svedesi alcune citt\u00e0 fortificate in cui stabilire solidi quartieri invernali, ma l'appoggio che Mazeppa poteva fornire a Carlo si ridusse considerevolmente.\nL'inverno del 1709 venne ricordato come uno dei pi\u00f9 freddi mai registrati in Europa, ma ci\u00f2 non arrest\u00f2 le operazioni belliche: entrambi i contendenti continuarono a condurre azioni su piccola scala e scaramucce contro l'avversario, principalmente per mantenere la sicurezza dei propri quartieri invernali e per insidiare quelli dell'avversario. Un'azione particolarmente sanguinosa si svolse il 9 gennaio 1709, quando Carlo e Rehnski\u00f6ld guidarono un nutrito contingente svedese all'assalto di un piccolo forte nei pressi di Veprik: la guarnigione russa tenne duro per tutta la giornata prima di capitolare per mancanza di munizioni, non prima di aver inflitto 400 morti e 600 feriti (tra cui lo stesso Rehnski\u00f6ld) agli svedesi. Il continuo logorio di uomini iniziava a impensierire Carlo, anche perch\u00e9 le sue linee di comunicazione erano tutt'altro che sicure: il precedente 21 novembre 1708 l'armata di Stanislao Leszczynski aveva subito una pesante sconfitta ad opera dei sostenitori del deposto Augusto II nella battaglia di Koniecpol, e la Polonia era tornata ad essere in subbuglio\nIn marzo Carlo XII mosse la sua armata ulteriormente verso sud, nella speranza di trovare nuovi alleati nei Cosacchi Zaporoghi dell'Ucraina meridionale o presso l'Impero ottomano, due storici nemici dei russi; all'inizio di maggio l'armata svedese si concentr\u00f2 nei pressi della cittadina di Poltava, difesa da una guarnigione russa: gli svedesi posero l'assedio alla citt\u00e0, ma le operazioni procedettero a rilento e per la fine di giugno la guarnigione russa continuava a resistere. Men\u0161ikov, ora al comando dell'armata russa, port\u00f2 le sue forze in appoggio della guarnigione, prendendo posizione a oriente del fiume Vorlska e conducendo una serie di incursioni contro le linee svedesi; fu durante una di queste scaramucce che il 28 giugno Carlo rimase ferito a un piede da un colpo di moschetto: il sovrano sopravvisse alla ferita, ma dovette lasciare il comando dell'armata a Rehnski\u00f6ld. Pietro si ricongiunse alla sua armata verso fine mese, e i russi attraversarono in massa il Vorlska trincerandosi in un campo fortificato sei chilometri a nord di Poltava; vista la vicinanza delle due armate, lo scontro divenne inevitabile. L'8 luglio 1709 Rehnski\u00f6ld e Lewenhaupt (Carlo, ferito, fece da mero spettatore) condussero l'armata svedese in un assalto alle posizioni russe a nord di Poltava: disorganizzate dal dover espugnare alcune fortificazioni avanzate, le truppe svedesi si trovarono davanti alla massiccia concentrazione di fuoco messa in campo dalle forze russe, che riuscirono a spezzare l'impeto degli attaccanti; ributtata indietro, l'armata svedese collass\u00f2 e ripieg\u00f2 in completo disordine dal campo di battaglia, inseguita dalla cavalleria russa.\nLa battaglia di Poltava rappresent\u00f2 il punto di svolta della guerra: l'armata svedese sub\u00ec pesanti perdite, lasciando sul terreno circa 6.900 morti e 2.800 prigionieri tra cui diverse personalit\u00e0 di spicco (tra gli altri, il maresciallo Rehnski\u00f6ld e Carl Piper, cancelliere del regno, entrambi presi prigionieri). Carlo condusse i resti della sua armata verso sud, nella speranza di trovare rifugio presso gli ottomani, e il 10 luglio gli svedesi raggiunsero il fiume Dnepr nei pressi del piccolo villaggio di Perevolochna, dove si raccolsero; non c'erano ponti o guadi su cui l'armata potesse transitare, ed erano disponibili solo poche piccole imbarcazioni: il re fu convinto ad attraversare il fiume quella sera stessa con Mazeppa e una piccola scorta, lasciando Lewenhaupt al comando dell'armata. La mattina dopo, una colonna di cavalleria russa guidata da Men\u0161ikov raggiunse gli svedesi ancora ammassati sulle rive del fiume: Lewenhaupt schier\u00f2 l'armata in linea di battaglia, ma il morale delle truppe era bassissimo e gli ufficiali poco convinti della riuscita di un combattimento; dopo lunghi negoziati, infine, Lewenhaupt accett\u00f2 l'offerta di resa avanzata dai russi, e 20.000 svedesi tra soldati e civili al seguito dell'armata si consegnarono al nemico. Carlo e il suo seguito riuscirono a sfuggire alla cattura, riuscendo infine a trovare rifugio oltre la frontiera con l'Impero Ottomano.\nLa marea cambia.\nIl disastro patito nella campagna in Ucraina rappresent\u00f2 un colpo durissimo per la Svezia: la parte migliore dell'esercito svedese, gli uomini pi\u00f9 esperti e meglio addestrati, fu completamente spazzata via, e molti degli ufficiali pi\u00f9 preparati furono presi prigionieri; lo stesso monarca, bench\u00e9 fosse riuscito a trovare ospitalit\u00e0 nella citt\u00e0 moldava di Bender, dove si accamp\u00f2 ai piedi della fortezza e rimase virtualmente prigioniero degli ottomani per molti anni. La sconfitta svedese a Poltava incoraggi\u00f2 immediatamente i nemici della Svezia a riprendere le armi: l'8 agosto 1709, ad appena un mese dalla battaglia, la Danimarca-Norvegia ruppe il trattato di Travendal e dichiar\u00f2 nuovamente guerra alla Svezia, mentre nello stesso periodo Augusto II rientr\u00f2 in Polonia alla testa di un esercito per rivendicare il trono di Varsavia; l'autorit\u00e0 di Stanislao Leszczy\u0144ski si dissolse rapidamente, e il sovrano dovette ben presto fuggire in Pomerania al seguito delle truppe svedesi in ritirata. Il 20 ottobre 1709 Augusto II e Pietro I siglarono il trattato di Thorn: il primo si vide riconoscere formalmente come re della Confederazione polacco-lituana, ma dovette impegnarsi a perseguitare i gruppi anti-russi presenti in Polonia e ad accettare le condizioni che lo zar gli imponeva; di fatto, Augusto avrebbe dovuto condurre i suoi affari di stato sotto l'ingerenza del suo potente vicino.\nNel novembre del 1709 un'armata danese sotto il generale Christian Detlev Reventlow attravers\u00f2 l'\u00d8resund e invase la Scania, obbligando le sparute truppe svedesi a ripiegare nella regione dello Sm\u00e5land e iniziando a occupare le principali roccaforti della regione; nello stesso periodo, le forze russe del maresciallo \u0160eremetev invasero la Livonia ponendo l'assedio a Riga, mentre nel marzo del 1710 un'armata sotto l'ammiraglio Apraksin entr\u00f2 in Carelia per un nuovo assedio della fortezza di Vyborg.\nL'avanzata russa fu agevolata dall'imperversare, nelle regioni baltiche, di una violenta epidemia di peste: probabilmente originario dell'Asia centrale, nel 1702 il morbo raggiunse via Costantinopoli il sud della Confederazione polacca, diffondendosi poi per tutta la Polonia seguendo le armate in marcia e gli spostamenti dei rifugiati civili in fuga dalla guerra; dopo aver mietuto migliaia di vittime nelle regioni polacche, il contagio raggiunse la costa del Baltico nel 1708 e le province svedesi di Livonia ed Estonia un anno pi\u00f9 tardi, dove tra il 1709 e il 1711 provoc\u00f2 la morte del 75% della popolazione originaria. A Riga la peste, manifestatasi a partire dal maggio del 1710, spazz\u00f2 praticamente via la guarnigione svedese, con appena 1.500 superstiti tra gli originari 12.000 soldati, e provocando, stando al rapporto dello stesso \u0160eremetev, altri 60.000 morti tra la popolazione civile (una cifra forse esagerata) e 10.000 tra le forze russe assedianti; la citt\u00e0, stremata, si arrese infine il 15 luglio 1710.\nIn Estonia, la capitale Reval fu posta sotto assedio dai russi nell'agosto del 1710. Circa 20.000 persone tra abitanti originari, soldati e civili fuggiti dalle campagne vicine si ammassarono dietro le mura, cadendo ben presto vittime della peste: per la met\u00e0 di dicembre, almeno 15.000 persone erano morte a causa del contagio; Reval si arrese ai russi il 10 ottobre 1710, senza mai essere stata concretamente assalita dagli assedianti. Con la capitolazione delle ultime guarnigioni svedesi, entro la fine del 1710 le due province si trovarono ormai completamente sotto occupazione russa: con una serie di accordi stipulati direttamente con la nobilt\u00e0 livone ed estone (tutta di origine tedesca), questa accett\u00f2 la dominazione russa in cambio del mantenimento di gran parte dei suoi tradizionali privilegi; il trattato di Thorn, che riconosceva le pretese di Augusto II sulla Livonia, fu ben presto accantonato dallo zar ed entrambe le province divennero un dominio russo.\nLa breve guerra russo-turca.\nDal suo esilio di Bender, dove aveva stabilito una propria corte, Carlo XII inizi\u00f2 a spingere il sultano ottomano Ahmed III a muovere guerra alla Russia, in questo aiutato anche da un forte \"partito della guerra\" presente nella corte di Costantinopoli, dall'appoggio di Devlet II Giray, Khan di Crimea e nemico giurato dei russi, e dallo stesso zar che continuava a fare pressioni sul sultano perch\u00e9 consegnasse il suo \"ospite\"; il 20 novembre 1710 Ahmed III dichiar\u00f2 infine guerra alla Russia, e colonne di tatari di Crimea e cosacchi ribelli (ora guidati da Pylyp Orlyk dopo la morte di Mazeppa nell'ottobre precedente) iniziarono a compiere incursioni nell'Ucraina meridionale. Pietro I raccolse una grossa armata e nel luglio del 1711 invase la Moldavia, nel tentativo di sostenere la ribellione anti-ottomana del principe Dimitrie Cantemir; le truppe russe furono per\u00f2 accerchiate sulle rive del Prut vicino Hu\u0219i dall'armata del gran visir ottomano Baltac\u0131 Mehmed Pasci\u00e0 e rischiarono di essere annientate, anche se alla fine lo zar riusc\u00ec a risolvere la situazione tramite una serie di accorte mosse diplomatiche.\nLa cosiddetta \"pace del Prut\", siglata il 23 luglio 1711, pose fine al breve conflitto in termini clementi per russi, che si limitarono a cedere agli ottomani la fortezza di Azov (catturata nel corso della precedente guerra russo-turca del 1686-1700), a smantellare alcune fortificazioni di confine e a cessare le loro ingerenze negli affari della Confederazione polacco-lituana; le condizioni molto favorevoli imposte ai russi dal trattato fecero sospettare una corruzione di Mehmet Pasci\u00e0 da parte dello zar, e il gran visir fu poi deposto e mandato in esilio nel novembre del 1711. Bench\u00e9 il trattato concedesse a Carlo XII il permesso di rientrare in patria, il monarca scelse di rimanere a Bender per continuare le sue pressioni sul sultano perch\u00e9 proseguisse le ostilit\u00e0, anche se i suoi tentativi furono efficacemente contrastati dalla diplomazia russa; infastidito dalle continue pressioni del sovrano svedese, Ahmed III ordin\u00f2 a Devlet II Giray di assalire il campo svedese a Bender e di farlo prigioniero, cosa avvenuta il 1\u00ba febbraio 1713 dopo una breve scaramuccia. Carlo XII fu portato nel castello di Timurtasch vicino Adrianopoli, dove rimase prigioniero degli ottomani fino alla fine del 1713; Devlet II Giray, accusato di aver travalicato gli ordini del sultano durante i fatti di Bender, fu deposto ed esiliato, infliggendo un colpo mortale al \"partito della guerra\" anti-russo presente a Costantinopoli.\nPreoccupato per la crescente influenza russa sulla Polonia, l'Impero Ottomano torn\u00f2 a dichiarare guerra alla Russia il 30 aprile 1713, ma non si ebbe praticamente alcuna attivit\u00e0 bellica tra le due nazioni e un nuovo trattato di pace fu velocemente stipulato; per il resto del conflitto gli ottomani rimasero di fatto neutrali.\nLa Svezia sotto assedio.\nLa Svezia tent\u00f2 in tutti i modi di contenere le offensive dei coalizzati. Al comando dell'esercito svedese in luogo del monarca, il generale Magnus Stenbock radun\u00f2 in fretta un'armata di reclute appena addestrate e lanci\u00f2 una controffensiva sul fronte della Scania; il 10 marzo 1710 Stenbock inflisse una dura sconfitta ai danesi nella battaglia di Helsingborg, obbligandoli ad abbandonare il territorio svedese e a ripiegare oltre l'\u00d8resund. L'attenzione della Svezia si concentr\u00f2 quindi sul nord della Germania: dopo aver obbligato i resti delle forze svedesi a ripiegare dalla Polonia, nell'aprile del 1711 un'armata di truppe sassoni, polacche e russe sotto il principe Men\u0161ikov, poi rinforzata anche da un forte contingente danese guidato dallo stesso re Federico IV, invase la Pomerania e pose l'assedio al porto di Stralsund; il porto era di importanza strategica per gli svedesi, e il generale Karl Gustav D\u00fcker fu subito inviato con un contingente a rinforzarne la guarnigione, concentrando in citt\u00e0 tutte le forze disponibili in Pomerania. I soldati svedesi in ritirata dalla Polonia portarono per\u00f2 con s\u00e9 la peste, e ben presto anche la Pomerania cadde vittima del contagio.\nIl 25 settembre 1711 una piccola armata svedese al comando del generale Stenbock sbarc\u00f2 sull'isola di R\u00fcgen, obbligando le forze dei coalizzati a ripiegare dietro la linea dei fiumi Recknitz (a ovest) e Peene (a est) e alleggerendo la pressione su Stralsund; nei mesi successivi i coalizzati non lanciarono altri assalti su vasta scala, limitandosi a condurre azioni minori per tenere bloccate le forze svedesi nella sacca che si era venuta a formare. Nel luglio del 1712 una forza danese invase il territorio svedese di Brema-Verden, pi\u00f9 a ovest: gli spostamenti delle armate e dei rifugiati civili, come pure le normali attivit\u00e0 commerciali, avevano ormai diffuso la peste anche in queste regioni, e le indebolite guarnigioni svedesi non poterono fare altro che capitolare per il settembre seguente. Nel tentativo di rompere l'accerchiamento di cui era oggetto, nel dicembre del 1712 Stenbock prese con s\u00e9 gran parte delle forze svedesi riunite a Stralsund e lanci\u00f2 un'offensiva verso ovest: il 20 dicembre gli svedesi inflissero una sconfitta all'armata dano-sassone del re Federico IV nella battaglia di Gadebusch, aprendosi la via verso la Germania nord-occidentale.\nInseguito dall'armata russo-sassone di Men\u0161ikov, superiore in numero, Stenbock dovette proseguire verso ovest, allontanandosi dalla Pomerania: il generale chiese e ottenne rifornimenti da parte della citt\u00e0-stato di Amburgo, ma quando la vicina Altona si rifiut\u00f2 di fare altrettanto gli svedesi la diedero alle fiamme; per rappresaglia, poche settimane dopo le forze russe saccheggiarono e incendiarono la cittadina di Wolgast, nella Pomerania svedese. Sempre inseguito dai coalizzati e a corto di rifornimenti, Stenbock dovette dirigere a nord e nel febbraio del 1713 entr\u00f2 nel territorio del ducato di Holstein-Gottorp: il ducato stava tentando di mantenere una certa neutralit\u00e0 per evitare nuovi attacchi da parte della Danimarca, ma il duca Carlo Federico, ancora minorenne, si trovava a Stoccolma dai suoi parenti materni e i funzionari locali decisero quindi di fornire assistenza e rifornimenti alle truppe svedesi, provocando un'immediata invasione da parte dei danesi. Messo con le spalle al muro e a corto di uomini e viveri, a Stenbock non rest\u00f2 altro da fare che accettare la richiesta di resa offerta dai coalizzati, arrendendosi con le sue truppe il 16 maggio 1713 vicino T\u00f6nning; la guarnigione della stessa T\u00f6nning si rifiut\u00f2 di arrendersi e resistette a un assedio da parte di danesi, russi e sassoni prima di capitolare infine il 7 febbraio 1714, seguita dalle restanti posizioni svedesi nell'Holstein-Gottorp entro la fine dell'anno. Pi\u00f9 a est, Stettino, isolata e difesa da una guarnigione ridotta, fu posta sotto assedio da parte di una forza russo-sassone a partire dall'agosto del 1713, capitolando infine il 29 settembre seguente dopo essere stata pesantemente bombardata.\nLa campagna di Finlandia.\nIl 23 giugno 1710 la fortezza di Vyborg cadde in mano ai russi al termine di quattro mesi di assedio, consentendo all'armata dell'ammiraglio Apraksin di estendere le conquiste russe in Carelia; a met\u00e0 1711 il governatore della Finlandia Carl Nieroth mise insieme un'armata e tent\u00f2 di riprendere la fortezza con l'appoggio della flotta svedese, ma ancora una volta i piani svedesi furono ostacolati dalla peste: trasportato da navi fuggite dall'Estonia, il morbo contagi\u00f2 non solo la stessa Finlandia (tra il 1710 e il 1711 la sola capitale Helsingfors perse due terzi della popolazione originaria) ma anche la principale base navale svedese a Karlskrona, rendendo difficile mantenere operativo lo squadrone navale inviato in Finlandia, e a met\u00e0 dicembre del 1711 la forza svedese, priva di rifornimenti, venne ritirata. Dopo la morte di Nieroth all'inizio del gennaio del 1712, il generale Lybecker assunse il governo della Finlandia, preparandosi a sostenere la prevedibile offensiva dei russi.\nPartendo da Vyborg, nel tardo agosto del 1712 Apraksin condusse la sua armata in Finlandia, ma Lybecker rispose rifiutando lo scontro diretto e adottando una tattica di terra bruciata; le forze russe si spinsero fino al fiume Kymijoki, ma la carenza di rifornimenti obblig\u00f2 infine Apraksin a ordinare una ritirata sulle posizioni di partenza. Visto il pessimo stato della rete stradale finlandese e le tattiche svedesi di terra bruciata, per il 1713 lo zar ordin\u00f2 ad Apraksin di condurre una campagna anfibia lungo la costa meridionale della regione, dove le forze russe potevano essere sostenute e rifornite dalla ormai ampia flotta del Baltico di base a San Pietroburgo; Lybecker chiese pressantemente che rinforzi navali fossero inviati in suo appoggio, ma la maggior parte della flotta svedese era richiesta per mantenere operativi i collegamenti con Stralsund e quando un adeguato numero di navi fu infine inviato in Finlandia era troppo tardi. Salpata da Kron\u0161tadt, una flotta russa sbarc\u00f2 l'armata di Apraksin a Helsingfords l'8 maggio 1713: in schiacciante inferiorit\u00e0 numerica, il generale svedese Carl Gustaf Armfeldt respinse gli assalti russi finch\u00e9 questi non lo presero sul fianco obbligandolo a ritirarsi, non prima di aver dato alle fiamme la citt\u00e0.\nArmfeldt si riun\u00ec alle forze di Lybecker a Borg\u00e5, mentre le truppe russe stabilirono un solido campo fortificato e una base per rifornimenti a Pern\u00e5; un tentativo della flotta svedese di tagliare le rotte di rifornimento dei russi port\u00f2 all'inconcludente battaglia di Hogland (10-11 luglio 1713), primo scontro navale di qualche rilievo tra russi e svedesi. Lybecker continu\u00f2 con la sua tattica di evitare lo scontro diretto e di fare terra bruciata dei territori abbandonati ai russi, lasciando progressivamente in mano al nemico Borg\u00e5 e quasi tutta la costa meridionale della Finlandia, ma le pesanti critiche per questa condotta portarono per\u00f2 ben presto alla sua destituzione e al suo richiamo in patria; ora al comando, Armfeldt lanci\u00f2 subito una controffensiva, subendo per\u00f2 prima una sconfitta nella battaglia di P\u00e4lk\u00e4ne (17 ottobre 1713), e poi una pi\u00f9 pesante disfatta nella battaglia di Storkyro (2 marzo 1714), da cui l'armata svedese di Finlandia usc\u00ec quasi completamente distrutta. Nel tentativo di ostacolare l'avanzata dei russi, la squadra navale svedese dell'ammiraglio Gustaf Wattrang fu inviata nel maggio del 1714 nelle acque delle isole \u00c5land per intercettare i convogli di rifornimento russi diretti ad \u00c5bo, da poco occupato; dopo alcuni scontri preliminari, il 7 agosto seguente la flotta russa ingaggi\u00f2 un distaccamento di navi svedesi nella battaglia di Gangut, annientandolo completamente.\nWattrang dovette ritirare le sue navi per difendere la costa svedese dalle incursioni navali dei russi, lasciando le acque finlandesi in mano ai russi: il 9 agosto la flotta russa sbarc\u00f2 contingenti nelle isole \u00c5land assicurandosi l'intero arcipelago nel giro di pochi giorni, e con le galee russe intente a scorrazzare nel golfo di Botnia i resti delle forze svedesi dovettero ripiegare oltre il fiume Torne per evitare un accerchiamento, lasciando l'intera Finlandia in mano alle truppe dello zar.\nLa fine.\nNel novembre del 1714 Carlo XII lasci\u00f2 l'Impero Ottomano e, viaggiando in incognito attraverso la Germania, riusc\u00ec finalmente a raggiungere il territorio svedese a Stralsund; il re era pi\u00f9 che mai deciso a continuare le ostilit\u00e0, ma percependo la precariet\u00e0 della posizione svedese altre nazioni si fecero avanti per reclamare le spoglie dell'ormai ex \"impero\". Carlo cerc\u00f2 di convincere il re Federico Guglielmo I di Prussia a scendere in campo a fianco degli svedesi, ma il monarca trov\u00f2 pi\u00f9 allettanti le offerte dei coalizzati circa la spartizione della Pomerania e nell'aprile del 1715 i prussiani dichiararono guerra alla Svezia; dopo un incontro con lo zar e dietro la promessa di ricevere come contropartita il territorio svedese di Brema-Verden, nell'ottobre del 1715 il principe Giorgio I port\u00f2 l'Elettorato di Hannover in guerra contro la Svezia. Priva del supporto delle potenze marittime (Giorgio I era anche re di Gran Bretagna), la marina svedese non fu pi\u00f9 capace di dominare le acque del Baltico e di mantenere i vitali collegamenti tra Stralsund e la madrepatria: la flotta danese ingaggi\u00f2 la squadra navale svedese prima al largo di Fehmarn (24 aprile 1715) e poi davanti R\u00fcgen (18 agosto 1715), e bench\u00e9 questi scontri non furono decisivi consentirono per\u00f2 a un'armata di truppe prussiane, sassoni e danesi guidate da Leopoldo I di Anhalt-Dessau di prendere terra sulla stessa isola di R\u00fcgen, occupandola dopo aver sconfitto la guarnigione svedese nella battaglia di Stresow (16 novembre 1715). La perdita di R\u00fcgen port\u00f2 al blocco di Stralsund anche dal lato del mare, rendendo la posizione svedese insostenibile; il 23 dicembre 1715 Carlo XII e i resti delle sue forze abbandonarono Stralsund alla volta della Svezia, e la citt\u00e0 si arrese ai coalizzati il giorno dopo. L'ultimo avamposto svedese sulla costa meridionale del Baltico, l'isolata citt\u00e0 di Wismar, fu posta sotto assedio da una forza danese, prussiana e hannoveriana a met\u00e0 del giugno del 1715, capitolando poi nell'aprile del 1716. .\nI possedimenti svedesi al di fuori del territorio metropolitano erano ormai perduti, ma Carlo XII si rifiut\u00f2 ostinatamente di intavolare trattative di pace con i coalizzati e prepar\u00f2 nuove campagne. Nel febbraio del 1716 il sovrano condusse un'armata svedese in una invasione della Norvegia meridionale: nonostante la tattica della terra bruciata messa in atto dai norvegesi, la capitale Christiania fu presa in marzo ma la carenza di artiglieria d'assedio rese impossibile espugnare la strategica fortezza di Akershus e le pessime condizioni climatiche fecero crollare le linee di rifornimento, obbligando le forze svedesi a interrompere l'azione e a ritirarsi in patria per l'aprile seguente; nei mesi successivi l'attenzione dei contendenti si concentr\u00f2 sul confine tra Norvegia e Svezia, con gli svedesi intenti ad ammassare truppe in vista di una nuova campagna e la flotta danese dell'ammiraglio Peter Tordenskjold impegnata a condurre incursioni per ostacolare tali preparativi.\nUna nuova e pi\u00f9 accurata invasione della Norvegia venne infine lanciata dagli svedesi nell'autunno del 1718: mentre un'armata sotto il generale Armfeldt invadeva la Norvegia centrale puntando su Trondheim, Carlo XII stesso condusse il grosso delle forze svedesi nella Norvegia meridionale, iniziando il 20 novembre l'assedio dell'importante fortezza di Fredriksten, nei pressi di Halden; la guarnigione norvegese si difese con ferocia, ma la piazzaforte sembrava sul punto di cadere finch\u00e9 l'11 dicembre 1718 lo stesso Carlo XII venne colpito e ucciso da un colpo di fucile durante un'ispezione alle trincee di prima linea. La morte del monarca fece crollare il piano svedese, e l'armata inizi\u00f2 subito una ritirata alla volta della madrepatria. Disastroso fu il ripiegamento delle forze di Armfeldt dalla Norvegia centrale: dopo aver subito forti perdite senza essere riuscito a prendere Trondheim, il generale ricevette la notizia della morte di Carlo ai primi di gennaio del 1719 e ordin\u00f2 subito una ritirata alla volta della Svezia; in pieno inverno e sotto una tempesta di neve, le forze svedesi smarrirono la strada sulle montagne della catena del Sylan, e met\u00e0 degli uomini partiti dalla Norvegia persero la vita lungo la strada.\nA Carlo XII succedette la sorella Ulrica Eleonora, la quale a sua volta abdic\u00f2 il 29 febbraio 1720 per lasciare il trono al consorte Federico I; prosciugata di risorse umane e finanziarie, la Svezia non poteva fare altro che intavolare trattative con i suoi nemici: un primo armistizio con la Danimarca-Norvegia venne stipulato l'8 novembre 1719, e grazie alla mediazione della diplomazia francese (intenzionata a evitare un completo collasso della Svezia) furono negoziati dei trattati di pace con Hannover (20 novembre 1719) e Prussia (1\u00ba febbraio 1720), seguiti da un accordo definitivo tra Copenaghen e Stoccolma il 14 luglio 1720; il governo svedese si dimostr\u00f2 invece riluttante ad accettare le gravose condizioni imposte dai russi per sanzionare un trattato di pace, e la guerra si trascin\u00f2 stancamente per altri due anni. L'ultima parte del conflitto si svolse prevalentemente sul mare: mentre il corpo centrale della flotta russa teneva impegnate le unit\u00e0 svedesi, una grossa flottiglia di pi\u00f9 leggere galee con a bordo truppe da sbarco prese a compiere incursioni contro la costa svedese affacciata sul golfo di Botnia, saccheggiando e incendiando le citt\u00e0 sulla costa. Dopo un primo raid ai danni di Ume\u00e5 gi\u00e0 nel settembre del 1714, i russi colpirono \u00d6regrund nel 1716 e l'isola di Gotland nel 1717, e dopo aver sconfitto una squadra navale svedese nella battaglia di \u00d6sel del 4 giugno 1719 spostarono la loro azione pi\u00f9 vicino a Stoccolma colpendo in rapida successione le citt\u00e0 di Norrt\u00e4lje, S\u00f6dert\u00e4lje, Nyk\u00f6ping e Norrk\u00f6ping; le forze russe penetrarono fin dentro l'arcipelago di Stoccolma prima di venire respinte nel corso della battaglia di St\u00e4ket del 13 agosto 1719.\nL'ultimo scontro di una certa importanza del conflitto si ebbe il 7 agosto 1720, quando una squadra navale svedese affront\u00f2 i russi nell'inconcludente battaglia di Grengam; le attivit\u00e0 belliche andarono cessando, con una breve ripresa nell'estate del 1721 quando la flotta russa lanci\u00f2 un'ultima campagna di razzie colpendo la costa tra G\u00e4vle e Pite\u00e5. Infine, il 10 settembre 1721 i negoziatori russi e svedesi riuniti a Nystad in Finlandia riuscirono a pervenire alla firma di un trattato di pace, ponendo di fatto fine al lungo conflitto.\nConseguenze.\nI ventuno anni e mezzo della grande guerra nordica non si conclusero con un unico trattato di pace, ma con una serie di accordi separati tra i vari contendenti:\nNon vi fu un formale trattato di pace tra Svezia e Sassonia, ma le due nazioni siglarono poi una dichiarazione di amicizia il 28 aprile 1729; la Svezia e la Confederazione polacco-lituana rimasero virtualmente in guerra fino al 26 settembre 1736, quando le due nazioni rinnovarono il precedente trattato di Oliva del 1660.\nLa guerra segn\u00f2 il tramonto della Svezia come grande potenza europea e come nazione egemone nell'area del Baltico: come scrisse lo storico Peter Englund \"in termini di storia mondiale, il popolo di un'intera nazione aveva lasciato il palcoscenico e preso posto a sedere tra gli spettatori\". Il conflitto port\u00f2 alla dissoluzione territoriale del cosiddetto \"Impero svedese\": dei possedimenti svedesi posti sulla riva meridionale del Baltico rimasero solo la citt\u00e0 di Wismar (ormai priva di particolare interesse economico, fu venduta al Granducato di Meclemburgo-Schwerin nel 1803) e la parte occidentale della Pomerania svedese (definitivamente perduta a vantaggio della Prussia al termine del congresso di Vienna del 1815). Profondi furono anche i rivolgimenti politici all'interno della stessa Svezia: l'ostinazione con cui Carlo XII port\u00f2 avanti un conflitto ormai perduto provocarono una profonda disistima nei confronti dell'assolutismo monarchico, e all'\"era della grande potenza\" succedette quindi l'\"epoca della libert\u00e0\" (\"Frihetstiden\") durante la quale il re fu ridotto a un ruolo marginale e l'effettivo potere esecutivo trasferito al Riksr\u00e5d, formato da aristocratici e religiosi. Il conflitto port\u00f2 a una stabilizzazione dei rapporti della Svezia con alcuni dei suoi tradizionali nemici, in particolare con Polonia e Danimarca (con l'eccezione della breve parentesi delle guerre napoleoniche); molto pi\u00f9 conflittuali rimasero i rapporti tra Svezia e Russia, in particolare per via delle tendenze \"revansciste\" di larghi strati della nobilt\u00e0 e delle classi militari svedesi: dopo altri due brevi conflitti nel 1741-1743 e nel 1788-1790, la Svezia sub\u00ec una dura disfatta nella cosiddetta \"guerra di Finlandia\" del 1808-1809, al termine della quale il territorio svedese si ridusse agli attuali confini.\nIl principale vincitore del conflitto fu senza dubbio la Russia: a parte le estese conquiste territoriali, superiori a quelle conseguite dagli altri coalizzati, il regno dello zar si afferm\u00f2 con forza come grande potenza europea, emergendo dallo stato di relativo isolamento in cui era fino ad allora vissuto per affacciarsi sulla scena mondiale da una posizione di forza. Oltre al successo sul campo di battaglia, le grandi riforme sul piano militare, amministrativo ed economico intraprese tra il 1690 e il 1720 rivoluzionarono la fisionomia della Russia, innalzata da semplice zarato a \"Impero russo\"; alla morte nel 1725 di Pietro I, insignito del titolo de \"il Grande\" dal senato russo per i suoi successi nella guerra nordica, la Russia non era pi\u00f9 lo stato feudale delle origini ma una nazione moderna e in forte ascesa.\nLa guerra sanc\u00ec poi lo stato di profonda crisi in cui si trovava la Confederazione polacco-lituana: bench\u00e9 formalmente tra i vincitori, lo stato si ritrov\u00f2 schiacciato tra la potenza appena emergente della Prussia a ovest (la quale aveva dato nel conflitto un primo assaggio delle sue ambizioni territoriali) e soprattutto della Russia a est, a cui Augusto II doveva la sua corona. Il mantenimento della posizione di Augusto era ormai interamente nelle mani dei russi: quando nel corso del 1715-1716 ampi strati della nobilt\u00e0 polacca, riuniti nella \"Confederazione di Tarnogr\u00f3d\", si ribellarono al sovrano e alle sue truppe sassoni a causa delle alte tasse imposte sul paese per il mantenimento della guerra contro la Svezia, fu la Russia a mediare tra le opposte parti in gioco; sotto l'attenta sorveglianza delle truppe dello zar, la sessione del \"Sejm\" del 1\u00ba febbraio 1717 (soprannominata \"Sejm silente\" proprio a causa della stretta \"tutela\" esercitata dai russi sulla seduta, con pochi e selezionati oratori autorizzati a prendere la parola) sanzion\u00f2 la fine del tentativo di Augusto di stabilire una monarchia di stampo assolutistico sulla Polonia ma anche una forte riduzione delle prerogative della Confederazione, di fatto ridotta a una sorta di protettorato della Russia. La morte di Augusto II nel 1733 apr\u00ec una lunga crisi sfociata nella cosiddetta \"guerra di successione polacca\" tra i sostenitori del suo figlio Augusto III e quelli di Stanislao Leszczy\u0144ski, tornato ad avanzare rivendicazioni sul trono polacco grazie all'appoggio dei suoi nuovi alleati francesi; la guerra rappresent\u00f2 il colpo di grazia per la Confederazione, avviata verso una progressiva spartizione a vantaggio delle potenze vicine."}
{"id": "390814", "revid": "287204", "url": "https://it.wikipedia.org/wiki?curid=390814", "title": "Stefano Franscini", "text": "Biografia.\nAttinente di Bodio, nel Cantone Ticino, nacque il 23 ottobre del 1796. Uno degli esponenti di maggior spicco nella storia del Partito Liberale Radicale ticinese, Franscini fu eletto come consigliere federale il 16 novembre del 1848 sotto la nuova Costituzione federale entrata in vigore quell'anno. Durante il suo incarico in Consiglio federale, a Berna, fu a capo del Dipartimento federale dell'interno fino al suo decesso che avvenne il 19 luglio del 1857.\nPrima di essere conosciuto nell'arena politica svizzera, Franscini studi\u00f2 dapprima al seminario minore di Pollegio, poi nel Seminario maggiore di Milano, rinunciando successivamente alla tonaca e diventando insegnante in una scuola milanese. Tornato in Svizzera, lavor\u00f2 ancora nell'insegnamento, ma nel 1830 fu eletto al Gran Consiglio del suo cantone. Divenne poi Segretario di Stato, prima dell'elezione alla pi\u00f9 alta carica esecutiva della Confederazione svizzera.\nFu il principale attore della creazione del moderno sistema educativo del Canton Ticino. Nel 1837 fond\u00f2 la Societ\u00e0 ticinese degli amici dell'educazione del popolo e di utilit\u00e0 pubblica (denominazione breve: Demopedeutica). Si impegn\u00f2 anche nella fondazione di un istituto politecnico federale a Zurigo, l'odierno Politecnico federale di Zurigo (ETHZ).\nBench\u00e9 non fosse un consigliere federale molto popolare e gli fosse stato assegnato quello che all'epoca era il Dipartimento meno prestigioso, oggi \u00e8 considerato uno dei personaggi pi\u00f9 importanti della storia della Svizzera contemporanea. Fu il promotore della creazione di un Ufficio federale di statistica, che nascer\u00e0 per\u00f2 soltanto nel 1860. In mancanza dell'appoggio parlamentare, organizz\u00f2 su propria iniziativa il primo censimento federale decennale, che si tenne nel 1850. Sempre sotto il suo impulso nacque l'Archivio federale svizzero e contribu\u00ec allo studio della storia della Confederazione elvetica.\nEra molto amico di Carlo Cattaneo, ancor prima dell'esilio di quest'ultimo a Lugano. Entrambi ebbero modo di scambiare idee politiche, sociali e promuovere i propri ideali, in particolare sulla scuola pubblica e sul federalismo. Cattaneo lo aiut\u00f2, per esempio, nella traduzione della \"Storia della Svizzera pel popolo svizzero\" di Heinrich Zschokke e nello sviluppo delle prime scuole pubbliche su suolo ticinese, sottratte alla gestione degli ordini ecclesiastici.\nMassone, fu membro della Gran Loggia Svizzera Alpina."}
{"id": "390815", "revid": "767487", "url": "https://it.wikipedia.org/wiki?curid=390815", "title": "Matasunta", "text": "Biografia.\nSorella di Atalarico, Matasunta fu obbligata a divenire sposa del re ostrogoto Vitige nel 536, in un matrimonio che aveva lo scopo di rafforzare la posizione di Vitige, che non era un nobile, imparentandolo con la famiglia di Teodorico; rimangono alcuni frammenti del panegirico composto da Cassiodoro per l'occasione.\nNel 538, durante la guerra gotica, si trovava a Ravenna mentre la citt\u00e0 era attaccata dall'esercito bizantino: in questa occasione Matasunta progett\u00f2 di consegnare la citt\u00e0 alle truppe assedianti comandate da Giovanni. Durante l'assedio di Ravenna del 539-540 andarono distrutti alcuni magazzini di grano: Matasunta fu suggerita come mandante degli incendi. Nel 540 Vitige venne sconfitto dal generale bizantino Belisario: assieme al marito, anche Matasunta fu inviata a Costantinopoli.\nVitige mor\u00ec nel 542: il loro matrimonio non aveva dato figli. Nel 550 Matasunta venne data in sposa a Germano Giustino, cugino di Giustiniano I, in un tentativo di ricongiungere l'Impero bizantino ai territori dell'Italia: si riteneva che Germano potesse riscuotere il consenso dei Goti, grazie a questo matrimonio, e indurli alla pace. Ebbero un figlio, Germano, ma il marito mor\u00ec nel 551, infrangendo il sogno di un ricongiungimento dinastico dell'Occidente con l'Oriente.\nEsiste la possibilit\u00e0 che Matasunta abbia ricevuto il titolo di \"patricia\" non in quanto di sposa di un \"patricius\" (Germano), ma per proprio diritto."}
{"id": "390817", "revid": "21880", "url": "https://it.wikipedia.org/wiki?curid=390817", "title": "Cotogno", "text": ""}
{"id": "390819", "revid": "1305772", "url": "https://it.wikipedia.org/wiki?curid=390819", "title": "Cydonia", "text": ""}
{"id": "390820", "revid": "118147095", "url": "https://it.wikipedia.org/wiki?curid=390820", "title": "Il giuoco delle parti", "text": "Il giuoco delle parti \u00e8 un dramma in tre atti di Luigi Pirandello scritta nel 1918. L'opera \u00e8 citata anche in un altro lavoro di Pirandello, i \"Sei personaggi in cerca d'autore\": il gruppo teatrale che anima il dramma sta facendo infatti le prove proprio per questa commedia.\nLa commedia, tratta dalla novella \"Quando si \u00e8 capito il giuoco\" del 1913, fu pubblicata sulla rivista fiorentina \"Nuova Antologia\" e nelle edizioni dei Fratelli Treves nel 1919.\nTrama.\nTra Leone Gala, che si atteggia a filosofo cinico e Silia, sua moglie, dal carattere superficiale e capriccioso, che odia i discorsi intrisi di logica stringente del marito, si trova nel mezzo, come un vaso di coccio tra vasi di ferro, l'amante di lei, Guido Venanzi completamente dominato dai due. Quest'ultimo non \u00e8 altro che il passatempo di Silia alla quale il marito ha concesso di averlo per amante, salvando per\u00f2 le esigenze della moralit\u00e0 borghese, riservandosi il diritto di andare a visitare la consorte \"ufficiale\" puntualmente per mezz'ora al giorno.\nLeone ha risolto il gioco dell'esistenza facendo il vuoto di sentimenti e passioni dentro di s\u00e9 ma, poich\u00e9 bisogna pur dare un fondamento alla propria vita, un qualunque significato che giustifichi il fatto stesso di vivere, si \u00e8 assunto la veste di filosofo intrattenendosi in discussioni dottrinali con il suo cameriere Filippo, che non a caso \u00e8 chiamato Socrate. Un altro espediente, un giocattolo che Leone ha trovato per colorire il tempo della sua vita, \u00e8 la passione per l'arte culinaria.\nSilia non sopporta pi\u00f9 la continua derisione razionale del marito che \u00ab...guarda e capisce tutto punto per punto, ogni mossa, ogni gesto, facendoti prevedere con lo sguardo l'atto che or ora farai cos\u00ec che tu, sapendolo, non provi pi\u00f9 nessun gusto a farlo\u00bb. Questo continuo esser messa sotto il microscopio della ragione fa desiderare a Silia la morte del marito.\nChiede quindi all'amante di ucciderlo, ma Guido si rifiuta.\nMa il caso mette a disposizione di Silia un'occasione per realizzare il suo scopo: nel suo stesso palazzo abita una prostituta di alto bordo, una certa Pepita di origine spagnola ed accade che una compagnia di gaudenti ubriachi scambino la casa di Silia per quella di Pepita e, nonostante le rimostranze della donna, pretendono di avere quello per cui sono venuti.\nSilia in un primo momento si risente, offesa dal loro comportamento, ma poi pensa di usarli per il suo progetto di uccisione del marito. Manda la sua cameriera a chiamare i vicini, per renderli testimoni della grave offesa ricevuta e, nonostante i signori ubriachi alla fine chiedano scusa, si mostra irremovibile nel pretendere una riparazione per il suo onore macchiato che dovr\u00e0 esser lavato dal marito con un duello.\nLeone riconosce, in apparenza, le buone ragioni apportate da Silia e dal suo amante, ma in realt\u00e0 ha ben compreso il loro piano. Accetter\u00e0 di sfidare formalmente, appunto come marito \"pro forma\", l'offensore della moglie, il celebre spadaccino, il marchesino Miglioriti, ma poi chi si dovr\u00e0 battere realmente con questi sar\u00e0 Venanzi, poich\u00e9 \u00e8 lui in realt\u00e0 l'effettivo marito di sua moglie.\nOgnuno dovr\u00e0 fare la sua parte e quella di Venanzi sar\u00e0 di essere ucciso nel duello all'ultimo sangue.\nLeone, amareggiato dall'accaduto, non trarr\u00e0 soddisfazione dalla sua vendetta, cos\u00ec ben congegnata razionalmente, perch\u00e9 alla fine sono i sentimenti che prevalgono e quella della ragione, sostiene Pirandello, \u00e8 sempre una vittoria illusoria da cui si esce sconfitti."}
{"id": "390821", "revid": "767487", "url": "https://it.wikipedia.org/wiki?curid=390821", "title": "Calabruzi", "text": "I Calabruzi sono un gruppo folkloristico calabrese.\nBiografia.\nSorto negli anni '80 a Lamezia Terme, il nome Calabruzi \u00e8 dovuto al desiderio di collegare i calabresi di oggi e del passato (denominati bruttii, o bruzi).\nIl gruppo \u00e8 diretto da Pino Renda ed \u00e8 composto da circa 20 elementi, proponendo balli e canti caratteristici della tradizione popolare calabrese. Gli strumenti utilizzati sono organetto, fisarmonica, chitarra e tamburelli.\nHanno anche partecipato ad alcune trasmissioni televisive RAI ed al programma regionale di Video Calabria \"Si giri ccu mmia... te sciali chi via.\"\nTutti i loro album sono stati prodotti da Elca Sound."}
{"id": "390823", "revid": "798140", "url": "https://it.wikipedia.org/wiki?curid=390823", "title": "Antociani", "text": "Gli antociani (dal greco anthos = \"fiore\", ky\u00e1neos = \"blu\") o antocianine sono una classe di coloranti idrosolubili appartenente alla famiglia dei flavonoidi. E163 nella codifica europea degli additivi alimentari.\nDescrizione.\nLe antocianine sono tra i pi\u00f9 importanti gruppi di pigmenti presenti nei vegetali, e si ritrovano nei fiori e frutti cos\u00ec come negli arbusti e nelle foglie autunnali. Il colore delle antocianine pu\u00f2 variare dal rosso al blu e dipende dal pH del mezzo in cui si trovano e dalla formazione di sali con metalli pesanti presenti in quei tessuti. Per esempio, la cianina costituisce il colore di alcune dalie e del fiordaliso.\nLe antocianine sono presenti, seppur con diverse quantit\u00e0, in quasi tutte le piante superiori (ma non nel cactus e in altre ancora). Si trovano specialmente nei frutti e nelle infiorescenze e si possono riscontrare anche su foglie e radici, molto spesso insieme ad altri pigmenti quali carotenoidi e flavonoidi. Insieme sono responsabili della colorazione delle foglie delle piante caducifoglie in autunno, quando la fotosintesi si interrompe cos\u00ec come la produzione di clorofilla.\nLe antocianine svolgono un ruolo importante anche in piante giovani o con getti nuovi, proteggendole dai raggi ultravioletti quando la produzione di clorofilla e di cere non \u00e8 ancora iniziata. A questo punto anche l'intera pianta pu\u00f2 assumere una colorazione rosso-brunastra (come per esempio i nuovi getti di rose in primavera), che si riduce man mano che la produzione di clorofilla inizia.\nLa produzione e la quantit\u00e0 di questi pigmenti dipendono dal tipo di pianta e da altre condizioni esterne quali natura del suolo, temperatura e luce. In assoluto l'alimento che contiene pi\u00f9 antociani rispetto a tutti gli altri frutti \u00e8 l'aronia. Gli altri alimenti ricchi in queste sostanze sono il ribes, la ciliegia, il cavolo rosso, l'uva, la fragola, il sambuco e le bacche in generale. Altri alimenti in cui gli antociani sono presenti, seppur in minor quantit\u00e0, sono la banana, l'asparago, il pisello, la pera e la patata.\nLa colorazione di tali sostanze \u00e8 cos\u00ec forte da mascherare spesso gli altri pigmenti.\nLe antocianine sono presenti esclusivamente in piante superiori, e non si riscontrano in animali, microorganismi o piante acquatiche. Il motivo \u00e8 che la biosintesi di queste sostanze richiede materiali originati solamente attraverso la fotosintesi e richiede una relativamente elevata intensit\u00e0 luminosa che non pu\u00f2 essere raggiunta sott'acqua.\nFunzioni.\nLe antocianine hanno diversi compiti. Grazie al loro potere antiossidante, proteggono le piante dai danni causati dalle radiazioni ultraviolette, assorbendo luce di una determinata lunghezza d'onda. Infatti in caso di esposizione a grandi quantit\u00e0 di radiazioni UV, la loro produzione aumenta immediatamente per compensare questa emergenza. Grazie ai loro colori poi questi pigmenti sono in grado di attirare insetti e animali, provvedendo cos\u00ec un aiuto per la riproduzione delle piante e il trasporto dei semi.\nInoltre sono in grado di assorbire luce blu-verde e questo \u00e8 stato dimostrato proteggere le piante nei momenti di illuminazione elevata in combinazione con siccit\u00e0 o basse temperature.\nUna cella fotoelettrochimica sperimentale (cella di Gr\u00e4tzel, DSSC) basata su antociani (antocianina) \u00e8 impiegata per la fabbricazione di pannelli fotovoltaici, con rendimenti contenuti attorno al 5% (2005). Sebbene allo stato attuale siano molto inferiori rispetto agli equivalenti basati su silicio, anche sotto il punto di vista della resistenza alla radiazione solare intensa, hanno il vantaggio di poter essere autoprodotti, riciclabili e con impatto ambientale notevolmente inferiore.\nCaratteristiche.\nGli antociani sono composti poliaromatici poliossidrilati in grado di reagire con gli ossidanti quali l'ossigeno molecolare e i radicali liberi riducendo cos\u00ec i danni che queste molecole possono provocare alle cellule e ai tessuti.\nGrazie a questa loro attivit\u00e0 antiossidante e antiradicalica, queste sostanze possono essere molto utili per i loro impieghi in medicina. Questi pigmenti sembrano proteggere contro la fragilit\u00e0 capillare, e contro vari processi di invecchiamento o modificazioni cellulari provocati dall'ossigeno, tra cui processi infiammatori e modificazioni cancerogene\nAlcune di queste attivit\u00e0 sono le stesse riscontrate nel vino.\nQuesti pigmenti possono essere inoltre utilizzati come indicatori di pH, virando dal rosso al violetto o blu con l'aumentare dell'alcalinit\u00e0 dell'ambiente.\nGli antociani sono anche impiegati come additivi alimentari e sono presenti come colorante \"rosso antociano\" (E163), usato in marmellate e altri alimenti normalmente con pH acido come lo yogurt.\nIndustrialmente le antocianine si estraggono dalla buccia dell'uva rossa, come sottoprodotto dell'industria enologica. L'estrazione avviene con acidi diluiti e il prodotto \u00e8 un liquido contenente zuccheri, acidi, sali e pigmenti originariamente presenti nella buccia. Per essiccazione si ottiene una polvere idrosolubile relativamente ricca in questi pigmenti.\nStruttura e biosintesi.\nLe antocianine appartengono alla famiglia dei flavonoidi. Queste molecole sono costituite da una molecola di benzene fusa con una di pirano (anello eterociclico contenente ossigeno), collegata a sua volta con un gruppo fenilico che pu\u00f2 essere a sua volta legato a diversi sostituenti. Questa molecola complessa prende il nome di catione flavilio che \u00e8 la struttura di base di tutte le antocianine.\nLe antocianine derivano dai rispettivi agliconi (antocianidine), da cui si differenziano per l'aggiunta di un gruppo glicosidico (uno zucchero), di norma in posizione R3 e/o R4 (vedi figura). In natura esistono circa una ventina di agliconi, mentre il numero dei derivati \u00e8 fino a 15-20 volte maggiore. Tra i primi, pi\u00f9 frequenti in natura vi sono: delfinidina, petunidina, cianidina, malvidina, peonidina e pelargonidina, i cui nomi derivano dalle piante che ne sono ricche.\nQuesti pigmenti sono assemblati a partire da due distinte vie, entrambe utilizzando materiali derivanti dai processi fotosintetici, partendo da acido acetico. La prima passa attraverso la produzione dell'amminoacido fenilalanina, mentre il secondo porta alla formazione di malonil-CoA. I prodotti di queste vie sintetiche vengono quindi assemblati insieme per formare i diversi agliconi, i quali vengono a loro volta stabilizzati aggiungendovi vari gruppi glicosilici."}
{"id": "390825", "revid": "122865392", "url": "https://it.wikipedia.org/wiki?curid=390825", "title": "Confederaci\u00f3n Sudamericana de Voleibol", "text": "La Confederaci\u00f3n Sudamericana de Voleibol (CSV) \u00e8 l'organo di governo della pallavolo sudamericana e ha sede a Rio de Janeiro, Brasile."}
{"id": "390828", "revid": "327773", "url": "https://it.wikipedia.org/wiki?curid=390828", "title": "Nycticorax nycticorax", "text": "La nitticora (Nycticorax nycticorax ) \u00e8 un uccello appartenente alla famiglia degli Ardeidi.\nDescrizione.\n\u00c8 un airone di medie dimensioni di colore bianco, caratterizzato da un collo corto. Il dorso \u00e8 grigio, cos\u00ec come la testa. Le ali sono grigiastre, pi\u00f9 chiare rispetto al dorso. Spicca l'occhio di un color rosso molto acceso. Le zampe sono relativamente corte, gialle ed il becco \u00e8 nero.\nLe dimensioni di un esemplare adulto possono andare dai 58 fino ai 65\u00a0cm di grandezza ed il peso \u00e8 compreso tra 727 e 1014 g.\nNello stadio giovanile il colore del corpo \u00e8 molto pi\u00f9 uniforme, marrone ambrato e macchiettato di bianco. Inoltre, l'occhio \u00e8 di color giallo-arancione.\nL'apertura alare supera solitamente il metro di ampiezza.\nBiologia.\nSi tratta di una specie migratrice, gregaria. Nidifica in colonie molto numerose, composte anche da centinaia di individui, e spesso condivide le garzaie con altre specie di aironi, per lo pi\u00f9 garzette. La femmina depone 3-5 uova, covate da entrambi i genitori per 26-27 giorni. I piccoli vengono accuditi dai genitori per le prime due settimane, al termine delle quali sono in grado di prendere il volo e nutrirsi autonomamente.\nAlimentazione.\nL'alimentazione \u00e8 costituita da piccoli pesci, anfibi, vermi, larve di insetti, girini, rettili e piccoli mammiferi. Caccia generalmente in acque poco profonde afferrando la preda con il suo forte becco. In inglese \u00e8 chiamato \"night heron\" per l'abitudine a cacciare anche di notte evitando cos\u00ec la competizione di altre specie di ardeidi."}
{"id": "390830", "revid": "1610933", "url": "https://it.wikipedia.org/wiki?curid=390830", "title": "Nitticora", "text": ""}
{"id": "390832", "revid": "124583872", "url": "https://it.wikipedia.org/wiki?curid=390832", "title": "Morchella conica", "text": "\"Morchella conica\" Pers., Trait\u00e9 sur les Champignons Comestibles 257 (1818).\nDescrizione della specie.\nCorpo fruttifero.\nPu\u00f2 raggiungere i 20\u00a0cm di altezza per un diametro di 5\u00a0cm.\nCappello (Mitra).\nOvoidale allo stadio giovanile, poi conico o leggermente ottuso, di color grigio-fuligginoso o grigio-brunastro, con alveoli irregolari, allungati, separati tra loro da costolature allungate, rettilinee e parallele, nerastre; verso la base gli alveoli sono pi\u00f9 piccoli e poco profondi, delimitati da costolature trasversali, meno spesse.\nGambo.\n3-6 x 1,5-2,5\u00a0cm, molto corto, biancastro, cavo, con la base ingrossata e rugosa, percorso da solchi longitudinali, coperto da granulazioni forforacee.\nCarne.\nDa bianca a grigiastra, ceracea, elastica.\nCommestibilit\u00e0.\nCommestibilit\u00e0 previa cottura, \u00e8 tossica da cruda come le altre morchelle poich\u00e9 contiene l'Acido elvellico una tossina termolabile.\nHabitat.\nPiuttosto comune, cresce in primavera, preferenzialmente sotto conifere, lungo le strade o sentieri ghiaiosi o sabbiosi, o anche su terreno bruciato.\nEtimologia.\nDal latino \"conica\" = a forma di cono, per la sua forma conica molto pronunciata.\nNote.\nAlcuni autori distinguono la \"Morchella conica\" dalla \"Morchella elata\" per l'assenza in quest'ultima della vallecola e le costolature pi\u00f9 scure della mitra.\nStudi genetici, tuttavia, hanno confermato che tra le due entit\u00e0 non esistono differenze concrete e per questo \"Morchella elata\" pu\u00f2 essere considerato un sinonimo di \"Morchella conica\" Pers.: Fries\nAltri progetti.\nVideo schede in HD Morchelle in habitat naturale"}
{"id": "390833", "revid": "1573940", "url": "https://it.wikipedia.org/wiki?curid=390833", "title": "Nycticorax", "text": "Le nitticore (\"Nycticorax\" ) sono un genere di uccelli appartenente alla famiglia degli Ardeidi, la famiglia degli aironi.\nIl nome \"Nycticorax\" viene dal greco e significa \"corvo notturno\". Le nitticore hanno infatti abitudini prevalentemente notturne.\nSistematica.\nLa famiglia degli Ardeidi, tradizionalmente inserita nell'ordine dei Ciconiiformes, viene attualmente attribuita dall'IOC (International Ornithologists' Union) all'ordine dei Pelecaniformes.\nAl genere \"Nycticorax\" appartengono due specie viventi:\nRicordiamo inoltre le seguenti specie estinte in tempi recenti:\nA quest'elenco vanno aggiunte alcune specie fossili quali \"Nycticorax fidens\" del Miocene (USA), \"Nycticorax kalavikai\" (nitticora di Niue), di cui sono stati ritrovati fossili vecchi di 3600-5300 anni nell'isola di Niue (l'estinzione potrebbe precedere l'arrivo dell'uomo nell'isola) nonch\u00e9 alcune specie estinte non ancora battezzate, trovate nelle isole Tonga, nelle isole Cook e in Egitto (le prime di epoca preistorica, l'ultima dell'Oligocene).\nLe seguenti specie viventi sono oggi generalmente attribuite ad altri generi affini:"}
{"id": "390834", "revid": "1893", "url": "https://it.wikipedia.org/wiki?curid=390834", "title": "Notazione asintotica", "text": ""}
{"id": "390835", "revid": "1494169", "url": "https://it.wikipedia.org/wiki?curid=390835", "title": "Funzione Omega grande", "text": "La notazione \u03a9(\u00a0) ha due significati in matematica:"}
{"id": "390841", "revid": "1305772", "url": "https://it.wikipedia.org/wiki?curid=390841", "title": "Lupis", "text": ""}
{"id": "390843", "revid": "120584176", "url": "https://it.wikipedia.org/wiki?curid=390843", "title": "Antonio Lupis", "text": "Biografia.\nAntonio Lupis, alla fonte Nicola Antonio Corrado, nacque a Molfetta da Ottavio Lupis (figlio di Johanne Lorenzo Lupis e Giulia Barbara de Luca) e da Giacoma de Tucio (figlia di Nicol'Antonio de Tucio e Faustina di Giacomo Filioli). Quarto di quindici figli, nel 1651 si trasfer\u00ec a Venezia, citt\u00e0 nella quale si svolse principalmente la sua attivit\u00e0 letteraria. Il testamento di sua madre, datato 31 ottobre 1652, lo indica come \"suddiacono\". Il nobile Giovanni Francesco Loredano attesta in una sua lettera ch'egli era un \"Sacerdote di non ordinaria espettatione\". \nFu scrittore assai prolifico, specialmente per la sua epoca, e pubblic\u00f2 numerosi romanzi storici, che incontrarono un rilevante successo presso il pubblico. \"La Marchesa d'Hunsley\", ad esempio, all'inizio del Settecento, alla sua morte, aveva gi\u00e0 avuto diciotto ristampe, e sarebbe stata ristampata ancora nel 1723. Ridotta in dramma dal poeta Francesco Petrobelli di Bari, venne anche rappresentata per oltre un secolo nel teatri italiani, con buon successo.\nIn alcune delle sue opere si dedic\u00f2 a riflessioni moralistiche, in altre celebr\u00f2 personalit\u00e0 della cultura veneziana, come nella \"Vita di Giovanni Francesco Loredano, Senator Veneto\", dedicata ad uno degli esponenti pi\u00f9 noti localmente dell'Accademia degli Incogniti, della quale fu anch'egli membro, o ne \"Il plico\", in cui tratteggi\u00f2 un encomio del pittore bergamasco Evaristo Baschenis che ebbe modo di conoscere personalmente, divenendone amico.\nPer testamento del 12 aprile 1700 e codicillo del successivo 1\u00ba ottobre 1700, rogati per gli atti del notaio Andrea Baglioni di Bergamo (Archivio di Stato di Bergamo, Fondo Notarile, notaio A. Baglioni, filza 6965, volume 39), aperti, pubblicati e decretati in data 11 dicembre (forse, giorno del suo decesso) del medesimo anno, egli dispose eredi universali le sorelle Lavinia e Giulia.\nOpere.\nConosciamo, inoltre, l'esistenza di altri lavori (pronti tra il 1679 e il 1680, ma non ancora pubblicati nel 1697): \"Il sonno del Savio\"; \"Il cannocchiale\"; \"La botte di Diogene\"; \"Il testamento della virt\u00f9\". \nLa Biblioteca Civica Queriniana di Brescia conserva, tuttora, il manoscritto di un altro lavoro inedito: \"Fatti istorici della casa Martinenga\", 1697. \n\u00c8 certa, inoltre, l'esistenza di una serie di \"Elogi della famiglia Cybo\" (s.d.) e di una traduzione riguardante \"I treni del profeta Geremia\"."}
{"id": "390844", "revid": "44010519", "url": "https://it.wikipedia.org/wiki?curid=390844", "title": "Puglie", "text": ""}
{"id": "390846", "revid": "22475", "url": "https://it.wikipedia.org/wiki?curid=390846", "title": "Death and Rebirth", "text": ""}
{"id": "390854", "revid": "767487", "url": "https://it.wikipedia.org/wiki?curid=390854", "title": "Funzione enumerativa dei primi", "text": "La funzione enumerativa dei primi o funzione pi greco sui positivi associa ad ogni numero positivo formula_1 il numero dei numeri primi non superiori ad formula_1, valore che si denota usualmente con formula_3.\nCome successione di interi essa viene presentata nella OEIS in corrispondenza della sigla .\nPrimi valori.\nI primi valori assunti dalla funzione in corrispondenza degli interi formula_4 sono i seguenti:\nStime asintotiche.\nLo studio dell'asintotica di formula_5 costituisce uno degli argomenti principali della teoria dei numeri analitica.\nNel 1896, Hadamard e de la Vall\u00e9e Poussin dimostrarono che\ndove formula_7 \u00e8 il logaritmo integrale, confermando quanto ipotizzato da Legendre e Gauss. L'ipotesi di Riemann predice che valga una versione pi\u00f9 precisa di tale risultato:"}
{"id": "390855", "revid": "599", "url": "https://it.wikipedia.org/wiki?curid=390855", "title": "Funzione pi greca sui positivi", "text": ""}
{"id": "390856", "revid": "3732", "url": "https://it.wikipedia.org/wiki?curid=390856", "title": "J'accuse", "text": "J'Accuse\u2026! (\"Io accuso\u2026!\") \u00e8 il titolo dell'editoriale scritto dal giornalista e scrittore francese \u00c9mile Zola in forma di lettera aperta al presidente della Repubblica francese F\u00e9lix Faure.\nPubblicato il 13 gennaio 1898 dal giornale socialista \"L'Aurore\" con lo scopo di denunciare pubblicamente i persecutori di Alfred Dreyfus, le irregolarit\u00e0 e le illegalit\u00e0 commesse nel corso del processo che lo vide condannato per alto tradimento, al centro di uno dei pi\u00f9 famosi \"affaires\" della storia francese. In questa eloquente filippica egli denuncia i nemici \"della verit\u00e0 e della giustizia\". La locuzione \u00ab\"j'accuse\"\u00bb \u00e8 entrata nell'uso corrente della lingua italiana, come sostantivo, per riferirsi a un'azione di denuncia pubblica nei confronti di un sopruso o di un'ingiustizia.\nLe cause e le conseguenze.\nNel 1894 Alfred Dreyfus, un capitano francese di origine ebraica, in servizio presso lo Stato Maggiore dell'Esercito, fu accusato a torto di aver passato informazioni segrete all'Impero tedesco, nazione in quel momento fortemente contrapposta alla Francia. Dopo un giudizio sommario, Dreyfus fu accusato e condannato alla deportazione a vita sull'Isola del Diavolo nella Guyana francese. Una forte ondata di antisemitismo attravers\u00f2 la Francia.\n\u00c9mile Zola si schier\u00f2 a favore dell'ufficiale tramite un articolo in cui accusava i veri colpevoli di questo avvenimento e di questo processo falso. A causa del \u00abJ'accuse...!\u00bb, Zola fu condannato a un anno di carcere e a tremila franchi di ammenda per vilipendio delle forze armate nel processo che dur\u00f2 dal 7 al 23 febbraio (fu lo scrittore Octave Mirbeau che pag\u00f2 i 7.525 franchi della multa e delle spese del processo, nell'agosto 1898). Nonostante questo, la lettera aperta al presidente F\u00e9lix Faure provoc\u00f2 la riapertura del caso.\nLa situazione si risolse, tuttavia, solo il 12 luglio 1906, quando \u00c9mile Zola era gi\u00e0 morto da quasi quattro anni, e quando la corte di cassazione revoc\u00f2 la sentenza con cui Dreyfus era stato accusato di tradimento. In seguito a questa sentenza, venne reintegrato nell'esercito.\nIl testo.\nSi propone di seguito, in traduzione italiana, una parte della lettera aperta di \u00c9mile Zola al Presidente della Repubblica Francese F\u00e9lix Faure."}
{"id": "390859", "revid": "1573940", "url": "https://it.wikipedia.org/wiki?curid=390859", "title": "Corvus", "text": "Corvus \u00e8 un genere di uccelli della famiglia Corvidae.\nEtimologia.\nIl nome scientifico del genere, \"Corvus\", deriva dal latino ed \u00e8 alla base anche del nome comune di corvo col quale sono conosciute la maggioranza delle specie ascritte al genere.\nDescrizione.\nAl genere vengono ascritte specie di dimensioni medio-grandi, che vanno dai 34 cm di alcune piccole specie messicane ai 60-70 cm dei grossi corvo imperiale e corvo abissino, che assieme all'uccello lira rappresentano i passeriformi di maggiori dimensioni.\nSi tratta di uccelli dall'aspetto robusto e slanciato, muniti di piccola testa arrotondata con forte becco conico, allungato e appuntito, dall'estremit\u00e0 lievemente ricurva verso il basso: le ali sono digitate, le zampe sono forti e la coda \u00e8 corta e cuneiforme.\nLa colorazione della livrea \u00e8 dominata dai toni del nero, con alcune specie che presentano piumaggio dalle iridescenze metalliche ed altre che presentano aree bianche o grigie su collo o torso: le specie australiane presentano occhi chiari, mentre generalmente le iridi sono scure.\nBiologia.\nI corvi sono uccelli diurni e moderatamente sociali, con alcune specie dai costumi prevalentemente solitari all'infuori della stagione riproduttiva ed altri che in caso di fonti di cibo particolarmente abbondanti si riuniscono in stormi di centinaia d'individui: durante la stagione degli amori, tuttavia, le coppie divengono territoriali. I corvi possiedono un'ampia variet\u00e0 di vocalizzazioni (fra cui i caratteristici gracchi), utilizzate per comunicare coi conspecifici: essi sono inoltre in grado di imitare i richiami di altre specie.\nI corvi presentano intelligenza molto sviluppata, che utilizzano principalmente per procacciarsi il cibo, mostrando memoria episodica ed arrivando a fabbricare utensili.\nQuesti uccelli sono essenzialmente onnivori e molto opportunisti, cibandosi praticamente di qualsiasi cosa riescano a trovare, dalle carcasse alle granaglie, ai piccoli animali.\nSi tratta di uccelli longevi e rigidamente monogami, con le coppie che rimangono insieme per la vita e collaborano in tutte le fasi della riproduzione.\nDistribuzione e habitat.\nIl genere ha distribuzione praticamente cosmopolita, essendo diffuso nei cinque continenti ed essendo poco rappresentato solo in Sudamerica. Le specie popolano un po' tutti gli \"habitat\", abitando dalla taiga boreale alla savana, dalla foresta pluviale del Sud-est asiatico al deserto arabico, ai mangrovieti: questi animali evitano unicamente le aree troppo densamente alberate.\nTassonomia.\nIl genere \"Corvus\" rappresenta uno di quelli descritti gi\u00e0 nelle prime stesure del \"Systema Naturae\" di Linneo.\nAl genere vengono ascritte 46 specie:\nA queste si aggiungono numerose specie fossili (\"C. galushai\", \"C. larteti\", \"C. praecorax\", \"C. simionescui\", \"C. hungaricus\", \"C. moravicus\", \"C. pliocaenus\", \"C. antecorax\", \"C. betfianus\", \"C. fossilis\", \"C. neomexicanus\", molte delle quali rappresentano verosimilmente cronospecie di \"C. corax\" o \"C. corone\") e preistoriche (\"C. antipodum\", \"C. impluviatus\", \"C. moriorum\", \"C. pumilis\", \"C. viriosus\").\nA lungo si \u00e8 pensato che il genere \"Corvus\" si sia originato in Asia centrale, e che da l\u00ec sia radiato nel resto del mondo: in realt\u00e0, tale centro di evoluzione \u00e8 stato recentemente individuato in Australasia.\nNell'ambito della famiglia dei corvidi, il genere \"Corvus\" occupa un clade assieme al suo \"sister taxon Coloeus\" (che alcuni accorpano proprio a \"Corvus\") ed a \"Nucifraga\".\nI corvi nella cultura.\nIl corvo, forse per il suo colore nero lucente, colore del principio delle cose (il buio del ventre materno e quello della terra ove germina il seme), ma anche della fine (il colore della notte e della morte), ha sempre fornito una simbologia dagli opposti significati: animale della preveggenza, messaggero di esseri soprannaturali, portatore di malasorte, ecc.\nCesare Ripa nella sua opera pi\u00f9 nota, \"Iconologia\", lo inserisce nella simbologia dell'irresolutezza (\"Irresolutione\"), ponendo due corvi in atto di gracchiare nelle mani dell'anziana donna che ne costituisce l'icona e ne spiega anche il perch\u00e9: \u00abSe le d\u00e0 i Corvi per ciascuna mano in atto di cantare, il qual canto \u00e8 sempre Cras, Cras, cos\u00ec gli huomini irresoluti differiscono di giorno in giorno, quanto debbono con ogni diligenza operare, come dice Martiale\u00bb.\nIl corvo ha fama di \"uccello del malaugurio\": questa fama \u00e8 in un certo senso certificata letterariamente anche dallo scrittore statunitense Edgar Allan Poe, il quale, nel suo Procedimento di Composizione, con il quale descrive come giunse a comporre il suo noto poema in versi \"Il corvo\", afferma: \u00abEro cos\u00ec giunto alla concezione di un Corvo, l'uccello di malaugurio che va reiterando con monotonia l'unica parola \"mai pi\u00f9\" \u2026\u00bb.\nLa fama malaugurante gli deriva anche dalla sua predilezione per le carogne, che ha dato origine a espressioni come \u00abFinire in pasto ai corvi\u00bb, per indicare il morire (magari anche insepolti). Avendogli il dio Apollo mutate le penne da bianche a nere per punirlo di avergli portato una brutta notizia, \u00e8 divenuto anche simbolo del delatore.\nSecondo una leggenda, un corvo soleva mangiare dalle mani di San Benedetto; e nei monasteri dell'Ordine era uso tenerne uno addomesticato, in ricordo del Santo. Nella mitologia norrena \u00e8 associato a Odino, il quale ha due corvi come portatori di messaggi: Huginn e Muninn.\nProbabilmente il Ripa si ispir\u00f2 anche all'Antico Testamento, laddove il No\u00e8 fa uscire per primo il corvo al fine di accertare se le acque si sono ritirate: \u00abEsso usc\u00ec andando e tornando finch\u00e9 si prosciugarono sulla terra\u00bb ma il corvo non se ne and\u00f2 dall'Arca e No\u00e8 fece uscire la colomba cui tocc\u00f2 la stessa sorte. Ma le uscite successive non furono pi\u00f9 affidate al corvo, bens\u00ec alla colomba che fin\u00ec poi con lasciare l'Arca per riprendere la propria vita. Si spiega quindi anche con questo l'interpretazione di simbolo di irresolutezza.\nIl corvo compare come animale immangiabile per gli ebrei, di per s\u00e9 ci\u00f2 non comporta una connotazione negativa, ma assume una valenza positiva in un Midrash molto noto del libro della Genesi in cui il Signore prende le difese del corvo in una discussione con No\u00e8, preannunciandone l'utilit\u00e0 futura poi citata nel I libro dei Re, il Signore incarica i corvi di portare cibo al profeta Elia. I profeti Isaia e Sofonia invece lo indicano, insieme ad altri animali, come segno di desolazione. Nel Nuovo Testamento il corvo assume una valenza positiva sulle labbra di Ges\u00f9. \u00abGuardate i corvi: non seminano e non mietono, non hanno ripostiglio n\u00e9 granaio, e Dio li nutre.\u00bb\nNella mitologia degli aborigeni australiani il corvo \u00e8 molto presente, svolgendo generalmente i ruoli di \"trickster\", eroe culturale o animale totemico, portando con s\u00e9 un carico di conoscenze ataviche ed intelligenza che desta negli uomini di volta in volta sospetto o ammirazione.&lt;br&gt;\nSecondo i noongar dell'Australia Occidentale, il corvo e la gazza australiana sono gemelli, nati originariamente con le penne di colore bianco candido: i due erano molto vanitosi, ed un giorno cominciarono a litigare su chi fosse il pi\u00f9 bello. Secondo i clan il cui totem \u00e8 la gazza, essi caddero in una pozza di fango, nella quale il corvo venne inghiottito completamente (rimanendo completamente nero) e la gazza solo in parte (da cui il piumaggio bianco dorsalmente e nero ventralmente), mentre secondo i clan il cui totem \u00e8 il corvo essi caddero invece in un fuoco acceso sotto il loro posatoio.&lt;br&gt;\nSecondo un'altra leggenda aborigena, il corvo stava discendendo il corso del fiume Murray, quando incontr\u00f2 l'albanella australasiatica: allo scopo di fare uno scherzo a quest'ultima, il corvo la spinse ad attaccare la tana abbandonata di un ratto canguro, nella quale aveva piazzato degli aculei d'echidna. Gli aculei si conficcarono nelle zampe dell'albanella, divenendo per\u00f2 degli artigli appuntiti che l'animale fu felice di avere acquisito.&lt;br&gt;\nFra i Kulin del Victoria centro-meridionale, il corvo \"Waa\" (anche noto come \"Waang\" o \"Wahn\") rappresenta l'antenato del gruppo etnico, assieme (ed in contrapposizione) all'aquila audace \"Bunjil\". Sempre secondo i Kulin (in particolar modo fra i Wurundjeri, sebbene il racconto sia presente con alcune variazioni in molte nazioni aborigene), durante il tempo del Sogno il corvo riusc\u00ec a rubare il segreto del fuoco alle sette sorelle \"Karagturk\" (che portavano ciascuna un tizzone ardente incastonato sul proprio bastone, senza condividerne il segreto con nessuno) per poter cucinare l'igname. L'animale, infatti, le attir\u00f2 su una collina piena di serpenti promettendo loro una grande quantit\u00e0 di larve di formica: nella concitazione del combattimento, in cui le sorelle utilizzavano i bastoni per tener lontano i serpenti, i tizzoni caddero a terra, venendo lestamente presi dal corvo, che li nascose in una pelle di canguro per poi portarli con s\u00e9 in cima a un albero. Quando Bunjil l'aquila, che aveva osservato la scena, chiese a Waa del fuoco per arrostire un possum, ben presto seguito da un gran numero di altri abitanti dell\"'outback\": il corvo, spaventato dalla folla vociante, cominci\u00f2 a gettare i tizzoni contro gli astanti, i quali per tutta risposta cominciarono a raccoglierli per portarli con s\u00e9. Fra questi ultimi c'era anche \"Kurok-goru\" (che li trasport\u00f2 sul dorso, cosa che spiegherebbe secondo gli aborigeni la groppa rossa di questi uccelli), ma soprattutto dai due aiutanti di Bunjil, \"Djurt-djurt\" il gheppio australiano e \"Thara\" l'albanella macchiata, che li raccolsero quasi tutti (ed in un'altra storia li utilizzeranno per incendiare il territorio di \"Balayang\" il pipistrello): nel tafferuglio che consegu\u00ec tale azione si gener\u00f2 un incendio, che venne fermato da Bunjil, non prima di aver bruciato il piumaggio di Waa (che infatti \u00e8 rimasto nero da quel momento in poi) ed aver causato la fuga delle Karagturk in cielo, dove sono osservabili ancor oggi sotto forma di Pleiadi (sette stelle, la cui luminosit\u00e0 \u00e8 rappresentata secondo gli aborigeni dal tizzone ancora incandescente sul bastone). Secondo altri racconti, un giorno anche i corvi lasciarono in gran numero la Terra, andando a stabilirsi in cielo formando la stella Canopo.&lt;br&gt;\nLa contrapposizione fra il corvo e l'aquila \u00e8 molto viva fra gli aborigeni: fra gli Yanyuwa del Territorio del Nord, per esempio, \u00e8 diffusa la credenza secondo la quale i corvi, pieni di rancore verso gli uomini (colpevoli di impedire loro di cibarsi a sufficienza, scacciandoli dalle aree dove sono intenti a nutrirsi), siano soliti aggredire (muniti di un bastone nel becco, verosimilmente un riferimento all'abilit\u00e0 di molte specie di manipolare degli attrezzi) le anime dei defunti durante il loro viaggio verso l'Aldil\u00e0, contrastati per\u00f2 dai rapaci."}
{"id": "390860", "revid": "1573940", "url": "https://it.wikipedia.org/wiki?curid=390860", "title": "Abbazia della Madonna della gioia", "text": "L'abbazia della Madonna della Gioia (in cantonese \u7199\u7be4\u6703\u795e\u6a02\u9662 o \u8056\u6bcd\u795e\u6a02\u9662, in lingua inglese Trappist Haven Monastery o Our Lady of Joy Abbey) \u00e8 un monastero trappista sito a Tai Shui Hang, sull'isola di Lantau, Hong Kong.\nHa adottato il nome di \"Our Lady of Joy Abbey\" (abbazia di Nostra Signora della Gioia), ufficialmente, il 15 gennaio del 2000.\nIl monastero pu\u00f2 essere raggiunto con il traghetto di kai-to, da Peng Chau."}
{"id": "390862", "revid": "761306", "url": "https://it.wikipedia.org/wiki?curid=390862", "title": "Parallasse stellare", "text": ""}
{"id": "390863", "revid": "10372", "url": "https://it.wikipedia.org/wiki?curid=390863", "title": "Rivoluzione (astronomia)", "text": ""}
{"id": "390864", "revid": "10372", "url": "https://it.wikipedia.org/wiki?curid=390864", "title": "Arno A. Penzias", "text": ""}
{"id": "390866", "revid": "10372", "url": "https://it.wikipedia.org/wiki?curid=390866", "title": "Robert W. Wilson", "text": ""}
{"id": "390869", "revid": "10372", "url": "https://it.wikipedia.org/wiki?curid=390869", "title": "Apollonio di Perge", "text": ""}
{"id": "390872", "revid": "339392", "url": "https://it.wikipedia.org/wiki?curid=390872", "title": "Starblazers", "text": ""}
{"id": "390874", "revid": "14002", "url": "https://it.wikipedia.org/wiki?curid=390874", "title": "Canone della bibbia", "text": ""}
{"id": "390876", "revid": "10372", "url": "https://it.wikipedia.org/wiki?curid=390876", "title": "Moto dei fluidi", "text": ""}
{"id": "390888", "revid": "14149", "url": "https://it.wikipedia.org/wiki?curid=390888", "title": "Sinisa Mihajlovich", "text": ""}
{"id": "390891", "revid": "453768", "url": "https://it.wikipedia.org/wiki?curid=390891", "title": "Fran\u00e7oise d'Eaubonne", "text": "Biografia.\nSuo padre fu membro del movimento religioso Sillon e un simpatizzante dell'anarchismo, sua madre una figlia di un rivoluzionario carlista. La sua infanzia, a Tolosa, venne marcata dal deperimento fisico di suo padre, dovuto al gas al quale venne esposto per scavare trincee durante la guerra nel 1914. All'et\u00e0 di 16 anni ci fu l'offensiva della guerra civile spagnola. Tre anni pi\u00f9 tardi fu testimone dell'arrivo dei repubblicani in esilio. Tra i 20 e i 25 anni soffr\u00ec delle privazioni di quel periodo. La fine della guerra, la liberazione, si presentarono a lei in una stazione ferroviaria a Parigi dove vide gli ebrei sopravvissuti ai campi nazisti. Pi\u00f9 tardi volle esprimere i sentimenti che provava in quel periodo della sua vita con l'eloquente titolo \"Chienne de Jeunesse\".\nLe sue esperienze personali insieme alla sua personalit\u00e0 ipersensibile resero critico il suo punto di vista sul mondo e la plasmarono rendendola una militante radicale e femminista. Nel 1971 fu una fra le 343 firmatarie della dichiarazione denominata Manifesto delle 343, a favore dell'aborto.\nGi\u00e0 membro del partito comunista francese, nello stesso anno fond\u00f2, insieme ad altri, il FHAR, il primo movimento rivoluzionario gay francese. In questa veste la d'Eaubonne fu tra la decina di persone presenti alla contestazione di Sanremo del 1971, che segn\u00f2 la nascita del Fuori! e del primo movimento di liberazione omosessuale italiano. I suoi scritti furono significativi per la primissima fase del movimento lesbico e gay italiano.\nFran\u00e7oise d'Eaubonne coni\u00f2 il termine \"ecofemminismo\" nel suo libro del 1974 \"Le f\u00e9minisme ou la mort\". La sua vita letteraria e militante intersec\u00f2 quelle di varie persone influenti del XX secolo, come Colette, Simone de Beauvoir e Jean-Paul Sartre, Jean Cocteau e molti altri.\nSeguendo il motto \"Nulla dies sine linea\" (nessun giorno senza una riga) Fran\u00e7oise d'Eaubonne scrisse pi\u00f9 di cinquanta opere, da \"Colonnes de l'\u00e2me\" (poesia, 1942) a \"L'\u00c9vangile de V\u00e9ronique\" (saggio, 2003). Ha anche scritto romanzi fantascientifici, come \"L'\u00e9chiquier du temps\" e \"R\u00eave de feu\"."}
{"id": "390893", "revid": "729019", "url": "https://it.wikipedia.org/wiki?curid=390893", "title": "Natalie Kriz", "text": "Biografia.\nNel 1996, all'et\u00e0 di 16 anni, ha lasciato l'Uruguay e ha intrapreso la carriera di modella sfilando per i pi\u00f9 importanti stilisti, ma soprattutto per Versace. \u00c8 apparsa anche in numerosi quotidiani e mensili di moda ed \u00e8 stata designata come ambasciatrice UNICEF per il suo Paese. Nel 1999 diventa popolare in Italia grazie alla sua partecipazione al programma di Fabio Fazio \"Quelli che il calcio\", mentre l'anno successivo partecipa a \"Domenica in\" condotta da Amadeus su Rai 1. Torna in televisione nel 2004, co-conducendo un'edizione de \"Il gioco dei 9\", insieme ad Enrico Papi, e nel 2005 recita una piccola parte nella soap opera \"Vivere\". Nel 2006 partecipa al reality show \"La fattoria\", venendo eliminata dopo una settimana nel corso della seconda puntata con il 51% dei voti, mentre nel 2008 conduce la trasmissione calcistica \"Luned\u00ec gol\" su Canale Italia.\nHa continuato a lavorare come modella, in vari Paesi del mondo.\nSposata a Montevideo (Uruguay) nel Marzo del 2012 con l'imprenditore nel settore alberghiero del gruppo J.K.Place Ori Kafri con cui ha avuto 3 figli: Jay, Noa e Liv.\nLa coppia vive a Firenze, Parigi, Roma e Capri."}
{"id": "390894", "revid": "1318658", "url": "https://it.wikipedia.org/wiki?curid=390894", "title": "L'isola di Arturo", "text": ""}
{"id": "390897", "revid": "10929", "url": "https://it.wikipedia.org/wiki?curid=390897", "title": "Personaggio non giocabile", "text": ""}
{"id": "390901", "revid": "10929", "url": "https://it.wikipedia.org/wiki?curid=390901", "title": "Personaggio giocabile", "text": ""}
{"id": "390904", "revid": "124306651", "url": "https://it.wikipedia.org/wiki?curid=390904", "title": "Ashmolean Museum", "text": "L'Ashmolean Museum of Art and Archaeology (in italiano \"Museo ashmoleano di arte e archeologia\") fa parte del sistema museale dell'Universit\u00e0 di Oxford, nella omonima citt\u00e0. Fu fondato nel 1683 ed \u00e8 uno dei musei pubblici pi\u00f9 antichi al mondo e, dopo il museo d'arte di Basilea, il pi\u00f9 antico in Europa.\nSi trova dislocato nella Beaumont Street, nel centro della citt\u00e0. Possiede, tra le altre collezioni, la \"Bates Collection\" (sugli strumenti musicali), il \"Creswell Archive\" (sull'architettura islamica) ed una sezione di egittologia. Comprende, naturalmente, anche collezioni di arte antica e moderna. \nDeve il suo nome al collezionista e storico Elias Ashmole, che raccolse le opere che andarono a costituire il primo nucleo del museo.\nStoria.\nIl museo fornisce una degna sistemazione agli oggetti collezionati da Elias Ashmole e da John Tradescant il Vecchio. L'elenco delle opere accumulate dai due era molto vasto, e spaziava in ogni settore artistico; vi erano infatti monete antiche, libri, incisioni, campioni di minerali ed esemplari imbalsamati di specie animali. \nLa collezione annoverava addirittura un dodo imbalsamato, che per\u00f2 nel 1755 era talmente divorato dalle tarme che i curatori del museo decisero di bruciarlo, ad eccezione della testa e di un artiglio (tuttora conservati). Il museo fu ufficialmente inaugurato il 24 maggio 1683, grazie all'impulso di Robert Plot che ne divenne il primo direttore. La sede originaria del museo, oggi nota come \u00abOld Ashmolean\u00bb, \u00e8 talvolta attribuita a Sir Christopher Wren o Thomas Wood.\nDopo il trasferimento delle varie collezioni in nuovi musei, l'edificio dell'Old Ashmolean a Broad Street venne degradato a ufficio per l'Oxford English Dictionary. Dal 1924, gli spazi sono stati occupati dal \"Museum of the History of Science\", che conserva gli strumenti scientifici donati all'universit\u00e0 da Lewis Evans.\nL'edificio attuale, progettato da Charles Cockerell nel 1841-45 in stile neoclassico, \u00e8 ubicato a Beaumont Street. Il museo vanta un ricco e pregevole patrimonio di opere d'arte, raccogliendo alcune fra le pi\u00f9 importanti collezioni di quadri preraffaelliti, di maioliche, e di argenti inglesi. Notevole \u00e8 anche la raccolta di manufatti archeologici, di cui fanno parte i ritrovamenti di Arthur Evans, numerose ceramiche greche e minoiche e un ragguardevole numero di reperti egizi (non a caso, l'edificio ospita anche il Griffith Institute, dedicato agli studi dell'egittologia).\nRinnovamento dei locali.\nGli interni dell'Ashmolean sono stati coinvolti in un vasto intervento di modernizzazione, che ha donato al museo un ristorante e una nuova libreria.\nI lavori di ristrutturazione, durati tre anni (dal 2006 al 7 novembre 2009), vennero affidati a Rick Mather e alla compagnia Metaphor, sponsorizzata dai Fondi del Gioco del Lotto. L'intervento, dal costo complessivo di $98,2 milioni, ha consentito la realizzazione di una struttura pi\u00f9 moderna, con l'aggiunta di due nuovi piani (divenuti quindi cinque), il raddoppiamento degli spazi espositivi e la creazione di un centro educativo. \nI grandi lavori intrapresi in quel triennio furono affiancati da altri forse meno appariscenti. ma altrettanto importanti ed impegnativi che riguardarono l'inaugurazione delle nuove gallerie sulla Nubia e l'Antico Egitto, fortemente volute da una consistente serie di mecenati, fra cui David Sainsbury, Selz Foundation e Mr Christian Levett.\nCollezioni.\nDi seguito vengono riportate le opere maggiori del museo:\nCustodi e direttori.\nA partire dal 1973, il ruolo del \u00abcustode\u00bb venne sostituito da quello di \u00abdirettore\u00bb:"}
{"id": "390906", "revid": "287204", "url": "https://it.wikipedia.org/wiki?curid=390906", "title": "Adagio e fuga per archi", "text": "LAdagio e fuga in do minore K 546 \u00e8 la versione per archi trascritta da W. A. Mozart nel giugno del 1788 della \"Fuga in do minore per due fortepiani K 426\".\n\u00c8 proprio in questa seconda versione che la composizione \u00e8 oggi pi\u00f9 conosciuta. In questa veste il compositore aggiunge un maestoso \"adagio\" iniziale che, nelle intenzioni di Mozart, doveva meglio sviluppare il potenziale contrappuntistico che andava perso o per lo meno risultava meno incisivo nella versione pianistica\uff0e\nL\"adagio\" iniziale apre la composizione con toni cupi e drammatici ed ha funzione di preludio. Il ritmo solenne richiama la grandiosit\u00e0 propria dello stile H\u00e4ndel. La \"fuga\" che segue senza soluzione di continuit\u00e0 \u00e8 ancor pi\u00f9 ricca di contrappunto; nulla tuttavia \u00e8 accademico in questa costruzione di grande respiro, equilibrio e tensione che fa catalogare questo adagio tra i pi\u00f9 belli che siano mai stati scritti."}
{"id": "390913", "revid": "339392", "url": "https://it.wikipedia.org/wiki?curid=390913", "title": "K 546", "text": ""}
{"id": "390918", "revid": "1318658", "url": "https://it.wikipedia.org/wiki?curid=390918", "title": "Thuban", "text": "Thuban (\u03b1 Dra/ \u03b1 Draconis/ Alpha Draconis) \u00e8 una stella della costellazione del Dragone (Draco, in latino) di magnitudine apparente +3,67. Dista 309 anni luce dal sistema solare.\nIl nome proviene dall'arabo \u062b\u0639\u0628\u0627\u0646 (\"thu\u02bfb\u0101n\", \"il basilisco\"), nome arabo per la costellazione del Draco. Nonostante nella nomeclatura di Bayer sia designata come stella alpha della costellazione, la sua magnitudine \u00e8 solo 3.65, mentre la stella pi\u00f9 brillante della costellazione \u00e8 Etamin (\u03b3 Dra) con magnitudine 2.23.\nOsservazione.\nSi tratta di una stella situata nell'emisfero celeste boreale. La sua posizione \u00e8 fortemente boreale e ci\u00f2 comporta che la stella sia osservabile prevalentemente dall'emisfero nord, dove si presenta circumpolare anche da gran parte delle regioni temperate; dall'emisfero sud la sua visibilit\u00e0 \u00e8 invece limitata alla fascia tropicale, pi\u00f9 a nord della latitudine 25\u00b0S. Essendo di magnitudine 3,67, la si pu\u00f2 osservare anche dai piccoli centri urbani senza difficolt\u00e0, sebbene un cielo non eccessivamente inquinato sia maggiormente indicato per la sua individuazione.\nIn buone condizioni atmosferiche \u00e8 individuabile facilmente dato che si trova immediatamente sopra l'asterismo del Grande Carro dell'Ursa Major. Partendo da Phecda (\u03b3 Uma), con una curva, e passando per Megrez (\u03b4 Uma) si arriva esattamente a Thuban.\nThuban stella polare.\nPer la precessione degli equinozi, Thuban \u00e8 stata la stella di riferimento del polo nord dal 3942 a.C., prendendo il posto di \u03b8 Bootis fino al 1793 a.C., quando venne soppiantata da \u03ba Draconis. Il momento in cui \u00e8 stata pi\u00f9 vicina al polo nord \u00e8 stato nel 2787 a.C., quando si \u00e8 trovata a soli 2 gradi e mezzo dal polo. Nonostante la vicinanza al polo \u00e8 stata usata come punto di riferimento fino circa al 1900 a.C. quando la pi\u00f9 brillante Kochab (\u03b2 Umi) entr\u00f2 nella zona del polo nord.\nSi \u00e8 lentamente allontanata dal polo negli ultimi 4800 anni e attualmente \u00e8 visibile alla declinazione di 64\u00b020'45.6\" e 14h 04m 33.58s di Ascensione retta. Arriver\u00e0 al massimo di lontananza dal polo nord intorno al 10000 d.C., per poi riavvicinarsi gradualmente al polo nord, e tornare ad essere la stella polare nel 20346 d.C., con un massimo di declinazione 88\u00b043'17.3\" e ascensione retta 19h 08m 54.17s.\nClassificazione.\nThuban \u00e8 una della stella con classe spettrale A0III, che attualmente ha finito la fusione dell'idrogeno ed \u00e8 passata alla fusione dell'elio. \u00c8 una stella gigante brillante circa 250 volte il Sole e distante circa 300 anni luce.\nThuban \u00e8 una binaria spettroscopica, con un periodo orbitale di 51 giorni, e la compagna \u00e8 probabilmente una nana rossa o una nana bianca."}
{"id": "390920", "revid": "125257452", "url": "https://it.wikipedia.org/wiki?curid=390920", "title": "Alexandru Ioan Cuza", "text": "Biografia.\nI primi anni.\nNato a B\u00e2rlad, Cuza apparteneva ad una famiglia nobile di boiardi della Moldavia, figlio di Ispravnic Ioan Cuza (proprietario terriero nella Contea di F\u0103lciu) e di sua moglie Sultana (o Soltana), membro della Famiglia Cozadini di origini fanariote. Alexandru ricevette un'educazione europea divenendo poi ufficiale nell'esercito moldavo (raggiunse il rango di colonnello). Spos\u00f2 la nobile fanariota Elena Rosetti Solescu nel 1844.\nNel 1848, l'anno delle rivoluzioni europee, Moldavia e Valacchia diedero vita a rivolte locali. La Rivoluzione moldava del 1848 venne soppressa in breve, ma in Valacchia le rivoluzioni ebbero maggior fortuna e riuscirono a reggere per tutta l'estate. Il giovane Cuza gioc\u00f2 un ruolo di rilievo a sostegno del liberalismo durante l'episodio moldavo e venne poi portato come prigioniero a Vienna, da dove tent\u00f2 di fuggire col supporto inglese.\nRitornato in patria durante il regno del principe Grigore Alexandru Ghica, egli divenne ministro della guerra per la Moldavia nel 1858 rappresentando anche Gala\u021bi nel divan ad hoc a Ia\u0219i. Cuza ag\u00ec in maniera piuttosto indipendente sotto garanzia delle grandi potenze europee nell'ambito della Guerra di Crimea ottenendo riconoscimenti da parte del principe di Moldavia. Cuza era un oratore notevole nei dibattiti e fu tra i primi a promuovere l'unione di Valacchia e Moldavia. Egli venne quindi nominato quale candidato ideale per entrambi i principati dal movimento unionista Partida Na\u021bional\u0103 (approfittando dell'ambiguit\u00e0 del testo del Trattato di Parigi del 1856). Cuza venne infine eletto principe di Moldavia il 17 gennaio (5 gennaio nel Calendario giuliano) 1859 ed il 5 febbraio (5 gennaio nel Calendario giuliano) 1859 venne eletto anche principe di Valacchia.\nNon avendo avuto figli dalla moglie Elena Cuza, questa scelse di allevare come suoi i figli avuti dal marito con la sua amante Elena Maria Catargiu-Obrenovi\u0107: Alexandru Al. Ioan Cuza (1864\u20131889), e Dimitrie Cuza (1865\u20131888).\nRegno.\nGli sforzi diplomatici.\nUna volta che Cuza ebbe raggiunto \"de facto\" l'unione dei due principati, le Potenze europee si appoggiarono al forte sostegno di Napoleone III di Francia, mentre i ministri austriaci ritirarono la loro approvazione all'unione al Congresso di Parigi (18 ottobre 1858); in parte per questa causa, l'autorit\u00e0 di Cuza non venne riconosciuta dal suo sovrano nominale, il sultano ottomano Abd\u00fclaziz, sino al 23 dicembre 1861, (e anche ad allora l'unione venne accettata con l'intesa di rimanere valida sino alla morte di Cuza).\nL'unione venne ufficialmente dichiarata tre anni pi\u00f9 tardi, il 5 febbraio 1862, dando alla regione il nome di Romania, con Bucarest quale nuova capitale.\nCuza apport\u00f2 tutti i suoi sforzi diplomatici nell'ottenere sempre pi\u00f9 concessioni dalle Potenze: l'assenso del sultano alla formazione di un unico parlamento unificato ed alla concessione della nomina di un proprio primo ministro, furono tra gli atti principali del governo di Cuza nel cambiamento dello stato. Per questo motivo egli ancora oggi \u00e8 il personaggio chiave che incarna l'indipendenza e la formazione della Romania.\nLe riforme.\nAssistito dal consigliere Mihail Kog\u0103lniceanu, leader intellettuale della rivoluzione del 1848, Cuza inizi\u00f2 una serie di riforme che contribuirono alla modernizzazione della societ\u00e0 e dello stato rumeno.\nTra le sue prime misure egli cerc\u00f2 di incrementare le risorse del suo paese e le rendite statali attraverso la \"secolarizzazione\" (confisca) delle propriet\u00e0 monastiche in Romania (1863). Circa un quarto delle terre agricole della Romania era infatti controllata dalla chiesa ortodossa attraverso monasteri locali che inviavano poi le proprie rendite ai monasteri centrali del Monte Athos e di Gerusalemme. Cuza ebbe l'approvazione del parlamento all'espropriazione di queste terre ed egli offr\u00ec in cambio la costituzione di una chiesa ecumenica nazionale, ma il patriarca Sofronio III di Costantinopoli si rifiut\u00f2 di negoziare; dopo diversi anni, il governo rumeno ritir\u00f2 la propria offerta senza alcun compenso in cambio. Le rendite statali vennero fortemente aumentate anche grazie alla possibilit\u00e0 di imporre tasse su pi\u00f9 terre.\nLa riforma agricola liber\u00f2 i contadini dalle ultime corv\u00e9e rimaste in Romania, affrancando i loro movimenti e promuovendo la ridistribuzione della terra (1864), che per\u00f2 non ebbe egual successo. Nel tentativo di crearsi un valido supporto proprio nei contadini, Cuza si trov\u00f2 presto in conflitto coi Conservatori. Una legge liberale che garantisse ai contadini il possesso della terra e la sua lavorazione venne bocciata in parlamento. I Conservatori risposero a questa legge con la proposta di porre fine a tutti i doveri gratuiti dovuti dai contadini, ma di lasciare il possesso della terra ai proprietari terrieri. Il veto di Cuza port\u00f2 ad un plebiscito per cambiare la Convenzione di Parigi (la costituzione virtuale che lo stato aveva), come aveva fatto Napoleone III.\nIl suo piano per formare un suffragio universale maschile, assieme alla volont\u00e0 di fortificare il proprio ruolo come principe regnante, pass\u00f2 per 682.621 contro 1.307. Egli successivamente govern\u00f2 il paese sotto la provvisione dello \"Statutul dezvolt\u0103tor al Conven\u021biei de la Paris\" (\"Statuto espanso della Convenzione di Parigi\"), una legge organica adottata il 15 luglio 1864. Con questi nuovi poteri plenari, Cuza promulg\u00f2 la legge agraria del 1863. I contadini ricevettero la possibilit\u00e0 di possedere la terra che lavoravano, mentre i proprietari terrieri ne avrebbero mantenuto la propriet\u00e0 per massimo un terzo. Dal momento che per\u00f2 non vi era terra sufficiente per consentire di creare fattorie autonome e indipendenti all'insegna di questa formula, le terre statali (confiscate ai monasteri) vennero utilizzate per essere date ai proprietari come compensazione.\nMalgrado il tentativo del gabinetto di governo di Lasc\u0103r Catargiu di forzare la transizione per il mantenimento di alcune corv\u00e9e, le riforme di Cuza marcarono profondamente la sparizione della classe dei boiardi come gruppo privilegiato, e port\u00f2 ad incanalare le energie nel capitalismo e nell'industrializzazione; nel medesimo periodo, ad ogni modo, la terra venne distribuita in porzioni troppo limitate ed il problema divenne stringente nei decenni successivi dal momento che i contadini preferirono vendere i loro terreni perch\u00e9 insufficienti al mantenimento delle loro famiglie.\nLe riforme di Cuza inclusero anche l'adozione del codice civile e del codice penale ispirato al Codice napoleonico (1864), una legge sull'educazione che stabil\u00ec l'obbligatoriet\u00e0 delle scuole primarie per tutti i bambini rumeni. Egli fond\u00f2 inoltre l'Universit\u00e0 di Ia\u0219i (1860) e l'Universit\u00e0 di Bucarest (1864), ed aiut\u00f2 significativamente lo sviluppo in senso occidentale dell'esercito rumeno, in stretta collaborazione con la Francia napoleonica. Egli fu il fondatore della Marina rumena.\nLa caduta e l'esilio.\nCuza fall\u00ec nel suo tentativo di creare un'alleanza tra contadini ricchi e principi liberali, governando con benevolente autorit\u00e0 nello stile di Napoleone III. Dovendo rapportarsi quotidianamente col gruppo dei burocrati di palazzo, Cuza inizi\u00f2 a trovare profonda opposizione nella sua riforma terriera ed egli inizi\u00f2 ad essere sempre meno considerato dai proprietari terrieri di cui palesemente non stava pi\u00f9 sostenendo la causa, pur essendo per nascita uno di loro. Unitamente al dissesto finanziario, altro fattore di scandalo fu l'amante di Cuza, Maria Catargi-Obrenovi\u0107, che era vista come donna infida e sua consigliera principale.\nQueste tensioni culminarono in un colpo di Stato e Cuza venne costretto ad abdicare nella cosiddetta \"Mostruosa Coalizione\" di Conservatori e Liberali. Alle 4.00 di mattina del 22 febbraio 1866, un gruppo di cospiratori militari irruppe nel palazzo del principe e lo costrinse a firmare l'atto di abdicazione. Il giorno successivo egli venne condotto sano e salvo alla frontiera.\nIl suo successore, il principe tedesco Carlo di Hohenzollern-Sigmaringen, venne proclamato \"Domnitor\" col nome di Carol I di Romania il 20 aprile 1866. L'elezione di un principe straniero collegato per legami di sangue alle principali case principesche d'Europa, legittim\u00f2 l'indipendenza della Romania (che Carol pot\u00e9 attuare dopo la Guerra russo-turca del 1877-78).\nMalgrado la partecipazione di Ion Br\u0103tianu e di altri capi del futuro Partito Nazionale Liberale al rovesciamento di Cuza, egli rimase per la nazione romena un eroe dell'ala radicale e repubblicana del paese. In verit\u00e0 Br\u0103tianu, in quanto francofilo, era nettamente contrario alle ragioni addotte poi dal monarca prussiano e fu lui dall'esilio a fomentare le rivolte contro il nuovo principe Carol a Bucarest durante la Guerra franco-prussiana. Egli tent\u00f2 anche di realizzare un colpo di Stato con l'esperienza della Repubblica di Ploie\u0219ti nell'agosto del 1870, ma il conflitto si risolse con un compromesso tra Br\u0103tianu e Carol, con la formazione di un lungo gabinetto di governo liberale.\nCuza trascorse il resto della sua vita in esilio, in gran parte a Parigi, Vienna e Wiesbaden, accompagnato dalla moglie, dall'amante e dai suoi due figli. Mor\u00ec ad Heidelberg nel 1873. Le sue spoglie vennero sepolte nella sua residenza privata di Ruginoasa, ma vennero poi spostate nella Cattedrale dei Trei Ierarhi dopo la Seconda guerra mondiale.\nFu membro della Massoneria."}
{"id": "390924", "revid": "161374", "url": "https://it.wikipedia.org/wiki?curid=390924", "title": "Colle del Ghisallo", "text": ""}
{"id": "390926", "revid": "1564499", "url": "https://it.wikipedia.org/wiki?curid=390926", "title": "Grazia", "text": ""}
{"id": "390929", "revid": "599013", "url": "https://it.wikipedia.org/wiki?curid=390929", "title": "Bo\u0161tjan Nachbar", "text": "Carriera.\nClub.\n\"Boki\" inizi\u00f2 la sua carriera, come cestista professionista, nella stagione 1995-96 con la squadra slovena dello ZM Maribor Lumar, dove rest\u00f2 sino al 1997. Poi si trasfer\u00ec allo KK Union Olimpija in cui rest\u00f2 sino al 2000.\nNel 2000 approda alla Benetton Basket, dove, l'anno successivo, esplode come giocatore, sia nel campionato italiano sia in Eurolega, facendo buone impressione ai scout NBA. Durante la stagione 2001-02, giocata sempre con la maglia della Benetton Treviso, conquista sia il campionato che la supercoppa italiana.\nNel Draft NBA 2002 venne scelto dagli Houston Rockets come numero 15; con questa franchigia milit\u00f2 per due anni, senza brillare particolarmente.\nNel 2004 pass\u00f2 ai New Orleans Hornets, qui disput\u00f2 la sua miglior performance, in NBA, la fece proprio contro i Rockets, la sua ex squadra, segnando 21 punti.\nCon i New Jersey Nets, per i quali gioc\u00f2 dal 2006, raggiunse l'apice della sua carriera, sfiorando la doppia cifra a partita nei punti e affermandosi come uno dei migliori specialisti della lega nel tiro da 3.\nIn NBA, tra il 2002 ed il 2008, ha collezionato 317 partite (7,1 punti/partita) in regular season e 18 nei playoff (7,4 punti/partita).\nLa stagione 2008-09 la gioca nel Campionato russo con la maglia della Dinamo Mosca. Dal 2009 milita nel Campionato turco con l'Efes Pilsen ed in entrambe le stagioni, 2009-2010 e 2010-2011, \u00e8 stato eliminato nei playoff dal Fenerbah\u00e7e \u00dclker: alla prima stagione in finale 2-3 e nella seconda 0-3 nei quarti di finale.\nNel gennaio del 2012, dopo alcuni mesi di inattivit\u00e0 per infortunio, firma un contratto con i russi dell'.\nNell'estate 2012 firma con la squadra tedesca del Brose Baskets con la quale disputa il massimo campionato tedesco e l'Eurolega, tenendo una media di 18,2 punti a partita alla quarta giornata dei gironi. Nel 2013 passa al Barcellona.\nIl 14 maggio 2018, Nachbar annuncia il suo ritiro dal basket professionistico dopo una carriera durata pi\u00f9 di venti anni.\nNazionale.\nHa partecipato per tre volte alla fase finale dei Campionato Europei: nel 2003 in Svezia, nel 2005 in Serbia e Montenegro e nel 2009 in Polonia, chiudendo rispettivamente al 10\u00ba, al 6\u00ba ed al 4\u00ba posto in classifica.\nNel 2006 ha partecipato ai Campionato mondiale di pallacanestro maschile 2006 in Giappone, ma con la sua squadra \u00e8 uscito agli ottavi terminando al 12\u00ba posto; nel 2010 ha partecipato ai Campionato mondiale di pallacanestro maschile 2010 in Turchia terminati all'8\u00ba posto."}
{"id": "390930", "revid": "1154737", "url": "https://it.wikipedia.org/wiki?curid=390930", "title": "Alpi Graie", "text": "Le Alpi Graie sono una sezione delle Alpi, appartenenti al grande settore delle Alpi Nord-Occidentali, che interessano la Francia, l'Italia e, marginalmente, la Svizzera. La presenza, all'interno della sezione, del monte Bianco, vetta pi\u00f9 alta delle Alpi, le rende particolarmente conosciute e importanti.\nToponimo.\nIl toponimo Alpi Graie deriva dalla trib\u00f9 celtica dei Graioceli che abit\u00f2 la zona del colle del Moncenisio e le Valli di Lanzo .\nStoria.\nAbitata fin da diversi secoli avanti Cristo da popolazioni galliche, tra cui i Graioceli e i Salassi, l'area delle Alpi Graie fu poi conquistata dai Romani nel I secolo a.C. In seguito alla caduta dell'Impero romano d'Occidente fu poi contesa tra diverse popolazioni e trib\u00f9 germaniche. La maggior parte delle Alpi Graie appartenne per molti secoli al Ducato di Savoia (poi Regno di Sardegna). Dopo la cessione di Nizza della Savoia sancita dal Trattato di Torino (24 marzo 1860), i versanti occidentali della porzione meridionale della catena passarono alla Repubblica Francese. Oggi le Alpi Graie sono situate tra Francia (ovest), Italia (sud-est) e Svizzera (nord-est).\nLe Alpi Graie sono state protagoniste nella storia dell'alpinismo fin dalla conquista della vetta del Monte Bianco avvenuta nel 1786. Nell'800 vengono salite le principali montagne della sezione alpina. Le prime associazioni di guide alpine nascono all'ombra del Monte Bianco.\nGeografia.\nLe Alpi Graie interessano in Italia le regioni del Piemonte e della Valle d'Aosta; in Francia i dipartimenti della Savoia e dell'Alta Savoia e in Svizzera il Canton Vallese.\nConfinano:\nLe Alpi Graie insieme alle Cozie e alle Marittime con la loro cresta segnano il confine tra Italia e Francia; questo confine si incontra con quello svizzero sul Mont Dolent nel massiccio del Monte Bianco.\nDal punto di vista orografico le sottosezioni Alpi di Lanzo e dell'Alta Moriana, Alpi della Grande Sassi\u00e8re e del Rutor e Alpi del Monte Bianco sono sulla catena principale alpina mentre le Alpi della Vanoise e del Grand Arc si staccano ad ovest al colle dell'Iseran, le Alpi del Gran Paradiso si staccano ad est al colle del Nivolet, le Alpi del Beaufortain si staccano ad ovest al colle di Meraillet. \nI limiti geografici sono: Colle del Moncenisio, Lanslebourg, fiume Arc (Modane, Saint-Michel-de-Maurienne, Saint-Jean-de-Maurienne, Aiguebelle), fiume Is\u00e8re, Albertville, torrente Arly (Flumet, Meg\u00e8ve), sella di Meg\u00e8ve, fiume Arve (Chamonix, Argenti\u00e8re), Colle des Montets, \"Eau Noire\", confine Francia/Svizzera, Torrente \"Trient\", Rodano, Martigny, torrente Dranse, torrente \"Dranse di Bagnes\", Sembrancher, torrente \"Dranse d'Entremont\", Orsi\u00e8res, torrente \"Dranse de Ferret\", Petit col Ferret (confine Svizzera/Italia), fiume \"Dora di Ferret\", Courmayeur, fiume Dora Baltea (Aosta, Ch\u00e2tillon, Ivrea), Pianura padana, fiume Dora Riparia, Susa, torrente Cenischia, confine Italia/Francia, Colle del Moncenisio.\nDa un punto di vista orografico appartiene alle Alpi Graie anche la fascia collinare dell'Anfiteatro morenico di Ivrea situata in destra idrografica della Dora Baltea.\nLe Alpi Graie nel versante italiano sono drenate da affluenti del fiume Po mentre nel versante francese e svizzero sono drenate da affluenti del Rodano. I principali fiumi e torrenti che hanno la sorgente sulle Alpi Graie o sono comunque alimentati dalle acque che scendono dal gruppo montuoso sono: Arc, Arve Dora Baltea, Dora Riparia, Is\u00e8re, Orco, Stura di Lanzo.\nGeologia.\nLe Alpi Graie, dal punto vista geologico, rientrano nel pi\u00f9 ampio quadro della geologia delle Alpi Occidentali caratterizzate dal Dominio Pennidico. Sono attraversate per tutta la loro lunghezza dal Fronte Pennidico.\nClassificazione.\nLe Alpi Graie sono generalmente individuate in modo univoco dalle varie classificazioni alpine. La Partizione delle Alpi e i testi recenti su questa basati, le individuano come una sezione delle Alpi Occidentali. La SOIUSA del 2005 le vede come una sezione delle Alpi Nord-occidentali. Le maggiori discordanze nascono nelle suddivisioni interne.\nSuddivisioni.\nSOIUSA.\nLe Alpi Graie, secondo la SOIUSA, sono suddivise nelle seguenti sei sottosezioni (a loro volta suddivise in supergruppi):\nPartizione delle Alpi.\nLa Partizione delle Alpi del 1926 suddivide la sezione n. 3 denominata Alpi Graie in tre gruppi:\nSuddivisione delle Alpi italiane.\nIl Touring Club Italiano ed il Club Alpino Italiano nella collana Guida dei Monti d'Italia si interessano solamente alla parte italiana delle Alpi Graie e le suddividono in quattro gruppi:\nSuddivisione delle Alpi francesi.\nIl Club Alpino Francese, parlando della parte delle Alpi situata in Francia, le suddivide in 4 sezioni e 34 raggruppamenti. In particolare parlando della sezione \"Alpi del Nord\" individua i seguenti raggruppamenti che coinvolgono le Alpi Graie:\nAltre suddivisioni.\nTradizionalmente le Alpi Graie venivano talvolta divise in quattro gruppi:\nVette pi\u00f9 alte di 4.000 metri.\nIl Monte Bianco \u00e8 la montagna pi\u00f9 alta delle Alpi Graie e di tutta la catena alpina. Oltre al Monte Bianco nelle Alpi Graie vi sono 29 vette sopra i 4.000 metri. Esse si trovano tutte nel Massiccio del Monte Bianco ad eccezione del Gran Paradiso che si trova nel massiccio omonimo.\nL'elenco completo \u00e8 il seguente:\nAltre vette.\nAltre vette significative delle Alpi Graie sono:\nValichi.\nLe Alpi Graie, soprattutto nel loro spartiacque principale, non hanno facili valichi. Per questo motivo nella storia hanno sempre costituito come una barriera naturale tra la pianura padana e il bacino del Rodano.\nStoricamente hanno avuto notevole importanza il Colle del Moncenisio e il Colle del Piccolo San Bernardo; l'apertura del Traforo del Monte Bianco (1965) e del Traforo stradale del Frejus (nelle Alpi Cozie, inaugurato nel 1980) hanno ridotto l'importanza dei due valichi per il traffico stradale.\nUn terzo valico di grande rilievo \u00e8 il Colle dell'Iseran, che mette in comunicazione l'alta Vanoise con la Val-d'Is\u00e8re. Esso \u00e8 percorso dalla Route des Grandes Alpes, che nel tratto in questione prende il nome di strada D902.\nI principali valichi alpini delle Alpi Graie sono elencati nella tabella sottostante. La sottosezione nella quale il passo \u00e8 collocato \u00e8 indicata con:\nParchi.\nLe Alpi Graie ospitano vari parchi destinati alla conservazione e valorizzazione delle bellezze naturalistiche. Per primo \u00e8 stato istituito il Parco nazionale del Gran Paradiso e poi vari altri.\nAttualmente si possono elencare due parchi nazionali:\nun parco regionale\nvarie riserve naturali regionali, tra le quali\ne un parco di interesse provinciale\nAlcune aree di interesse naturalistico non incluse in parchi o riserve naturali sono per\u00f2 tutelate dall'istituzione di siti di interesse comunitario (SIC) della rete europea Natura 2000, come ad esempio il \"Pian della Mussa\" (codice IT1110029) o il \"Monte Musin\u00e8 e Laghi di Caselette\" (codice IT1110081).\nRifugi.\nPer facilitare l'escursionismo e la salita alle vette le Alpi Graie sono dotate di numerosi rifugi alpini:\nCuriosit\u00e0.\nNel detto ampiamente usato per insegnare la partizione delle Alpi italiane Ma con gran pena le reca gi\u00f9 le Alpi Graie sono rappresentate dalla terza sillaba, \"Gra\"."}
{"id": "390935", "revid": "110157", "url": "https://it.wikipedia.org/wiki?curid=390935", "title": "Moldavia (fiume)", "text": "Il Moldavia (\"Moldova\" in lingua rumena) \u00e8 un fiume che scorre in Romania.\nPercorso.\nNasce nei Carpazi orientali, presso il villaggio \"Juseji\", nel distretto di Suceava. Scorre prendendo una notevole quantit\u00e0 di acque (circa 60\u00a0m\u00b3/s); presso F\u0103lticeni viene sbarrata da una diga che rilascia al fiume una portata molto modesta se confrontata con i 60\u00a0m\u00b3/s di prima: 2,6\u00a0m\u00b3/s.Presso Pa\u0219cani, riceve l'importante contributo del fiume Britista Orientale (22\u00a0m\u00b3/s) e si riversa nel fiume Siret (nel distretto di Neam\u021b) vicino alla citt\u00e0 di Roman.\nPortata.\nIl regime idrologico della Moldavia risente delle precipitazioni tant'\u00e8 che presso la confluenza con il Siret ha una portata maggiore di quest'ultimo.Tuttavia, in caso di estati particolarmente siccitose pu\u00f2 toccare valori addirittura nulli (0\u00a0m\u00b3/s) presso la confluenza del Siret."}
{"id": "390940", "revid": "968255", "url": "https://it.wikipedia.org/wiki?curid=390940", "title": "Padre padrone (film)", "text": "Padre padrone \u00e8 un film del 1977 scritto e diretto da Paolo e Vittorio Taviani, liberamente tratto dall'omonimo romanzo autobiografico di Gavino Ledda. La vicenda, ambientata in Sardegna, segue il riscatto d'un giovane pastore dal dispotico capofamiglia che, per necessit\u00e0, lo strapp\u00f2 alla scuola da bambino lasciandolo analfabeta sino all'et\u00e0 di vent'anni.\nConsiderato il capolavoro dei fratelli Taviani e una delle opere pi\u00f9 rappresentative del cinema italiano degli anni settanta, grazie anche al realismo delle immagini e al notevole uso del suono. \u00c8 una pellicola d'ispirazione poetica e di considerevole impatto visivo.\nInizialmente concepito come sceneggiato tv, venne presentato al 30\u00ba Festival di Cannes dove si aggiudic\u00f2 la Palma d'oro e il premio della critica internazionale FIPRESCI. Proiettato in Italia il 2 settembre del '77, fu il film spartiacque nella carriera dei Taviani e il loro maggior successo a livello internazionale, \u00e8 stato in seguito inserito nella lista dei \"100 film italiani da salvare\". Apprezzata anche la recitazione dei protagonisti, Saverio Marconi nella parte di Gavino Ledda e soprattutto Omero Antonutti in quella del padre, interpretata con grande intensit\u00e0 drammatica. Ben accolta anche Marcella Michelangeli, nel ruolo della madre di Gavino.\nNonostante l'ottimo esito e i commenti entusiasti, alla sua distribuzione \"Padre padrone\" ricevette critiche fortemente negative da molti sardi, che si lamentarono per la cattiva rappresentazione della loro terra madre.\nUn docufilm intitolato \"Dalla quercia alla palma. I 40 anni di Padre padrone\" scritto e diretto da Sergio Naitza \u00e8 stato presentato nel novembre 2017 in anteprima alla Festa del Cinema di Roma. \u00abL'idea \u00e8 quella di rivisitare un film che ha segnato un momento importante del cinema nazionale e internazionale e che per anni ha lasciato un riverbero di polemiche in Sardegna\u00bb spiega Naitza.\nTrama.\nSardegna, anni quaranta. Un mattino di novembre, il pastore Efisio Ledda irrompe nella scuola elementare frequentata dal figlio Gavino, lo preleva dalla classe e lo costringe cos\u00ec ad abbandonare l'istruzione per metterlo di conseguenza a governare il gregge nei pascoli di Baddevr\u00f9stana, in modo che possa contribuire al sostentamento della famiglia. Il padre gli insegna tutto quello che c'\u00e8 da sapere sulla pastorizia, anche con metodi rudi e barbari. Gavino cresce nel pieno isolamento dalla civilt\u00e0 e dai contatti umani e l'estrema solitudine lo conduce ad avere rapporti carnali con gli animali.\nRimasto analfabeta e con la sola conoscenza della lingua sarda, a vent'anni apprende l'arte della musica grazie a una fisarmonica cedutagli da due passanti, barattata con due agnelli: \u00e8 l'unica evasione e sfogo creativo che pu\u00f2 permettersi. L'improvvisa morte di un conoscente fa s\u00ec che Gavino e la famiglia entrino in possesso del suo prezioso oliveto, ma quando una gelata lo distrugge Gavino decide di emigrare in Germania. Per ferma decisione del patriarca, avviene invece il suo reclutamento nell'esercito che gli permette per\u00f2 di fuggire dall'oppressione e di staccarsi dal rapporto di pseudo-schiavit\u00f9 che lo lega al genitore. Dopo un inizio difficoltoso in cui sente la mancanza della sua terra, riceve l'aiuto di un commilitone ed impara a leggere e a scrivere, diviene radio montatore e si appassiona di glottologia. Ottenuta la licenza liceale e congedatosi, rientra in patria dove avviene l'inevitabile scontro, anche fisico, con il padre, che avrebbe voluto continuare a sfruttarlo per il lavoro nei campi; Gavino ne esce vincitore, sceglie di riprendersi in mano l'esistenza e di voltare definitivamente le spalle alla sua vecchia vita. Abbandona quindi l'abitazione e torna in continente deciso a seguitare gli studi e a laurearsi.\nProduzione.\nVerso la met\u00e0 degli anni '70 i fratelli Taviani lessero un articolo di giornale relativo a un pastore che aveva vissuto in isolamento tra le colline della Sardegna fino a 20 anni per poi emanciparsi, diventare professore di linguistica e autore di un'autobiografia. Rimasero entrambi colpiti dal personaggio e dalla sua vicissitudine, tanto che cominciarono a dedicarsi al progetto ancor prima dell'uscita del romanzo: \u00abCominciammo a lavorarci. Poi abbiamo letto il romanzo, che ci \u00e8 apparso come una grande inchiesta che Gavino Ledda aveva fatto per noi. Il libro \u00e8 molto bello e noi lo abbiamo amato, ma abbiamo anche capito che era un materiale che bisognava scomporre, per adattarlo alle nostre esigenze. Questo per dire che il rapporto con la pagina scritta pu\u00f2 nascere e articolarsi nelle maniere pi\u00f9 diverse e impensate.\u00bb\nNel settembre del '76 si era gi\u00e0 sparsa la notizia dell'imminente partecipazione al progetto da parte di Gian Maria Volont\u00e9, che aveva gi\u00e0 lavorato precedentemente con i Taviani, a cui sarebbe stato destinato il ruolo del pastore Efisio, ma per motivi non molto chiari (attraversava un \"periodo difficile\", dichiararono i registi) la collaborazione s'interruppe. Disse a proposito Vittorio Taviani: \u00abVolont\u00e9 per noi \u00e8 uno dei grandi artisti del secolo cinematografico... ma era anche un personaggio distruttivo e autodistruttivo. Doveva essere lui il \"padre padrone\" del nostro film. Ci eravamo lasciati a Malta, dove lui era in vacanza, col copione pronto venti giorni prima di incominciare. Poi, improvvisamente, ha incominciato a negarsi, sempre. Tornato a Roma aveva avuto il sospetto che noi amassimo pi\u00f9 Gavino di lui.\u00bb I Taviani scritturarono allora Omero Antonutti, che notarono durante uno spettacolo serale nella capitale mentre interpretava Cassio nel \"Giulio Cesare\" di Shakespeare: \u00abNon sapevo niente del cinema perch\u00e9 facevo molto teatro... loro avevano notato questa mia irruenza, forza interpretativa e mi proposero questa parte, terribile, di \"padre padrone\"\u00bb. Antonutti non conobbe mai il vero \"padre padrone\", che in realt\u00e0 si chiamava Abramo Ledda, e proprio per divieto dei Taviani: \u00abVolevano che io il personaggio me lo inventassi e se l'avessi visto in carne e ossa avrei rischiato di imitarne inconsapevolmente i tratti caratteriali. Ma i registi mi chiedevano altro: immaginavano un tipo sopra le righe, un po' poetico...\u00bb Ancora oggi Antonutti manifesta apertamente la sua gratitudine verso i due registi, che considera i suoi maestri, coloro che l'hanno \"scoperto\" e che gli \"hanno insegnato l'alfabeto del cinema\".\nAnche il giovane Saverio Marconi (scelto per il ruolo di Gavino adulto) venne notato durante un'esibizione a teatro, durante lo spettacolo di \"Sogno di una notte di mezza estate\", commedia sempre di Shakespeare; i registi lo scelsero e, solo una volta superato il provino, l'attore si dedic\u00f2 alla lettura della sceneggiatura e del romanzo di Ledda. Per calarsi il pi\u00f9 possibile in un personaggio lontano anni luce dalla sua personalit\u00e0, prima dell'inizio delle riprese visse per una settimana come un comune pastore, \"a contatto con l'aspra natura\" e fra i greggi di pecore, e per parlare in sardo in modo credibile (nel film si doppi\u00f2 da s\u00e9) ricorse all'aiuto di alcuni attori di Sassari. Ciononostante il suo impegno e la sua diligenza, dopo aver visionato la pellicola rivel\u00f2 di non essere stato soddisfatto della sua prova recitativa: \u00abVedendomi mi detestavo, mi trovavo cos\u00ec diverso\u00bb... Non manc\u00f2 comunque di esprimere il suo affetto e riconoscenza verso l'opera. Per le parti secondarie e di contorno furono ingaggiati sia attori professionisti che non professionisti. Tra i vari nomi Nanni Moretti nel ruolo di Cesare, il commilitone che aiuta Gavino a farsi una cultura. Moretti, che all'epoca aveva diretto un solo film, alcuni corti e mediometraggi, cerc\u00f2 di convincere i Taviani a impiegarlo come aiuto regista durante la lavorazione di \"Padre padrone\", ma furono ferrei al riguardo, anche se poi riconobbero le qualit\u00e0 del giovane cineasta.\nPer quanto concerne la selezione dei luoghi, Vittorio Taviani espresse che \"per rendere l'idea della realt\u00e0 bisognava modificarla\". Cercarono dunque altri posti, tralasciando quelli in cui si svolse la vicenda di Gavino, e si trasferirono dall'originaria Siligo alla provincia di Sassari: \u00ab...oltre a mille esperienze indimenticabili, in Sardegna abbiamo trovato quel \"paesaggio come palcoscenico\" che inseguivamo da tempo, in quest'isola c'\u00e8 un'infinita variet\u00e0 di cieli, quindi di luci e di colori.\u00bb Molte scene furono girate nel paese di Cargeghe e nel territorio circostante. Riguardo invece alla scelta di far parlare gli attori col solo accento sardo dissero: \u00abAbbiamo girato il film in italiano cos\u00ec come il libro \u00e8 stato scritto in lingua \"perch\u00e9 altrimenti nessuno lo avrebbe letto - come disse Ledda -, i sardi per primi, dal momento che il nostro dialetto subisce varianti di provincia in provincia\"\u00bb. Come di consueto per la lavorazione dei loro film, anche in \"Padre padrone\" i Taviani stabilirono in anticipo quali scene avrebbe girato Paolo e quali Vittorio: \u00abCi imponiamo di non interferire mai, - ha raccontato Paolo Taviani - nonch\u00e9 di avvertire tecnici e attori di non sbagliare interlocutore. Poi, per\u00f2, il risultato \u00e8 quello di un'opera unitaria, come se davvero ci fosse una sorta di telepatia tra noi: Paolo sa ci\u00f2 che far\u00e0 Vittorio e viceversa.\u00bb\nCostato 280 milioni, \"Padre padrone\" era originariamente un film destinato alla televisione, venne difatti girato con una pellicola a 16\u00a0mm (poi evoluta a 35\u00a0mm per la distribuzione cinematografica) e prodotto da Giuliani De Negri per la rete 2 della Rai.\nColonna sonora.\nAlbum.\nIl settore musicale del film, curato da Egisto Macchi, contiene anche alcune tracce di opera classica e non, rielaborate e arrangiate dal compositore. L'album da 33 giri della colonna sonora venne distribuito da \"Messaggerie Musicali\" di Milano nel 1977:\nLato A:\nLato B:\nDurata totale: 00:28:13\nDistribuzione e accoglienza.\nHa raccontato Vittorio Taviani: \u00abDoveva andare in onda in seconda serata su Raidue, senza passare per le sale. Ma i delegati del Festival di Cannes chiesero di presentarlo in concorso. Noi eravamo perplessi, ma ovviamente la Rai non poteva farsi scappare un'occasione simile...\u00bb Nel maggio del 1977 il film partecip\u00f2 dunque al Festival di Cannes, che in quel periodo emergeva come la rassegna cinematografica pi\u00f9 importante a livello internazionale, superando anche la mostra di Venezia, allora in crisi. La giuria dei critici di Cannes, all'inizio titubante ma poi indotta dall'irremovibile decisione del regista Roberto Rossellini che presiedeva la commissione (per l'unica volta nella sua vita - mor\u00ec tre settimane dopo), assegn\u00f2 al film la Palma d'oro e il premio FIPRESCI. Ci\u00f2 cre\u00f2 subito scandalo, e non perch\u00e9 avesse vinto un film dal contenuto controverso, ma per il semplice fatto che fosse una pellicola prodotta dalla tv. Era inoltre la prima volta che un film televisivo partecipava in concorso e che vinceva entrambi gli ambiti riconoscimenti. A proposito della premiazione i registi ricordarono: \u00abNoi non ci volevamo neanche venire, \"ma che ci andiamo a fare\", pensavamo. Chi facciamo salire sul tappeto rosso, le pecore?\u00bb... \u00abSubito dopo quella vittoria ricevemmo molte proposte di copioni da tutta l'Europa. E tutte riguardavano padri che picchiavano i figli, figli che si ribellavano alla famiglia, insomma delle repliche molto lontane dai nostri interessi... al momento della vittoria l'emozione fu grande. E solo oggi abbiamo scoperto tutti i retroscena di quella Palma. I vertici del festival fecero opposizione in tutti modi, ma fu Rossellini ad impuntarsi\u00bb. Saverio Marconi, dopo aver ricevuto la notizia della vittoria da uno dei Taviani, fu impossibilitato a recarsi a Cannes per la premiazione in quanto partecipante alla prima della manifestazione Maggio Musicale Fiorentino.\nNel mese di giugno fu presentato fuori concorso al Festival di Berlino, dove vinse L'Interfilm Grand Prix. \"Padre padrone\" ottenne quindi una risonanza internazionale, venne ovunque accolto con critiche favorevoli e segn\u00f2 la consacrazione dei fratelli Taviani tra i registi di spessore. In Italia venne distribuito il 2 settembre del '77, nello stesso mese partecip\u00f2 al Festival di New York e a ottobre al Festival internazionale di Chicago. Dalla rete televisiva italiana fu trasmesso la prima volta il 10 novembre del '78. Di seguito alcune date di uscita in vari paesi:\nNelle sale fu un successo. Il riscontro positivo del pubblico fu dovuto principalmente al tema trattato, ritenuto universale: la ribellione contro il potere patriarcale e quindi la lotta per la conquista della libert\u00e0. A evidenziarlo fu il fatto che, nella parte finale della pellicola, durante la sospirata scena della colluttazione tra padre e figlio, nei cinema partiva un lunghissimo applauso. Il film colp\u00ec anche il regista Martin Scorsese, che rivel\u00f2 di averlo visto per due volte consecutive.\nLe interpretazioni dei due protagonisti (allora entrambi quasi sconosciuti nel cinema) furono tanto convincenti che, dopo l'uscita del film, tutti pensavano che fossero realmente contadini sardi. Antonutti, precisando di essere totalmente diverso dal rude personaggio da lui interpretato, disse che per due anni rimase senza lavorare nel cinema poich\u00e9 nessuno lo credeva un attore professionista e di conseguenza non veniva scritturato per altri ruoli.\nIncassi.\n\"Padre padrone\" si colloc\u00f2 al diciottesimo posto tra i film di maggiore incasso nella stagione 1977-1978. In Francia registr\u00f2 la cifra record di 1 milione e mezzo di ingressi.\nIn tutto il mondo fu visto da circa un miliardo e mezzo di persone e, stando alla notizia riportata all'epoca da \"l'Unit\u00e0\", in Italia registr\u00f2 all'incirca 420.000 spettatori. Alcuni giornali come \"Repubblica\" riferirono che in Sardegna fu un insuccesso commerciale, anche se a detta de \"l'Unit\u00e0\" il film nell'isola fu un trionfo, venne guardato da 150.000 spettatori e gli incassi furono altissimi: 64.032.000 lire a Cagliari; 17.897.000 lire a Sassari; 7.325.000 lire a Nuoro; 8.649.000 lire a Oristano; 4.449.000 lire ad Alghero; 2 milioni a Tempio Pausania e Macomer; 800.000 lire a Thiesi. Altrettanto positive le accoglienze al nord: 22.600 spettatori a Bologna e 3.300 a Venezia, contro i 3.700 di Ancona, i 68.000 di Roma, 4.000 di Napoli, 3.900 di Messina, 7.000 di Bari e 8.300 di Catania. Altissime visioni anche dal pubblico operaio e contadino nei locali popolari.\nCritica.\nLa reazione dei sardi.\nIn Sardegna il film riscosse reazioni contrastanti. Se da alcuni intellettuali come Manlio Brigaglia e Giulio Angioni fu apprezzato senza riserve, altri, come Michelangelo Pira, Bachisio Bandinu e Francesco Masala, ritennero che il film raffigurasse la Sardegna in modo distorto. Anche Francesco Cossiga, allora ministro dell'Interno, non dimostr\u00f2 apprezzamento verso il film quando fu presentato al Quirinale. Cossiga prese da parte Omero Antonutti rivelandogli che la pellicola non gli era piaciuta affatto. \u00abSa, noi sardi i panni sporchi preferiamo lavarli in famiglia. E siamo anche permalosi\u00bb, gli disse. Molti lo descrissero addirittura come un film di una violenza gratuita, \"falso e calunnioso\", senza rispetto di nulla e con una caratterizzazione dei personaggi (\"il padre violento\", \"la madre 'muta' che ride sempre\u201d) assolutamente irreale. \u00abDa noi c'\u00e8 sempre e solo amore e tenerezza\u00bb... \u00abManca totalmente la nostra lingua, la musica e le tradizioni\u00bb, affermarono alcuni.\nRiguardo a queste polemiche, Antonutti ha in seguito spiegato che il film e il libro \u00absono due cose diverse. Siamo stati accusati dai sardi di non esserci posti in un'ottica che riflettesse i loro problemi, ma il vero problema che il film ha voluto affrontare \u00e8 universale, \u00e8 il problema dell'uomo, e non solo del sardo, che privato della cultura \u00e8 anche privato della libert\u00e0\u00bb\u2026 \u00abQuesto ha rappresentato \"Padre padrone\", e non il tentativo del continente di infangare la Sardegna...\u00bb \u00abIl film poteva essere ambientato ovunque, non vi era nessuna analisi di un popolo, ma semplicemente del rapporto conflittuale tra un padre e un figlio. Insomma, un tema universale, tanto \u00e8 vero che abbiamo ricevuto grandi consensi persino negli Stati Uniti, dove una donna mi ha confidato: \u201cQuesti scontri generazionali c'erano anche nelle nostre campagne, anche se al posto delle pecore dovevi badare a mucche e cavalli\"\u00bb. L'attore ha anche raccontato che in pi\u00f9 di un'occasione venne invitato in Sardegna per raccontare la sua esperienza sul set, ma fu inondato di fischi e insulti.\nAnche Vittorio Taviani, testimone in prima persona del plauso che il film ricevette all'estero, si \u00e8 espresso in modo analogo ai commenti di Antonutti: \u00abNoi, all'epoca, abbiamo sempre declinato l'invito ad intervenire sulla stampa isolana. Pensavamo che \"Padre padrone\" era stato girato in un momento particolare: in Sardegna si discuteva molto, a livello intellettuale, sulla lingua e l'identit\u00e0 sarda, e certo il nostro film non voleva e non poteva occuparsi di queste problematiche. Per\u00f2, attraverso la storia di Gavino, abbiamo portato la Sardegna in tutto il mondo e, dappertutto, nei dibattiti che seguivano la proiezione, gli spettatori dicevano che la storia di Gavino era l'emblema della solitudine dell'uomo, e non solo del pastore sardo\u00bb.\nIl parere di Ledda.\nGavino Ledda, autore del romanzo a cui il film \u00e8 ispirato, disse che la prima volta che lo vide rimase emozionato per i suoi grandi pregi, poi lo riguard\u00f2 altre quattro volte studiandolo con attenzione anche nei minimi dettagli. Cos\u00ec not\u00f2 vari difetti e discordanze dal suo libro, apparentemente marginali ma decisive, commentando che il film tratt\u00f2 con leggerezza molte cose importanti (come la violenza patriarcale), e che ai sardi alcune scene sarebbero potute apparire perfino grottesche, soprattutto nella prima parte della pellicola. Elogi\u00f2 comunque il buon lavoro svolto dai registi, sottolineando che in alcune sequenze raggiunsero momenti di pura poesia, anche se a discapito di ci\u00f2 critic\u00f2 altre scene, come quella in cui il pastore rincorre il figlio per picchiarlo: un vero pastore sardo \"ne perderebbe la dignit\u00e0\", espresse; poi quella della madre che, mentre avviene la colluttazione tra padre e figlio, non interviene e resta a cantare alla finestra; oppure la sequenza in cui il personaggio Sebastiano viene ucciso con un bastone per questioni d'onore, \u00abun sardo uccide col fucile, la scure o la roncola. Mai con il bastone: si pu\u00f2 anche sbagliare il colpo!\u00bb. Ledda ci tenne a dichiarare inoltre che lui fu quasi estraneo alla lavorazione del film e non si rec\u00f2 mai sul set durante le riprese, anche se concesse un'ampia libert\u00e0 ai due registi per elaborare l'adattamento dal romanzo, i Taviani vollero la sua collaborazione solo per girare quelle sequenze iniziali e quelle finali in cui lui, dietro le quinte, apre e chiude il racconto. \u00abCredo che i Taviani abbiano fatto il loro lavoro con grande onest\u00e0 e buona fede\u2026 ma a loro mancava la nostra cultura, potevano raggiungere i toni della tragedia e hanno scelto la farsa\u00bb.\nRest\u00f2 comunque sorpreso e felice della vittoria a Cannes e, anche se con tono critico, comment\u00f2: \u00abEro molto soddisfatto che i francesi avessero capito il succo del film e prima ancora del libro. Questo nuovo riconoscimento mi rende ancor pi\u00f9 felice. Purtroppo gli stranieri hanno dimostrato in questo modo di capire il nostro mondo pi\u00f9 della stessa \"intellighenzia isolana\"... spero che questa vittoria possa considerarsi la vittoria di tutto il mondo pastorale subalterno e insieme del Terzo Mondo\u00bb.\nAltre critiche.\nDopo la visione al Festival di New York, anche Janet Maslin, giornalista e critico del \"New York Times\", stese una recensione positiva, definendolo \"vivace e molto commovente\", mentre Pauline Kael scrisse che ha \"la bellezza della rabbia che \u00e8 disciplinata senza perdere d'intensit\u00e0\". Recensioni favorevoli anche dallo staff della rivista \"Variety\", da Philip French del quotidiano \"The Observer\" e da Anton Bitel di \"Eye For Film\", che lo descrissero come un film \"accurato, incisivo, dalle potenti metafore... privo di trionfalismo e sentimentalismo\".\nCerti revisori hanno trovato nel film, oltre al suo stile marcatamente teatrale, un palese richiamo al cinema neorealista: alcuni commenti lo hanno appunto etichettato come un \"ritorno al neorealismo\".\nPaolo Mereghetti, che ha considerato il film uno tra i pi\u00f9 originali e riusciti dei Taviani, l'ha selezionato nella raccolta \"Il grande cinema italiano: una storia orgogliosa\" e ha detto: \u00abI Taviani raccontano con un realismo che rasenta qualche volta la crudezza [es. la scena \"che mostra senza infingimenti\" le pratiche zoofile]... non scelgono un registro epico o melodrammatico: scelgono uno stile molto piatto, realistico, documentario, quasi straniante, un po' Brechtiano... quello che vediamo nel film non ha nulla a che spartire con un'immagine un po' tradizionale n\u00e9 della Sardegna n\u00e9 della vita dei pastori\u2026 non c'\u00e8 nessun tipo di cultura da difendere o da preservare dall'attacco della modernit\u00e0, quello che vediamo \u00e8 la vita quotidiana di tutti i giorni di chi \u00e8 costretto a fare il pastore e vuole costringere a questa stessa vita anche i propri figli...\u00bb\nMorando Morandini ha gradito le interpretazioni dei protagonisti e il comparto sonoro/musicale, scrivendo che \"Padre padrone\" \u00e8 un \"apologo sulla necessit\u00e0 di spezzare il potere autoritario e sul rifiuto del silenzio... pur con durezze didattiche e scorie intellettualistiche, \u00e8 un film razionale e lucido che assomiglia al paesaggio sardo: ventoso e scabro, enigmatico e violento, soffuso di una luce che gli d\u00e0 la nobilt\u00e0 maestosa di un quadro antico...\" Ha assegnato al film \"4 stellette\" su 5 di valutazione. Gian Luigi Rondi su \"Il Tempo\" ha elogiato la pellicola, riportando che \"\u00e8 il film dei fratelli Taviani che Rossellini, premiandolo a Cannes con la Palma d'oro, ci ha lasciato in testamento come esempio di vero cinema. Da imitare, da difendere. Un film di severissimo impegno, stilisticamente meditato, qui addirittura prezioso, l\u00e0 secco e riarso, con salda concretezza...\" Georges Sadoul ha espresso: \"Da un libro molto bello scritto in prima persona da un pastore, analfabeta fino al servizio militare e divenuto poi professore di universit\u00e0, i Taviani hanno fatto un film completamente loro sui problemi della realizzazione dell'utopia, problemi che non hanno mai cessato di affrontare in tutta la loro opera. Il film \u00e8 di una esemplare linearit\u00e0 nelle immagini - il che contribu\u00ec non poco al suo successo di pubblico - e di una grande ricchezza nella banda sonora...\"\nSul sito Rotten Tomatoes il film detiene il 100% di giudizi positivi da parte della critica, con una valutazione media di 7.3/10 su 6 recensioni.\nLa rivalutazione.\nA distanza di anni dal suo debutto, oggi \"Padre padrone\" si rivela alla vista dei sardi un'opera pi\u00f9 comunicativa e meno critica. A testimoniarlo \u00e8 stato Omero Antonutti, che per l'interpretazione del tirannico pastore fu molto inviso in Sardegna. In un'intervista, rispondendo alla domanda se il film gli avesse regalato pi\u00f9 onori o pi\u00f9 fastidi, ha detto: \u00abSinceramente pi\u00f9 fastidi, soprattutto perch\u00e9 soltanto negli ultimi anni si \u00e8 fatta una valutazione seria di questo film e di quello che i fratelli Taviani intendevano realmente raccontare. Di sicuro per me rimettere piede in Sardegna \u00e8 stato molto faticoso. Da poco, tuttavia, sono tornato a Cagliari per intervenire a una tavola rotonda su \"Padre padrone\" e ho notato con gioia che il pubblico, composto in prevalenza da giovani, ha compreso perfettamente il senso della pellicola. Meraviglioso, certo. Ma ce n'\u00e8 voluto di tempo\u00bb. Nel 2012 l'associazione culturale L'Alambicco e La Macchina Cinema, con i comuni di Elmas e Monserrato, come simbolo di riconciliazione con l'attore, gli hanno attribuito un premio alla carriera.\nRetrospettive.\n\"Padre padrone\" \u00e8 stato riproposto pi\u00f9 volte nel corso degli anni, ad esempio nel novembre del 2001 \u00e8 stato presentato a New York in una retrospettiva completa delle pellicole dirette dai Taviani, organizzata dal Museum of Modern Art e da Cinecitt\u00e0 Holding. L'evento \u00e8 stato presentato come un omaggio alla \"pi\u00f9 grande coppia di registi dai tempi dei Lumi\u00e8re\", il museo ha poi acquisito cinque film (\"San Michele aveva un gallo\", \"Allonsanf\u00e0n\", \"Padre padrone\", \"La notte di San Lorenzo\" e \"Kaos\") per inserirli nella sua collezione privata; nell'ottobre 2008 \"Padre padrone\" \u00e8 stato proiettato anche durante il Pusan International Film Festival, insieme ad altre sette pellicole dei Taviani; nel 2011 in Russia durante il Festival di Mosca, e nell'aprile 2012 al cinema Trevi di Roma, insieme a \"Il prato\" e \"La notte di San Lorenzo\". Poi nel marzo 2013 alla diciassettesima edizione del Sofia International Film Festival, assieme ad altre loro 11 opere, nel marzo 2014 nell'Amenic Cinema di Crema, e nel gennaio 2015, in occasione del Pegaso d'oro alla carriera assegnato ai due registi, \u00e8 stato proiettato insieme a \"La notte di San Lorenzo\" nel Cinema Odeon di Firenze."}
{"id": "390941", "revid": "1318658", "url": "https://it.wikipedia.org/wiki?curid=390941", "title": "Padre padrone", "text": ""}
{"id": "390949", "revid": "125892538", "url": "https://it.wikipedia.org/wiki?curid=390949", "title": "Colonizzazione russa dell'America", "text": "Con l'espressione colonizzazione russa dell'America ci si riferisce al tentativo, da parte dell'Impero Russo, di creare un proprio impero coloniale nel nord America tra il XVIII ed il XIX secolo.\nPrime esplorazioni e colonie.\nLe prime esplorazioni russe dei territori americani ebbero luogo dopo il 1721, anno in cui Vitus Jonassen Bering, per conto dell'Impero Russo, scopr\u00ec il cosiddetto passaggio a nord-est, nonch\u00e9 lo stretto omonimo.\nQuesta scoperta apr\u00ec la strada a successive spedizioni. Nel 1732 Ivan Fedorov fu il primo ad esplorare l'Alaska settentrionale; un simile primato spetta anche al gi\u00e0 citato Bering, in compagnia dell'esploratore Aleksej \u010cirikov, primi nel 1741 ad avventurarsi nelle Isole Aleutine, nell'Alaska Meridionale, e lungo le coste del Nord America.\nOccorsero tuttavia circa 50 anni per la fondazione della prima colonia. La prima venne fondata nel 1784 da parte di Grigorij \u0160elichov in Alaska.\nSegu\u00ec nel 1799 la fondazione della Compagnia Russo-Americana, societ\u00e0 che favor\u00ec l'immigrazione di coloni nei nuovi territori. Creata da Nikolay Rezanov, aveva per fine sociale sfruttare economicamente un'importante risorsa di queste terre, le lontre, le cui pellicce erano molto richieste sul mercato.\nIn seguito, esploratori e coloni russi proseguirono nella creazione di avamposti commerciali in Alaska, nelle isole Aleutine, nella Columbia Britannica, nello stato di Washington, nell'Oregon ed ancora pi\u00f9 a Sud, con la fondazione di Fort Ross nella California settentrionale.\nQuest'ultimo si trovava a circa 50 miglia da San Francisco e cre\u00f2 forti contrasti con l'impero spagnolo, che controllava la California: fondato nel 1812, venne abbandonato per queste ragioni gi\u00e0 nel 1841.\nNel 1818 un imprenditore russo, Georg Anton Sch\u00e4ffer, occup\u00f2 Kauai nelle Hawaii e tent\u00f2 di negoziare un trattato di protezione con il Governatore indigeno dell'isola di Kaumualii, alle dipendenze del re Kamehameha I, allora sovrano delle Hawaii; lo zar Alessandro I rifiut\u00f2 di firmare questo trattato.\nLa popolazione delle colonie russe raggiunse la quota di 40.000 persone; la maggior parte dei coloni erano Aleutini e questi territori non furono mai veramente redditizi, in larga parte a causa degli elevati costi di trasporto dalla Russia alle Americhe.\nVendita dell'Alaska agli Stati Uniti d'America.\nLa Russia decise di vendere i propri territori in America, a fronte di una specifica richiesta statunitense in tal senso, proprio perch\u00e9 non redditizi.\nLa richiesta di vendita dell'Alaska e delle Aleutine fu avanzata per tramite di William H. Seward, Segretario di Stato degli Stati Uniti d'America, e fu accolta dall'Impero russo. Il contratto di vendita fu quindi firmato il 9 aprile 1867 per un prezzo di 7.200.000 dollari.\nTestimonianze della presenza russa in America.\nLa presenza storica dei russi nella California \u00e8 provata da un ritrovamento archeologico avvenuto nel 1920 in un boschetto di aranci vicino alla Missione San Fernando Rey de Espa\u00f1a. In quell'anno venne dissotterrata una campana, del peso di circa 100 libbre, che riportava la seguente iscrizione in lingua russa: \u00abNell'anno 1796, nel mese di gennaio, questa campana venne fusa nell'isola Kodiak con la benedizione dell'Archimandrita Joaseph, durante la permanenza di Alexandr Baranov\u00bb.\nNon si sa come questa campana ortodossa russa da Kodiak sia arrivata fino ad una missione spagnola nella California meridionale, sebbene il suo ritrovamento confermi l'esistenza di un'antica emigrazione russa sulle coste del Pacifico e di un commistione culturale con le due culture gi\u00e0 presenti in questa zona, ovvero quella spagnola e quella dei Nativi Americani.\nLa Chiesa ortodossa russa pu\u00f2 far risalire la propria presenza nell'America settentrionale a queste prime missioni russe.\nIn Alaska vissero anche alcuni santi ortodossi come Sant'Ermanno d'Alaska, Sant'Innocenzo d'Alaska e Pietro l'Aleuta, il cui tradizionale culto prosegue ai giorni nostri ed \u00e8 uno dei punti di forza della comunit\u00e0 ortodossa in Alaska.\nMemoria storica della colonizzazione.\nUna serie di monete commemorative fu emessa nell'URSS negli anni 1990-1991 per celebrare il 250\u00ba anniversario della colonizzazione russa dell'America. Questa serie \u00e8 costituita da una moneta d'argento, da una moneta di platino e da quattro monete di palladio."}
{"id": "390952", "revid": "9498", "url": "https://it.wikipedia.org/wiki?curid=390952", "title": "Mister Satan", "text": ""}
{"id": "390953", "revid": "599013", "url": "https://it.wikipedia.org/wiki?curid=390953", "title": "Virtual Network Computing", "text": "I Virtual Network Computing (o VNC) sono applicazioni software di accesso/controllo remoto utilizzate per l'amministrazione del proprio computer a distanza, potendo essere anche usate per controllare in remoto server che naturalmente non posseggono n\u00e9 monitor n\u00e9 tastiera. Tipicamente si tratta di tools ad interfaccia testuale; quando sono ad interfaccia grafica si parla di applicazione di desktop remoto.\nStoria.\nVNC \u00e8 stato creato inizialmente nel laboratorio della Olivetti &amp; Oracle Research Lab, mantenuto poi dalla Olivetti e Oracle Corporation.\nNel 1999 AT&amp;T ha acquistato il laboratorio, quindi nel 2002 ha chiuso definitivamente la parte di laboratorio dedicata alla ricerca.\nDescrizione.\nIl sistema \u00e8 composto da un server e da un viewer (client): i VNC server sono applicazioni software da installare sulla macchina da controllare a distanza e rappresentano un modo comodo per poter gestire molti computer in rete (Internet o Intranet che siano) utilizzando una sola postazione, la quale deve essere munita di un \"viewer\" che permette di vedere e utilizzare le periferiche del computer da controllare. \nInstallando un server VNC sulla propria macchina ed impostando una opportuna password si consente ai client VNC di ricevere una immagine dello schermo e di inviare input di tastiera e mouse al computer server tramite una connessione remota. In pratica si pu\u00f2 gestire il computer server da un'altra postazione, come se fosse il proprio computer fisico (applicazione di desktop remoto).\nSoftware.\nIl software necessario \u00e8 spesso \"open source\", e questo ha contribuito al diffondersi di moltissime versioni che migliorano sicurezza o velocit\u00e0.\nTra il software pi\u00f9 utilizzato troviamo:\nIl protocollo di comunicazione usato a livello di trasporto \u00e8 il TCP sulla porta di default 5900, ma \u00e8 possibile usare anche una interfaccia HTTP (solitamente utilizzata per connessioni da parte di client scritti in Java) sulla porta 5800."}
{"id": "390954", "revid": "30538", "url": "https://it.wikipedia.org/wiki?curid=390954", "title": "WoW", "text": ""}
{"id": "390955", "revid": "363629", "url": "https://it.wikipedia.org/wiki?curid=390955", "title": "Pedale", "text": ""}
{"id": "390959", "revid": "122760299", "url": "https://it.wikipedia.org/wiki?curid=390959", "title": "Bluto", "text": "Bluto (noto anche come Bruto dal 1960 al 1962) \u00e8 un personaggio a fumetti creato nel 1932 da Elzie Crisler Segar con il nome di \"Bruto il Terribile\" nella sua striscia a fumetti \"The Thimble Theatre\" (in seguito rinominata \"Popeye\"). Bruto fece la sua prima apparizione il 12 settembre di quello stesso anno, e l'anno seguente (1933) la Fleischer Studios lo adott\u00f2 come il cattivo ricorrente nelle serie a cartoni animati su Braccio di Ferro. Nella versione italiana degli albi e dei fumetti appare anche sotto il nome di Timoteo.\nIl personaggio.\nBluto (Brutus) \u00e8 un rozzo marinaio con folta barba nera, alto, corpulento, molto forte, prepotente e stupido. Possiede un'indole da attaccabrighe e il suo metodo per risolvere ogni questione \u00e8 quella di picchiare a sangue il suo acerrimo rivale Braccio di Ferro.\nAnche se Bluto \u00e8 chiaramente pi\u00f9 grande e molto pi\u00f9 forte di Braccio di Ferro, finisce sempre con il perdere il confronto con il nerboruto navigante.\nSpesso il motivo dei litigi tra Bluto e Braccio di Ferro \u00e8 Olivia (\"Olive Oyl\"), ragazza che fa battere il cuore di entrambi i marinai. Olivia \u00e8 fisicamente attratta dal muscoloso Bluto, ma \u00e8 romanticamente innamorata del guercio Braccio di Ferro. Nonostante l'indubbia rivalit\u00e0 con quest'ultimo, in molti episodi si evince che tra i due si cela un'insospettabile e nascosta amicizia, tant'\u00e8 che spesso tendono ad allearsi quando la situazione si fa critica.\nRuoli del personaggio.\nNella prima serie di cartoni animati, Bluto interpretava quasi sempre l'avversario di turno, passando ai ruoli pi\u00f9 disparati: oltre al marinaio rissoso, lo si incontra come direttore d'orchestra, mago ipnotizzatore, nei panni di Sindbad il marinaio, del capo dei Quaranta Ladroni, Hercules e Tarzan. Nel fumetto invece non appare quasi mai, forse perch\u00e9 Segar ha preferito attribuirgli solo il ruolo di rivale di Braccio di Ferro nei cartoni animati.\nCinema.\nNel film live-action del 1980 dal titolo \"Popeye - Braccio di ferro\" diretto dal regista statunitense Robert Altman (con protagonisti Robin Williams e Shelley Duvall nei rispettivi ruoli di Braccio Di Ferro e di Olivia), il personaggio di Bruto \u00e8 interpretato dall'attore Paul L. Smith. Il film venne realizzato come musical con canzoni scritte da Harry Nilsson. La sceneggiatura venne firmata da Jules Feiffer, un grande fan delle strisce originali di Segar. Nella pellicola, co-prodotta dalla Paramount Pictures e dalla Walt Disney Productions, compaiono, infatti, molti dei personaggi creati dall'autore statunitense."}
{"id": "390960", "revid": "2102400", "url": "https://it.wikipedia.org/wiki?curid=390960", "title": "Georges Jacques Danton", "text": "Ministro della Giustizia dopo gli avvenimenti del 10 agosto 1792, deputato della Convenzione nazionale, primo presidente del Comitato di salute pubblica, \u00e8 tra i maggiori protagonisti della Rivoluzione francese. Anche se la parte da lui avuta nel primo periodo della Rivoluzione \u00e8 relativamente modesta, fu tra i promotori del rovesciamento della monarchia e dell'instaurazione della Repubblica.\nFu ghigliottinato sotto il Regime del Terrore su pressione del Comitato di salute pubblica. Tra le molteplici imputazioni che gli furono mosse, il Comitato e il Tribunale rivoluzionario dettero particolare rilievo a un presunto e mai accertato appoggio del piano di Dumouriez, che intendeva marciare su Parigi e restaurare la monarchia, e alle richieste di armistizio con gli Stati stranieri aggressori della Francia e di pacificazione con gli insorti vandeani, comportamenti giudicati controrivoluzionari.\nBiografia.\nLa formazione.\nIl padre di Georges Jacques fu Jacques Danton (1722-1762), figlio di un agiato contadino di Plancy, da dove si era trasferito alla fine del 1749 (o all'inizio dell'anno successivo) ad Arcis-sur-Aube, dopo che il suocero gli ebbe ceduto il suo posto di usciere. A Plancy, Jacques abbandon\u00f2 presto lo studio ricevuto per rilevarne uno di procuratore ad Arcis. Sposatosi nel 1746, perdette prematuramente tutti i cinque figli avuti da Marie-Jeanne-Bestelot: rimasto vedovo nel 1753, l'anno dopo spos\u00f2 Jeanne-Madeleine Camut (1729-1813), figlia di un carpentiere. Georges Jacques fu il loro quinto figlio - in sette anni la coppia ebbe sette figli - finch\u00e9 il 24 febbraio 1762 il padre mor\u00ec e Madeleine Camut si prese cura dei sette orfani e si rispos\u00f2 nel 1770 con un filatore di cotone e mercante di granaglie, Jean Recordain, dal quale avr\u00e0 altri quattro figli.\nGeorges Jacques era un bambino vivace e robusto, che amava poco la scuola e preferiva le lunghe scorribande nella vicina campagna e i tuffi e le nuotate nell'Aube: a un anno, era stato ferito da un toro a un labbro, incidente che gli lasci\u00f2 una vistosa cicatrice, pochi anni dopo un altro colpo di zoccolo gli ruppe il naso, mentre il vaiolo gli lasci\u00f2 ampie tracce sul volto: adulto, la bruttezza del volto dall'espressione mutevole, la statura imponente, gli ampi gesti delle braccia e la voce tonante aggiungeranno un vivo fascino alla minacciosa e incisiva eloquenza dei suoi discorsi dalla tribuna della Convenzione.\nPer volere dello zio curato, nel 1772 lasci\u00f2 la scuola di Arcis-sur-Aube per il seminario di Troyes dove studi\u00f2 fino alla classe di retorica e, dal 1775, segu\u00ec i corsi del locale collegio degli Oratoriani, dove si leg\u00f2 d'amicizia con Jules Fran\u00e7ois Par\u00e9 ed Edme-Bonaventure Courtois che gli rimasero fedeli per tutta la vita.\nNon fu un allievo brillante, ma il suo profitto fu comunque buono: studi\u00f2 i classici greci e romani e, per proprio conto, autori proibiti come Rabelais e Montaigne e anche un poco di inglese e di italiano. Allo scritto faceva molta fatica a causa di un problema di dislessia, ma in compenso era dotato di un'ottima oratoria, come dimostrava declamando davanti ai compagni e ai professori i testi di Cicerone. Impar\u00f2 bene il latino e si interess\u00f2 alla storia, apprezzando in particolare la Roma repubblicana. Ottenne il premio di latino al termine del secondo anno passato presso gli Oratoriani.\nAnche la monarchia lo affascinava: quando ci fu la solenne incoronazione di Luigi XVI a re di Francia, nel 1774, Danton si rec\u00f2 di nascosto a Reims, dove vide il sovrano benedire gli ammalati all'uscita della cattedrale.\nConclusi gli studi con la valutazione di \"insignis\" e deciso a percorrere la carriera forense, nella primavera del 1780 part\u00ec per Parigi per fare pratica legale nello studio dell'avvocato Jean-Baptiste Fran\u00e7ois Vinot. Questi gli forn\u00ec vitto e alloggio sull'\u00cele Saint-Louis. Danton pot\u00e9 cos\u00ec venire in contatto con il mondo della giustizia parigina, assistendo ai processi civili di cui si occupava lo studio di Vinot. Si trattava per lo pi\u00f9 di casi di malversazione e contenziosi che riguardavano esponenti della nobilt\u00e0. Il giovane ebbe quindi la possibilit\u00e0 di imparare il mestiere, ascoltando le arringhe degli avvocati pi\u00f9 famosi del tempo.\nAnche a Parigi amava tuffarsi nel fiume per nuotare. Gli amici, incuriositi, lo guardavano attraversare la Senna. Si dice che un giorno, alzando gli occhi verso la Bastiglia, affermasse: \u00abQuando la vedremo abbattuta? Quel giorno, le dar\u00f2 una fiera picconata\u00bb. Intanto, su richiesta della madre, aveva fatto la conoscenza di una giovane donna di Troyes, lontana parente della famiglia, che abitava nei pressi delle Halles. Con Fran\u00e7oise-Julie Duhauttoir intrecci\u00f2 un'intima amicizia, ma presto ogni ipotesi matrimoniale naufrag\u00f2 perch\u00e9 la Duhauttoir decise di concedere la mano all'avvocato Huet de Paisy.\nNel 1784 otteneva dalla Facolt\u00e0 di diritto di Reims - si trattava allora di una mera formalit\u00e0 - la licenza a esercitare la professione. Aperto uno studio in rue des Mauvaises-Paroles, la mancanza di clienti lo spingeva a chiedere denaro alla famiglia e a passare il lungo tempo libero alla lettura dell\"Encyclop\u00e9die\" e alla frequentazione dei \"caf\u00e9s\", dove si giocava e si commentavano le notizie del giorno. In uno di questi locali, il \"Caf\u00e9 Parnasse\" in place de l'\u00c9cole, a Saint-Germain, conobbe la figlia del proprietario Antoinette-Gabrielle Charpentier.\nIl padre, J\u00e9r\u00f4me-Fran\u00e7ois Charpentier, era un borghese benestante che esercitava anche la lucrosa carica di controllore delle imposte, intratteneva importanti relazioni e riceveva scrittori come Fontanes e la moglie Ad\u00e9la\u00efde Dufresnoy, conosciuta anche da Danton. Uno dei figli Charpentier, J\u00e9r\u00f4me, sposer\u00e0 nel 1793 Marie-Constance Blondelu, una brillante pittrice allieva di Jacques-Louis David, che ritrarr\u00e0 diversi membri delle famiglie Danton e Charpentier.\nOttenuta la mano di Antoinette e raggiunto un accordo sulla dote, l'importante somma di 20.000 lire, anche con il sostegno delle sue zie materne, il 29 marzo 1787 Danton compr\u00f2 - come nell\"Ancien R\u00e9gime\" era legale possibilit\u00e0 - la carica di avvocato ai \"Consigli del re\" dall'avvocato Huet de Paisy per la somma di 78.000 lire, cos\u00ec che il 12 giugno un decreto di Luigi XVI poteva attestare l'elargizione \u00abal caro e amato signor Georges Jacques Danton\u00bb della carica, e il 14 giugno Georges Jacques e Antoinette Charpentier si sposavano nella chiesa di Saint-Germain-l'Auxerrois, alla presenza della madre e di uno stuolo di parenti giunti da Arcis.\nI suoi nuovi colleghi, al Consiglio, erano in maggioranza ancora legati alla tradizione, e rifiutavano le idee liberali che si andavano diffondendo e che lo stesso Danton sentiva come proprie. I membri del Consiglio decisero di metterlo subito alla prova, chiedendogli di presentare un discorso in latino sulla situazione morale e politica in Francia nei suoi rapporti con la giustizia. Conscio della trappola, Danton si mantenne cauto, impressionando per le proprie capacit\u00e0 in latino, ma segnal\u00f2 la necessit\u00e0 di tassare la nobilt\u00e0 e il clero per far fronte alla grave situazione interna e al malcontento popolare.\nDanton apr\u00ec un nuovo studio al numero 1 della \"Cour du Commerce\", sulla \"rive gauche\", dove oggi una statua ricorda il rivoluzionario. Credette di dover adeguare il proprio nome all'importanza della carica \u00abnobilitandolo\u00bb in \"d'Anton\": del resto, doveva mettersi almeno alla pari dei suoi clienti, tra i quali si trovavano diversi nobili o richiedenti patenti di nobilt\u00e0. Si sa che dal 1787 al 1790 si occup\u00f2 di almeno ventidue processi, in gran parte con successo. La vita della famiglia Danton sembrava cos\u00ec avviata a un sereno sviluppo segnato da un tranquillo benessere: nel 1788 era nato il primo figlio, Fran\u00e7ois (1788-1789) e ne seguiranno altri due, Antoine (1790\u20131858) e Fran\u00e7ois Georges (1792\u20131848). Ma in Francia covavano grandi rivolgimenti che segneranno tragicamente tante esistenze e cancelleranno per sempre il decrepito mondo dell\"Ancient R\u00e9gime\".\nI prodromi della Rivoluzione.\nAl \"Caf\u00e9 Parnasse\", il locale della \"rive droite\" in cui aveva conosciuto la moglie, Danton era diventato intimo amico di Camille Desmoulins, che i coniugi invitavano spesso nell'abitazione della Cour de Commerce, dove convenivano intellettuali come Fabre d'\u00c9glantine o vecchie conoscenze come l'avvocato Jules Fran\u00e7ois Par\u00e9. Danton condivideva le idee liberali dei suoi amici, e avvertiva la contraddizione della sua posizione alle dipendenze del re, ma il lavoro gli era necessario, dovendo mantenere una famiglia e restituire i prestiti con cui aveva coperto le spese per il matrimonio.\nIntanto, tuttavia, cominciava a frequentare ambienti sovversivi, tra cui il Palais-Royal e l'ex convento dei Cordiglieri, gi\u00e0 sede di uno dei 60 distretti elettorali nei quali era stata divisa la citt\u00e0 di Parigi e ora luogo di riunione dei rivoluzionari pi\u00f9 decisi, ritrovo quotidiano di intellettuali, borghesi e popolani che nel refettorio del vecchio convento, in un'atmosfera infuocata, invocavano a gran voce la libert\u00e0 e la fine dell'assolutismo.\nI distretti, in gran parte, non si erano sciolti dopo la conclusione delle elezioni dei deputati agli Stati Generali, ma costituirono il nucleo di quel potere popolare che costituisce l'elemento politicamente innovativo della Rivoluzione francese. Il 25 giugno i 407 elettori parigini che avevano scelto i deputati, si erano riuniti per costituire una specie di municipalit\u00e0 ufficiosa e alternativa a quella esistente; lo stesso avveniva in molti altri comuni francesi, dove il potere locale passava di fatto dal vecchio notabilato nobiliare a rappresentanti della piccola e media borghesia, e in altre si era creato un dualismo di potere. Mentre osservavano quanto accadeva a Versailles, i nuovi poteri municipali reagivano alla crisi economica provocata dalla carestia e dall'aumento dei prezzi decretando requisizioni, regolamentando il commercio dei grani, imponendo diminuzione dei prezzi e costituendo corpi di guardie nazionali.\nIl distretto dei Cordiglieri accoglieva, oltre Danton, l'avvocato e pubblicista Camille Desmoulins, i poeti Fabre d'\u00c9glantine e Andr\u00e9 Ch\u00e9nier, Louis Fr\u00e9ron, Louis Legendre, Antoine Simon, Marat, Collot d'Herbois, Billaud-Varenne, il futuro maresciallo dell'Impero Brune, allora giornalista. Rappresentava il luogo di convegno dei rivoluzionari pi\u00f9 radicali, aveva una stamperia gestita da Antoine-Fran\u00e7ois Momoro, dove si pubblicavano opuscoli e giornali - il \"Journal de la Cour et de la Ville\" di Brune, l\"Ami du peuple\" di Marat, le \"R\u00e9volutions de Paris\" di Loustalot, \"Les R\u00e9volutions de France et de Brabant\" di Desmoulins\u00a0\u2013 e si era data una struttura eleggendo a proprio presidente lo stesso Danton.\nNon solo nel refettorio dei Cordiglieri, tuttavia, Danton aveva cominciato l'azione rivoluzionaria. Il duca Filippo d'Orl\u00e9ans, cugino del re, trasform\u00f2 i giardini del Palais-Royal, la sua residenza, in uno spazio aperto pieno di locali e boutique, in modo da attrarvi la popolazione parigina e segnalare la propria adesione ai fermenti rivoluzionari che prendevano sempre pi\u00f9 piede in citt\u00e0 e nelle province. Nei mesi precedenti la presa della Bastiglia, una grande folla si recava quotidianamente ai giardini, dove chiunque poteva salire su un tavolo e improvvisare un discorso pubblico, il cui tono era generalmente molto acceso e declamatorio. Danton cap\u00ec di avere la possibilit\u00e0 di mettere a frutto la propria voce stentorea e il proprio fisico imponente. I suoi frequenti sermoni, impreziositi dalla notevole capacit\u00e0 oratoria, suscitavano gli applausi dei presenti.\nPer Danton, come per Desmoulins, per gli intellettuali e i borghesi ribelli, era inoltre d'obbligo entrare nella Massoneria. Il giovane avvocato si affili\u00f2 alla loggia \u00abLes Neuf S\u0153urs\u00bb (Le nove sorelle), a cui era appartenuto Voltaire e che adesso annoverava tra i suoi membri il filosofo Condorcet e l'abate Siey\u00e8s.\nDanton aveva quindi deciso di lanciarsi nella mischia: ai Cordiglieri pronunciava discorsi quotidiani, guadagnando presto una posizione preminente. Alla vigilia della Rivoluzione fu per\u00f2 colpito da un lutto: il figlio Fran\u00e7ois mor\u00ec il 24 aprile. Ritorn\u00f2 per un periodo ad Arcis, dove volle seppellire il piccolo. Rimase nella localit\u00e0 nat\u00eca alcune settimane, in preda ad un forte dolore, prima di tornare a Parigi.\nLa Rivoluzione: i primi mesi.\nSi dice che la sera del 13 luglio 1789 l'avvocato Christophe Lavaux, entrato nel refettorio dei Cordiglieri, vide il suo collega Danton, da lui fino ad allora ritenuto un rispettabile \u00abuomo d'ordine\u00bb che, in piedi su di un tavolo, arringava i suoi ascoltatori esortandoli alle armi per respingere le mire del dispotismo tendenti a schiacciare le legittime rivendicazioni del popolo francese. Sarebbe questa la prima testimonianza di un Danton ormai votato ai destini della Rivoluzione.\nIl 14 luglio Danton non prese direttamente parte agli eventi accaduti alla prigione della Bastiglia, che capitol\u00f2 nel pomeriggio. Volendo dimostrare il proprio sostegno all'assedio popolare, il giorno seguente si rec\u00f2 alla Bastiglia in serata per accertarsi che tutti i prigionieri fossero stati liberati e tentare di assumerne il controllo, ufficialmente delegato alla Guardia Nazionale di La Fayette. Con indosso l'uniforme militare acquistata la settimana prima - l'uniforme dei neonati Cordiglieri -, Danton lasci\u00f2 in serata il \"Caf\u00e9 Procope\" accompagnato da una dozzina di Cordiglieri. Lungo la strada una massa considerevole di persone si un\u00ec a loro. Giunto sul posto, fu fermato dal neo-governatore della fortezza. Danton gli intim\u00f2 di mostragli dove fossero gli ordini scritti, poi lo arrest\u00f2 e lo condusse con la forza verso la Comune appena formatasi, dove il presidente moderato Jean Sylvain Bailly disapprov\u00f2 il gesto di violenza e rimand\u00f2 l'ufficiale alla Bastiglia, chiedendo scusa per il trattamento che aveva dovuto subire.\nEra il primo scontro tra il distretto dei Cordiglieri e la Comune provvisoria, in un rapporto che si fece presto molto difficile: Bailly aveva invitato ciascun distretto ad approvare senza indugio il suo piano di riorganizzazione della Comune. I Cordiglieri respinsero il piano di Bailly, chiedendo che fosse l'intera Assemblea dei distretti a esaminarlo ed eventualmente approvarlo, denunciando il comportamento del sindaco che si arrogava poteri che non gli spettavano. L'H\u00f4tel de Ville reag\u00ec organizzando una campagna di denigrazione contro i Cordiglieri pi\u00f9 in vista e in particolare contro Danton, che era stato eletto all'unanimit\u00e0 presidente del distretto: fu indicato ora al soldo del duca d'Orl\u00e9ans, ora di Pitt, ora della Corte stessa, ora una marionetta nelle mani di Mirabeau, o ancora di aver comprato la nomina di presidente.\nLa replica di Danton consistette nel tentare di farsi eleggere rappresentante del distretto al Comune e nel difendere Marat che, con i suoi attacchi giornalistici contro il sindaco, aveva provocato la reazione di Bailly: l'8 ottobre, il suo tentativo di far arrestare l'\u00abAmico del popolo\u00bb and\u00f2 a vuoto per la fuga di Marat, protetto da Danton. La vicenda, da \"affare Marat\", si trasform\u00f2 ben presto in un \"affare Danton\", dalla quale il tribunale dello Ch\u00e2telet, che aveva emesso il decreto di arresto, ne usc\u00ec squalificato in quanto accusato di attentato alle libert\u00e0 civili: il suo decreto fu annullato e il prestigio e la fama di Danton s'imposero negli ambienti rivoluzionari della capitale.\nNel frattempo, le giornate di ottobre avevano visto una serie di manifestazioni reazionarie che chiamavano Danton e gli altri capi della Rivoluzione a reagire. Inoltre, si andava diffondendo la paura, alimentata da Marat, di una fuga del re. Questi, in ogni caso, aveva richiamato il suo reggimento dalle Fiandre, per rinforzare la propria guardia personale. Si cre\u00f2 quindi la necessit\u00e0 di portare il sovrano a Parigi, in modo da poter controllare meglio le sue eventuali mosse.\nDanton guid\u00f2 il distretto nella preparazione di una grande marcia su Versailles. I muri delle case vennero tappezzati di manifesti che incitavano a raggiungere la reggia. Il 5 ottobre, prima che sorgesse il sole, migliaia di donne partirono in testa al gruppo, seguite da una fiumana popolare che Danton aveva chiamato a raccolta facendo suonare la campana a martello dei Cordiglieri. Il secondo gruppo continu\u00f2 solo fino a met\u00e0 strada, lasciando avanzare le donne da sole. La spedizione si concluse con il ritorno forzato di Luigi in citt\u00e0.\nLa popolarit\u00e0 crescente.\nIntanto, erano stati soppressi i vecchi distretti elettorali, sostituiti da 48 sezioni: il distretto dei Cordiglieri, accorpato con quello di Saint-Andr\u00e9-des-Arcs, divenne la sezione del Teatro Francese. Di conseguenza, Danton e i rivoluzionari pi\u00f9 attivi del vecchio distretto fondarono, il 27 aprile 1790, il Club dei Cordiglieri, ovvero la \"Soci\u00e9t\u00e9 des Amis des droits de l'homme et du citoyen\", continuando a riunirsi nell'antico convento. Sfrattati in un primo tempo dal sindaco Bailly, tennero le sedute in rue Dauphine ma tornarono poi a riunirsi nella vecchia sede.\nLa popolarit\u00e0 dell'oratore di Arcis continuava a crescere: Danton era ormai uno dei protagonisti della Rivoluzione. Leader dei Cordiglieri, stim\u00f2 opportuno farsi eleggere alla Comune per dare un valore anche istituzionale al carisma di cui godeva presso i radicali e il popolo parigino. L'ostilit\u00e0 di Bailly, tuttavia, vanific\u00f2 le sue speranze. Il sindaco aveva infatti determinato che i deputati eletti in una sezione dovevano essere approvati da tutte le altre. Siccome gli strati pi\u00f9 umili della popolazione non avevano accesso al voto e la classe media, che componeva in gran parte le sezioni, guardava a Danton con diffidenza, l'ampio consenso ricevuto al Teatro Francese si rivel\u00f2 inutile: 42 sezioni si espressero contro la sua elezione. Cos\u00ec, sui 144 deputati eletti, Danton fu l'unico ad essere ostracizzato.\nDeluso, continu\u00f2 comunque per la sua strada: convinto che le varie forze in campo dovessero unirsi, cominci\u00f2 a frequentare anche il Club dei Giacobini o \"Soci\u00e9t\u00e9 des amis de la Constitution\" che dal novembre del 1789 si riuniva in rue Saint-Honor\u00e9 nella sede di un antico convento domenicano.\nReag\u00ec con indignazione alla notizia della fuga del re, il 21 giugno 1791: salito nel pomeriggio dello stesso giorno sulla tribuna dei Giacobini, Danton si scagli\u00f2 contro La Fayette, giudicato responsabile della fuga del sovrano. Al Maneggio, avanz\u00f2 l'ipotesi che la Francia diventasse una Repubblica, scontrandosi per\u00f2 con la diffidenza generale e con la replica di Robespierre: \u00ab Che cos'\u00e8 la Repubblica? \u00bb. In effetti, pochi avevano una nozione di questa forma di governo, e l'unico modello, conosciuto pi\u00f9 che altro per sentito dire, era quello americano.\nAlla riunione successiva, l'Assemblea ignor\u00f2 la proposta di Danton. Il ritorno del re a Parigi semplificava le cose, e piuttosto che rischiare un intervento dell'Austria e della Prussia, i deputati preferirono lasciare Luigi sul trono, limitandosi a sospenderne le funzioni.\nIl massacro del Campo di Marte e l'entrata in guerra.\nL'Assemblea era andata pi\u00f9 in l\u00e0: oltre a non detronizzare Luigi, aveva prudentemente stabilito che le colpe della fuga non ricadevano su di lui, ma sui suoi consiglieri. Danton non poteva accettare questa decisione: l'ultima parte, quella che constatava l'innocenza del re, gli sembrava in particolare la pi\u00f9 assurda. Cos\u00ec, assieme a Brissot, futuro elemento di spicco della Gironda, e all'entourage del duca di Orl\u00e9ans, redasse una petizione per chiedere la revoca del decreto. Lo scritto fu affisso sui muri della citt\u00e0 affinch\u00e9 i cittadini lo firmassero, facendo pressione sul Parlamento.\nIl 17 luglio, qualche migliaio di persone sfil\u00f2 con il berretto frigio al Campo di Marte, sostenendo la petizione. La Fayette chiese che entrasse in vigore la legge marziale, accontentato dal sindaco Jean Sylvain Bailly. In serata, Bailly e il generale La Fayette giunsero sul luogo della manifestazione accompagnati da una truppa. Ne nacque una carneficina: il popolo, di fronte alla bandiera che annunciava la legge marziale e i fucili delle guardie, cominci\u00f2 a lanciare sassi contro gli uomini della Comune. Forse dalla loro parte part\u00ec anche qualche colpo, e quando uno di loro fu colpito, i soldati replicarono a loro volta aprendo il fuoco. Morirono alcune decine di persone, tra cui molte donne.\nDesmoulins, presagendo il peggio, aveva gi\u00e0 pensato a un alibi per lui e per l'amico, sostenendo che quel giorno lo avrebbero passato nei dintorni della citt\u00e0, dove il padre di Gabrielle possedeva una tenuta. Dopo il massacro, Danton ripar\u00f2 ad Arcis e, per sfuggire al mandato di cattura emesso dalla Comune a suo carico, part\u00ec per l'Inghilterra assieme al patrigno Jean Recordain, soggiornando presso un medico repubblicano, Thomas Christie, e intrattenendo rapporti con Thomas Paine, considerato un eroe della Rivoluzione americana e gi\u00e0 conosciuto al Club dei Giacobini. Dopo sei settimane oltremanica torn\u00f2 a Parigi il 9 settembre 1791. Rest\u00f2 per un po' nell'ombra, malgrado la popolarit\u00e0 intatta di cui godeva agli occhi dei rivoluzionari e del popolo.\nSe il 12 fu accolto da un'ovazione spontanea al Club dei Giacobini, non venne tuttavia eletto all'Assemblea legislativa. Tra i vari fattori che lo estromisero, oltre alla preclusione del voto per le classi meno abbienti, potrebbe avere avuto un ruolo la campagna svolta in quel periodo da Marat sulle colonne de \"L'ami du peuple\", dove veniva richiesto a gran voce un dittatore, figura indispensabile in una fase di transizione che eliminasse i nemici della libert\u00e0. Il personaggio ideale, secondo Marat, sarebbe stato proprio Danton, nonostante questi si dissociasse apertamente.\nIn seguito a questo deludente risultato, Danton decise a sorpresa di lasciare nuovamente Parigi per passare un periodo nella nat\u00eca Arcis. Desmoulins, Fabre, Fr\u00e9ron e gli altri amici gli mostrarono i gravi pericoli di una simile scelta. Temevano infatti che il loro capo potesse perdere l'appoggio popolare, e venisse accusato di essere un \u00e9migr\u00e9, un patriota passato al nemico, come si vociferava da qualche tempo nel salotto di Manon Roland, la cui popolarit\u00e0 andava crescendo. Tuttavia, Danton part\u00ec, desideroso di ritrovare l'amata campagna, la moglie e la propria famiglia. Inoltre, vi era anche un altro motivo per ritirarsi nella Champagne: la dissoluzione del Consiglio del re gli garantiva un compenso piuttosto elevato.\nIl denaro guadagnato venne investito nell'acquisto di un terreno a mezzadria appartenuto alla Chiesa. Inoltre, Danton fece ristrutturare la dimora materna. Dopo varie settimane, in novembre, riprese la via della capitale. La Fayette e Bailly scomparvero dalla scena politica, ritenuti, nell'opinione popolare, i principali responsabili del massacro al Campo di Marte. In un contesto pi\u00f9 favorevole, Danton venne eletto sostituto procuratore, carica che fruttava uno stipendio di 6.000 lire annue.\nI mesi successivi videro un deterioramento dei rapporti tra la Francia, da un lato, e la Prussia e l'Austria dall'altro, rendendo gradualmente pi\u00f9 viva l'ipotesi di una guerra nei territori di confine, in particolare in Lorena, nella Champagne e nella zona renana. Inizialmente riluttante, Danton si schier\u00f2 in favore del conflitto, a differenza del leader giacobino Robespierre: \u00ab Voglio la guerra, \u00e8 indispensabile; la guerra ci \u00e8 necessaria; tuttavia, bisognava prima adoperare tutti i mezzi che ce l'avrebbero risparmiata \u00bb.\nIl 20 aprile 1792 la Francia entr\u00f2 in guerra contro l'Austria, cui si affianc\u00f2 pochi giorni dopo la Prussia, scesa a sua volta in campo. La fase iniziale non arrise ai transalpini, sconfitti in tutte le battaglie. L'andamento disastroso degli eventi bellici suscit\u00f2 viva preoccupazione nella popolazione parigina, preoccupata di un possibile ingresso in citt\u00e0 da parte delle truppe nemiche. In questo contesto, la paura spinse il popolo ad una caccia (che fece qualche vittima) a coloro che avessero manifestato simpatie monarchiche. Il sovrano aveva salutato con favore l'idea di una guerra, con la speranza, secondo molti, di vedere le proprie cariche ripristinate grazie all'aiuto straniero.\nCon la tensione al massimo, la sezione del Th\u00e9\u00e2tre-Fran\u00e7ais redasse assieme a tutte le altre una petizione che si presentava come un avvertimento al re. La petizione, cui Danton collabor\u00f2, era di tono minaccioso, e intimava al sovrano di non farsi illusioni su un aiuto proveniente dalle potenze europee. Legendre, accompagnato da un gran numero di sanculotti, fece irruzione alle Tuileries il 20 giugno, portando con s\u00e9 il pezzo di carta. Luigi XVI, che cerc\u00f2 di mostrarsi conciliante in una situazione di grave pericolo, fu costretto ad indossare il berretto frigio.\nSe fino a quel momento Danton aveva esitato ad accantonare l'ipotesi di una monarchia costituzionale, nell'estate ruppe gli indugi e si schier\u00f2 apertamente a favore degli ideali repubblicani. Al Club dei Giacobini sostenne la necessit\u00e0 di \u00ab portare il Terrore in una corte perversa \u00bb, facendo cos\u00ec per la prima volta riferimento ad una possibile svolta terroristica. Il 14 giugno, sempre ai Giacobini, dichiar\u00f2 instaurata la legge di Publicola, secondo cui era lecito a ciascun cittadino uccidere un traditore della patria senza subire conseguenze penali, purch\u00e9 fosse in grado di dimostrare la cattiva fede della vittima.\nIl 18 l'Assemblea legislativa riceveva una lettera con l'esplicito invito da parte del generale La Fayette - allora impegnato sul fronte orientale - di \u00ab annientare \u00bb i club rivoluzionari, nel rispetto delle autorit\u00e0 costituite e dell'inviolabilit\u00e0 regia. Quello stesso giorno Danton parl\u00f2 con indignazione ai Giacobini, proponendo all'Assemblea di ordinare un immediato rientro dell\"eroe dei due mondi\", che avrebbe dovuto essere sottoposto ad un interrogatorio. La proposta, accettata, infiamm\u00f2 gli animi e sbocc\u00f2 nell'assalto del 20 giugno.\nLa Fayette comparve qualche giorno dopo dinanzi all'Assemblea. Danton prefer\u00ec non assistere all'interrogatorio in quanto non era un membro del \"Man\u00e8ge\", l'assemblea legislativa che si riuniva nel maneggio delle Tuileries. La Fayette ottenne di non essere sollevato dalle proprie funzioni ma, al contempo, non riusc\u00ec a imporre lo scioglimento dei club rivoluzionari. I Cordiglieri di Danton erano salvi.\nLa Repubblica.\nIl 25 luglio 1792, il duca di Brunswick, a capo dell'esercito prussiano e austriaco congiunti, firm\u00f2 un violento \"manifesto\" contro la citt\u00e0 di Parigi, minacciando una \u00ab vendetta esemplare \u00bb, qualora il re, la regina o i membri della famiglia reale avessero subito \u00ab il minimo oltraggio \u00bb. In tal caso, prometteva supplizi ed esecuzioni militari. Danton cap\u00ec che l'ora della Repubblica era venuta: destituendo il re e abbattendo la monarchia, \ni proclami del feldmaresciallo non avrebbero avuto pi\u00f9 alcun potere.\nGli effetti suscitati dal perentorio ultimatum, reso noto il primo agosto, furono contrari a quelli sperati: i sanculotti e i borghesi si ribellarono violentemente. Nei medesimi giorni, inoltre, era ancora presente in citt\u00e0 una nutrita schiera - circa seicento persone - di marsigliesi e bretoni accorsi nella capitale per celebrare il terzo anniversario della Presa della Bastiglia. Danton cap\u00ec l'importanza di coinvolgerli nell'insurrezione antimonarchica e li invit\u00f2 con successo ad unirsi a lui. La marcia militare intonata da questi patrioti divenne rapidamente popolare, e fu presto conosciuta come \"La Marsellaise\", che diventer\u00e0 l'inno francese.\nFurono cos\u00ec pianificati i dettagli per la nuova insurrezione, talora definita \u00ab Seconda Rivoluzione francese \u00bb, fissando il 10 agosto come data in cui dare l'assalto alle Tuileries e rovesciare la monarchia, eliminando anche le ultime vestigia dell\"Ancien R\u00e9gime\". Conscio dei rischi e della possibilit\u00e0 di pagare con la vita un eventuale fallimento, Danton decise di tornare ad Arcis per salutare la madre e sistemare alcune questioni economiche. Il 6 agosto part\u00ec alla volta della localit\u00e0 nat\u00eca. Davanti al notaio, Danton assicur\u00f2 alla madre e al suocero il possesso della propria tenuta e, abbracciati i propri cari, riguadagn\u00f2 la capitale alla vigilia del giorno tanto atteso.\nPoco prima della mezzanotte, e quindi dell'inizio del fatidico 10 agosto, Danton si coric\u00f2 stremato, ma pot\u00e9 dormire solo un'ora, svegliato da alcuni Cordiglieri giunti ad avvisarlo che l'insurrezione, guidata da sanculotti, borghesi, artigiani e federati marsigliesi e bretoni, entrava nel vivo. Danton si mise a dirigere le operazioni all\"H\u00f4tel de Ville\", che fin\u00ec presto nelle mani dei repubblicani, mentre a capo della guardia nazionale, forte di novecento svizzeri e dispiegata all'ingresso della Place du Carrousel, si trovava Jean-Antoine Mandat, al quale la Comune chiese ripetutamente di presentarsi di persona per riferire cosa stesse accadendo al palazzo delle Tuileries, posto sotto assedio.\nDurante la notte, la famiglia reale seguiva con apprensione il corso degli eventi. Pare che la sorella del sovrano, Elisabetta, tentando di tranquillizzare il fratello e la regina, riponesse le proprie speranze in Danton. \u00ab Danton ci salver\u00e0 \u00bb, avrebbe infatti asserito, confidando in un rispetto della monarchia che, nel Cordigliere, si era manifestato per lungo tempo. Al mattino, Mandat entr\u00f2 in conflitto con Danton, sostenendo che avrebbe trattato soltanto con una Comune costituita da \u00ab persone oneste \u00bb, e il Cordigliere gli rispose: \u00ab Traditore, ti obbligher\u00e0 ad obbedire, questa Comune, la quale salver\u00e0 il popolo che tradisci e contro il quale cospiri assieme al tiranno \u00bb. Il comandante della guardia nazionale venne arrestato e tradotto all\"H\u00f4tel de Ville\", dove fu ucciso.\nL'assalto alle Tuilieries - cui Danton non partecip\u00f2 in prima persona, come si \u00e8 talvolta sostenuto - si concluse con l'arresto della famiglia reale e l'incarcerazione dei sovrani nella prigione del \"Temple\". Alla fine della giornata, Danton riguadagn\u00f2 la propria abitazione e si coric\u00f2, ma in piena notte fu svegliato da Desmoulins e Fabre d'\u00c9glantine, i quali gli annunciavano la sua elezione a ministro. In effetti, l'Assemblea aveva istituito un Consiglio esecutivo i cui membri avrebbero dovuto scegliere l'uomo cui affidare, nel nuovo governo, il ruolo preponderante. Danton, con 222 preferenze su 285, fu il pi\u00f9 votato, e divenne ministro della Giustizia.\nIl Cordigliere si present\u00f2 al \"Man\u00e8ge\" l'11 agosto per accettare l'incarico. Il suo primo discorso dinanzi all'Assemblea fu improntato all'ottimismo, nel tentativo di riportare l'ordine tra la popolazione. \u00ab In tutti i tempi della storia [...] laddove comincia l'azione della giustizia devono cessare le vendette del popolo \u00bb, afferm\u00f2. Garantita la sicurezza ai deputati che pi\u00f9 si sentivano minacciati dalla nuova situazione, Danton diede la priorit\u00e0 alla questione bellica, conscio che solo una Francia alleggerita delle pressioni esterne poteva dar seguito agli ideali rivoluzionari. L'Assemblea, il cui ruolo nell'insurrezione del 10 agosto era stato alquanto marginale, cap\u00ec a sua volta di doversi accordare con la nuova Comune e richiese la creazione di un nuovo parlamento. Il 20 settembre sarebbe nata la Convenzione nazionale.\nSalito al potere, Danton sostenne la causa bellica, convinto che la guerra fosse necessaria per servire la Rivoluzione e assicurare alla Francia un governo pienamente indipendente. Invi\u00f2 commissari nei dipartimenti con il compito di reclutare uomini e di requisire le armi in possesso di privati, in modo che fossero messe a disposizione dello Stato. \u00ab Coloro che sono armati \u00bb, disse a fine agosto, \u00ab devono correre alle frontiere. Come hanno conservato la libert\u00e0, i popoli che l'hanno conquistata? Sono corsi a combattere il nemico, non l'hanno aspettato. Cosa direbbe la Francia, se Parigi attendesse l'arrivo del nemico? \u00bb.\nFu tra i principali sostenitori della formazione di un esercito comandato da Charles Fran\u00e7ois Dumouriez per combattere la coalizione antifrancese. Prima del tradimento di Dumouriez, si rec\u00f2 pi\u00f9 volte nelle Fiandre assieme a Delacroix, per incontrare il generale e sondare le sue intenzioni, dato che su di lui erano andati convergendo i sospetti della Convenzione nazionale.\nIl 15 febbraio 1793, proprio durante una delle missioni fiamminghe, ricevette un breve messaggio: vi si annunciava la morte della moglie Gabrielle, deceduta a causa di un parto prematuro quattro giorni prima. Danton torn\u00f2 subito a Parigi, giungendovi il 16. La donna era per\u00f2 gi\u00e0 stata sepolta nel Cimitero di Sainte-Catherine, nel distretto Saint-Marcel; secondo alcuni storici, il Cordigliere avrebbe chiesto di far disseppellire il corpo, abbracciandolo in lacrime e baciandone ripetutamente il volto. Qualche mese pi\u00f9 tardi Danton spos\u00f2 la diciassettenne Louise G\u00e9ly (1776-1856).\nIl 6 aprile Danton divenne membro del Comitato di salute pubblica, l'organo esecutivo della nuova repubblica francese, in cui si impegn\u00f2 per far terminare la guerra tra la Francia e le monarchie europee, grazie a una serie di azioni diplomatiche.\nSospettato di fare il doppio gioco, accusato di malversazione (in opposizione a Robespierre, l'Incorruttibile), fu estromesso dal Comitato di salute pubblica il 10 luglio 1793 - secondo Furet e Richet, dietro sua stessa richiesta - venendo nominato presidente della Convenzione. Rieletto il 5 settembre, torna a rifiutare il potere. A novembre si form\u00f2 intorno a lui e a Camille Desmoulins un gruppo di moderati, gli \"Indulgenti\", che inizi\u00f2 una campagna contro gli \"Arrabbiati\" di Jacques Roux e contro i seguaci di H\u00e9bert, i rivoluzionari pi\u00f9 estremisti, mettendo sotto accusa anche il Comitato di Salute Pubblica, ormai dominato dai giacobini e da Robespierre.\nDanton, che pure aveva manifestato opinioni antireligiose in passato, si schier\u00f2 inoltre come Robespierre contro la scristianizzazione della Francia.\nL'arresto, il processo e l'esecuzione.\nNel marzo 1794 i giacobini diedero inizio ad arresti e a esecuzioni dei loro oppositori pi\u00f9 estremisti, tra cui H\u00e9bert e i suoi seguaci. Subito dopo colpirono gli oppositori pi\u00f9 moderati: Saint-Just attacc\u00f2 duramente Danton davanti al Comitato di salute pubblica e al Comitato di sicurezza generale, chiamandolo \"disertore di pericoli\".\nArrestato, nella notte tra il 30 e il 31 marzo, insieme a Desmoulins, Philippeaux e Lacroix, Danton fu tradotto nella prigione del Luxembourg e il 2 aprile comparve davanti al Tribunale, alla Conciergerie, assieme ad altri tredici accusati, cui se ne sarebbero aggiunti altri due. Oltre ai suddetti deputati, all'ex membro del Comitato di salute pubblica H\u00e9rault de S\u00e9chelles (accusato di aver divulgato informazioni segrete inerenti allo stesso Comitato, e di aver dato rifugio ad un \u00e9migr\u00e9) e all'abate d'Espagnac, gli erano stati affiancati Delaunay, Chabot, Bazire, i fratelli Junius ed Emmanuel Frey e l'amico Fabre d'\u00c9glantine, implicati nello scandalo della Compagnia delle Indie. Accanto ai fratelli moravi, la presenza del danese Deiderichsen e dello spagnolo Guzm\u00e1n serv\u00ec come pretesto per accusare Danton di \"cospirazione dello straniero\". Il giorno successivo comparve davanti alla giuria anche il generale Westermann, e il 4 aprile fu ascoltato Lhuillier, l'unico dei sedici ad essere assolto.\nLa pubblica accusa era rappresentata da Fouquier-Tinville e da Lescot-Fleuriot, futuro sindaco di Parigi. Presiedeva il Tribunale Martial Herman. Tra i giurati, presieduti da Trinchard, vi erano il medico di Robespierre, Souberbielle, e il pittore Topino-Lebrun. Gli appunti di quest'ultimo, rimasti sconosciuti per settant'anni, furono citati, in alcuni stralci, da Jean Robinet nel 1865 e pubblicati nel 1875. La loro importanza \u00e8 notevole in quanto, bench\u00e9 incompleti, restituiscono - a differenza della versione redatta dal cancelliere del Tribunale Coffinhal nella quale vennero omesse alcune testimonianze e ne vennero alterate altre - un resoconto imparziale del processo.\nDanton si autodifese con grande eloquenza ma inutilmente: era ormai condannato, come egli stesso disse nella sua perorazione, che rimane tra i discorsi pi\u00f9 importanti della Rivoluzione. Si tramanda - senza che vi siano prove inconfutabili per dimostrarlo - che le ultime parole pronunciate di fronte ad Herman, presidente del tribunale rivoluzionario, siano state:\nFu ghigliottinato il 5 aprile 1794. Rivolgendosi al boia Sanson disse\nIl corpo venne inumato in una fossa comune del vecchio Cimitero degli Errancis, assieme ai corpi di Desmoulins, Chabot, Delacroix, Basire, Delaunay e d'\u00c9glantine.\nCultura di massa.\nDanton \u00e8 stato interpretato dall'attore Alexandre Koubitzky nel film \"Napoleone\" di Abel Gance del 1927, da G\u00e9rard Depardieu nel film \"Danton\" del 1983 e da Klaus Maria Brandauer nella miniserie televisiva \"La rivoluzione francese\" (1989).\nA Georges Jacques Danton \u00e8 stata dedicata la canzone \"La ghigliottina\" del rapper pugliese Caparezza. In questa canzone Caparezza immagina di rivolgersi al rivoluzionario francese, interrogandosi sul clima politico dell'epoca e sulle giuste modalit\u00e0 d'opposizione."}
{"id": "390965", "revid": "38120", "url": "https://it.wikipedia.org/wiki?curid=390965", "title": "Ufo robot Goldrake", "text": ""}
{"id": "390967", "revid": "38120", "url": "https://it.wikipedia.org/wiki?curid=390967", "title": "Ufo robot Grendizer", "text": ""}
{"id": "390968", "revid": "38120", "url": "https://it.wikipedia.org/wiki?curid=390968", "title": "Ufo Robot Grendizer", "text": ""}
{"id": "390969", "revid": "4", "url": "https://it.wikipedia.org/wiki?curid=390969", "title": "Ufo robot", "text": ""}
{"id": "390970", "revid": "38120", "url": "https://it.wikipedia.org/wiki?curid=390970", "title": "Grendizer", "text": ""}
{"id": "390972", "revid": "486946", "url": "https://it.wikipedia.org/wiki?curid=390972", "title": "Grande Mazinger", "text": ""}
{"id": "390973", "revid": "486946", "url": "https://it.wikipedia.org/wiki?curid=390973", "title": "Great Mazinger", "text": ""}
{"id": "390974", "revid": "486946", "url": "https://it.wikipedia.org/wiki?curid=390974", "title": "Great Mazinga", "text": ""}
{"id": "390976", "revid": "38120", "url": "https://it.wikipedia.org/wiki?curid=390976", "title": "MazinKaiser", "text": ""}
{"id": "390978", "revid": "38120", "url": "https://it.wikipedia.org/wiki?curid=390978", "title": "Mazin Kaiser", "text": ""}
{"id": "390979", "revid": "38120", "url": "https://it.wikipedia.org/wiki?curid=390979", "title": "Mazin kaiser", "text": ""}
{"id": "390980", "revid": "8897", "url": "https://it.wikipedia.org/wiki?curid=390980", "title": "Macrofagi", "text": ""}
{"id": "390982", "revid": "120798587", "url": "https://it.wikipedia.org/wiki?curid=390982", "title": "Repubblica Socialista Sovietica Kirghisa", "text": "La Repubblica Socialista Sovietica Kirghisa (in lingua kirghisa: \u041a\u044b\u0440\u0433\u044b\u0437 \u0421\u043e\u0432\u0435\u0442\u0442\u0438\u043a \u0421\u043e\u0446\u0438\u0430\u043b\u0438\u0441\u0442\u0442\u0438\u043a \u0420\u0435\u0441\u043f\u0443\u0431\u043b\u0438\u043a\u0430\u0441\u044b, \"Q\u0131r\u011f\u0131z Sovettik Sotsialisttik Respublikas\u0131\"; ), anche conosciuta come Kirghizia, fu una repubblica costituente l'Unione Sovietica che esistette dal 1936 fino al 1991, quando fu dichiarata indipendente come Kirghizistan.\nSenza sbocco al mare e montagnoso, confinava con il Tagikistan e con la Cina a sud, con l'Uzbekistan ad ovest e con il Kazakistan a nord. Fu governata, dal 1936 al 1990, dal Partito Comunista del Kirghizistan, un ramo del Partito Comunista dell'Unione Sovietica.\nIl 15 dicembre 1990 la RSS Kirghisa prese il nome di Repubblica Socialista del Kirghizistan dopo aver dichiarato la propria sovranit\u00e0. Il 31 agosto 1991 fu trasformata nel Kirghizistan indipendente.\nEtimologia.\nIl nome \"kirghiso\" sembra derivare dalla parola turca che indica \"quaranta\", in riferimento ai quaranta clan del Manas, un eroe leggendario che un\u00ec quaranta clan regionali contro gli uiguri. Il nome \"kirghiso\" o \"kirghizo\" significa \"terra delle quaranta trib\u00f9\", ed \u00e8 composto da tre parole: \"kyrg\" (\"k\u0131rk\") che significa \"quaranta\", \"yz\" (\"uz\") che significa \"trib\u00f9\" nel turco orientale, e \"-stan\" che significa \"terra\" in persiano. Politicamente, il nome della repubblica era \"Repubblica Socialista Sovietica Kirghisa\", come stabilito nelle Costituzioni del 1937 e del 1978 dello stato.\nDal 30 ottobre 1990 al 15 dicembre 1990, ebbe il nome di \"Repubblica Socialista di Kirghizia\" (o \"Kirghizistan\"), ed in seguito \"socialista\" venne eliminato e il nome dello stato divent\u00f2 \"Repubblica del Kirghizistan\", il nome che porta ancora oggi a seguito dell'indipendenza.\nStoria.\nIstituita il 14 ottobre 1924 come Oblast' Autonoma Kara-Kirghiso della Repubblica Socialista Federativa Sovietica Russa, fu trasformato nella Repubblica Socialista Sovietica Autonoma Kirghisa il 1\u00ba febbraio 1926, ancora come parte della RSFS Russa. I suoi confini non erano dettati n\u00e9 da barriere linguistiche n\u00e9 etniche.\nIl 5 dicembre 1936, con l'adozione della Costituzione sovietica del 1936, divenne una repubblica separata costituente l'URSS con il nome di Repubblica Socialista Sovietica Kirghisa, durante gli ultimi passaggi della delimitazione nazionale nell'Unione Sovietica.\nAl momento della formazione dell RSS Kirghisa, il suo territorio era diviso in distretti. Il 21 novembre 1939 vennero creati cinque oblast (regioni): \u017dalalabad, Ysyk-K\u00f6l, O\u0161, Naryn e \u010cuj. L'oblast di Naryn venne abolito nel 1962, quando il resto della nazione, con l'eccezione di O\u0161, venne diviso in distretti. Nel 1970 vennero definiti Ysyk-K\u00f6l e Naryn, e nel 1980 Talas. Nel 1988 Naryn e Talas vennero ulteriormente aboliti, per essere ripristinati nel 1990. Allo stesso tempo, \u017dalalabad e \u010cuj furono re-istituiti.\nIl massacro di O\u0161 del 1990 min\u00f2 la posizione del primo segretario e lo stesso anno, il 15 dicembre, la RSS Kirghisa fu ricostituita come Repubblica del Kirghizistan, dopo avere dichiarato la propria sovranit\u00e0. Il 17 marzo 1991 la repubblica sostenne il referendum sulla conservazione dell'URSS con un'affluenza del 95,98%.\nQuesto tuttavia non si concretizz\u00f2: nell'agosto 1991 i golpisti presero il controllo di Mosca. Askar Akayev, il primo Presidente, condann\u00f2 il colpo di stato e si conquist\u00f2 la fama di leader democratico. La nazione dichiar\u00f2 la propria indipendenza il 31 agosto 1991 e l'Unione Sovietica fu sciolta formalmente il 26 dicembre 1991. La Costituzione sovietica del 1977 rimase comunque in vigore anche dopo l'indipendenza e fino al 1993."}
{"id": "390985", "revid": "1451647", "url": "https://it.wikipedia.org/wiki?curid=390985", "title": "Wilfred Bion", "text": "Figura di spicco della ricerca psicoanalitica, fu artefice di importanti elaborazioni della teoria psicodinamica della personalit\u00e0 tali da istituire un filone \"bioniano\" della moderna psicoanalisi che grazie anche ai suoi contributi, decorrendo dal fondamento freudiano, estende i contenuti teorici e metodologici all'area delle psicosi - particolarmente della schizofrenia - e ai fenomeni di gruppo.\nBiografia.\nTrascorse l'infanzia in India, dove era nato, e di quel tempo sent\u00ec sempre la nostalgia, come scrive in \"La Lunga Attesa\" (\"The Long Weekend\"), un'autobiografia dei primi vent'anni; all'et\u00e0 di otto anni fu trasferito in Inghilterra per entrare al college. Dopo la scuola superiore, si arruol\u00f2 come volontario nelle forze armate e partecip\u00f2 come ufficiale carrista ai combattimenti nelle Fiandre durante la prima guerra mondiale meritandovi una decorazione; l'esperienza di questo periodo segn\u00f2 la sua vita e il suo pensiero.\n\"La lunga attesa. Autobiografia 1897-1919 / Prima parte (1982\") - (Scheda del contenuto)\n\u2022 \u00a0 \u00a0 \u00a0 \u00a0\u00a0 India.\nIn questa breve parte della sua autobiografia, dedicata ai primi 8 anni di vita trascorsi in India, sono presenti vari personaggi: la sorella; la bambinaia, un\u2019 anziana indiana, che aveva preso il posto di alcune istruttrici inglesi troppo severe; c\u2019\u00e8 il ricordo dei genitori, che sono visti come due personaggi piuttosto distaccati, non capaci, a causa dello stile educativo e del costume inglese, di esprimere in maniera esplicita l\u2019affetto per i propri figli. E c\u2019\u00e8 la scoperta della sessualit\u00e0, della masturbazione, che il piccolo Wilfred pratica dimenandosi a pancia in gi\u00f9; e qui emerge il distacco, quasi l\u2019orrore , suscitato nella cultura e nell\u2019educazione inglese puritana del tempo , dalla sessualit\u00e0, tale per cui i genitori di Bion non riescono ad affrontare l\u2019argomento, una volta scoperta questa pratica, con il proprio figlio. L'India, in quanto ambiente di vita \u00e8 presente con il clima, il caldo soffocante, l'attesa della pioggia liberatrice del monsone. Resta il fatto che \u201cL\u2019atteggiamento di mia madre era sicuramente pi\u00f9 amorevole, sinceramente amorevole, di quello di mio padre\u201d. \n\u2022 \u00a0 \u00a0 \u00a0 \u00a0\u00a0 Inghilterra.\nQui abbiamo la narrazione dell\u2019inserimento di Bion nella cosiddetta Scuola preparatoria, e successivamente nella Scuola principale, nelle quali rimane fino ai 19 anni. Di questa parte della vita emerge il ricordo della competizione tra ragazzi, alle volte delle sopraffazioni che si verificano, si evidenzia lo stile educativo inglese, improntato all\u2019idea della competizione, soprattutto nell\u2019ambito dello sport (egli eccelle nel rugby e nel nuoto), concepito quest\u2019ultimo in realt\u00e0, e Bion se ne accorger\u00e0 in ritardo, come una preparazione alla guerra. E\u2019 poi ripreso il tema della sessualit\u00e0, sempre taciuta, la cui esperienza \u00e8 espressa con metafore, rispetto alla quale sia i docenti sia i dirigenti scolastici dovevano esercitare una ferma attenzione nei confronti dei loro alunni. Essa non doveva essere praticata, e il suo esercizio era rinviato a un indistinto \u201cpi\u00f9 tardi\u201d. Ma era ovviamente un\u2019 ossessione, sia per Bion sia per i suoi compagni, che suscita in lui permanentemente l\u2019idea di \u201cclandestinit\u00e0, frustrazione, senso di colpa\u201d. E poi c\u2019\u00e8 il tema della religione, della religiosit\u00e0, dei canti di Chiesa, della imperscrutabilita della nozione di Dio, dei concetti vaghi e contraddittori dell\u2019educazione religiosa. A tratti sembra che la religione esista solo in funzione della repressione della sessualit\u00e0. Comunque Bion ricorda come uno incubo permanente gli anni della Scuola preparatoria, dove il momento pi\u00f9 felice era quello in cui lui si infilava per dormire sotto le coperte e poteva finalmente piangere. La rivalit\u00e0 coi compagni, la distanza umana dei docenti, almeno di buona parte di essi, il terrore della punizione ad opera di un Dio imperscrutabile, il tormento della sessualit\u00e0 che risultava nel senso comune una cosa ripugnante e riprovevole caratterizzano un periodo contraddistinto da infelicit\u00e0 e senso di solitudine. I genitori di Bion a periodi ritornano in India, e lui dunque si trova in collegio sostanzialmente da solo. Viene spesso ospitato, specie per le vacanze estive da due famiglie, di alta levatura sociale, di due suoi compagni. Cos\u00ec ha modo di sperimentare lo stile di vita di queste parti della societ\u00e0 inglese. Nella sua biografia la conclusione della Scuola principale coincide con il levarsi dei venti della 1\u00aa guerra mondiale. Bion si arruola, viene addestrato come carrista, diventa sottotenente e a 19 anni avendo la responsabilit\u00e0 della sua squadra di carri armati, viene trasferito in Francia e entra in guerra .\n\u2022 \u00a0 \u00a0 \u00a0 \u00a0\u00a0 La guerra.\nAll\u2019inizio sembra una cosa che c\u2019\u00e8, si verifica, ma non si vede. Bion ricorda alcuni episodi: i comandi ricevuti, l\u2019incapacit\u00e0 di orientarsi sul territorio, a volte di individuare la presenza del nemico, gli spari, la visione dei primi morti, la responsabilit\u00e0 che ha come giovane di 19 anni nei confronti dei suoi soldati; egli descrive con puntualit\u00e0 le azioni di guerra alle quali partecipa, rilevando l\u2019assurdit\u00e0 di certi ordini, l\u2019inutilit\u00e0 di certe azioni che esponevano i soldati ad una sicura morte, la propria personale confusione, il distacco rispetto a certe situazioni, e spesso si autoaccusa di vigliaccheria. Partecipa, tra l\u2019altro, alla battaglia di Cambrai a seguito della quale riceve anche una medaglia al valor militare, ma afferma che essa non aveva per lui nessun senso; si trattava per\u00f2, ora che l\u2019aveva avuta, di esserne all\u2019altezza. Emergono nelle sue narrazioni le figure dei suoi commilitoni, dei soldati, degli ufficiali con i quali condivide questa difficile esperienza. E poi la paura, la stanchezza mortale, il cattivo nutrimento, la precariet\u00e0 della vita dominata dalla casualit\u00e0 di trovarsi o meno sulla traiettoria di un proiettile. Non c\u2019\u00e8 nel racconto di Bion nessun tipo di esaltazione: gli orrori della guerra sono indicati in modo molto oggettivo senza accentuazioni di carattere emozionale . Risulta chiaro comunque che questa \u00e8 un\u2019 esperienza fondativa, che ha messo in evidenza molti tratti del suo carattere, determinando in lui \u201cuna persistente impressione di sconsolata tristezza e di profonda scontentezza di se\u2026 del proprio senso di incapacit\u00e0\u201d. Gli eventi vissuti e subiti hanno prodotto in lui una percezione alle volte spietatamente negativa di alcuni aspetti di se stesso. \u201cEntrare in azione, cos\u00ec come la vedevo io, significava gironzolare su un campo di battaglia in una posizione estremamente vulnerabile, sia per quanto riguarda la possibilit\u00e0 di restare ferito, sia per quanto riguardava la propria reputazione\u201d. Nel 1919 viene congedato, torna in Inghilterra, a Londra, \u201cE tutto resta com\u2019era. Dall\u2019 insignificante all\u2019 irrilevante nel giro di pochi anni\u201d.[Fine scheda]\nA ricordo di tutti i miei peccati / Seconda parte di un\u2019 autobiografia (1985) - (Scheda del contenuto)\nAnche in questa seconda parte emerge una costante valutazione critica di se stesso: Bion si sente inadeguato rispetto ai suoi colleghi che incontra all\u2019Universit\u00e0 di Oxford dove studia Storia moderna, disciplina nella quale si laurea: \u201cAvevo 24 anni; inadatto alla guerra, inadatto alla pace, e troppo vecchio per cambiare. Era una cosa davvero terrificante\u201d. Successivamente, a quanto si comprende con difficolt\u00e0, visto che il resoconto autobiografico non segue certo la cronologia, ma il filo dei ricordi che si intersecano, si sovrappongono, mescolandosi a flash back e soliloqui interiori, egli insegna nella Scuola pubblica (il college) nella quale aveva studiato fino all\u2019entrata in guerra. Viene poi licenziato a causa di una situazione equivoca verificatasi tra lui, un suo alunno, e la madre dell\u2019alunno. Il tormento della sessualit\u00e0 \u00e8 presente come nella prima parte dell\u2019opera. Ancora si esprime in termini di \u201cvergogna e timore del sesso\u201d, di vero \u201corrore sessuale\u201d. Egli narra comunque del suo primo fidanzamento ben presto fallito. Si iscrive alla facolt\u00e0 di medicina a Londra. Si laurea, ed ottiene anche una medaglia d\u2019oro per la chirurgia clinica. Nel frattempo \u00e8 scoppiata la 2\u00aa guerra mondiale. Diviene medico militare, con il compito in un primo tempo di fare selezione degli ufficiali, e successivamente gli vengono affidati i soldati colpiti da \u201cchock da bombardamento\u201d, che dichiara candidamente di non sapere che cosa fosse. In entrambe i casi si descrive come incapace di fare alcunch\u00e9. Ci informa comunque che si sottopone ad una analisi personale con John Rickman , che pi\u00f9 tardi riprender\u00e0 con Melania Klein. Ci racconta, sempre in modo frammentario, della sua relazione con una giovane attrice inglese, che morir\u00e0 dopo aver messo al mondo la loro \u00a0figlia, Partenope. Si ritrova cos\u00ec con \u201cuna bambina, una casa, non una moglie\u201d. Egli peraltro esercita come medico specialista, ma \u201cMi sentivo come non mi ero mai sentito prima: ottuso e insensibile\u201d. [Fine scheda]\nDopo la guerra, consegu\u00ec la laurea in storia all'Universit\u00e0 di Oxford e insegn\u00f2 per un breve periodo, studi\u00f2 quindi medicina all'Universit\u00e0 di Londra e, conseguito il titolo accademico, inizi\u00f2 ad interessarsi di psicoterapia. Dal 1932 frequent\u00f2 la Tavistock Clinic, nel 1938, inizi\u00f2, con John Rickman, un'analisi che fu interrotta dallo scoppio della seconda guerra mondiale e abbandonata quando i due colleghi si trovarono a lavorare insieme all'ospedale militare di Northfield, dove erano incaricati del supporto ai militari colpiti da shock psichico in combattimento (fenomeno oggi annoverato tra i disturbi da stress post-traumatico). In tale contesto Bion cominci\u00f2 a sviluppare la sua teorizzazione sui gruppi, che avrebbe trovato una formulazione definitiva in \"Experiences in Groups\" (1961).Nel 1940 si spos\u00f2 con Betty Jardine (matrimonio che dur\u00f2 fino al 1945). Bion ebbe una figlia, Parthenope, ma la moglie mor\u00ec dopo il parto. Successivamente, nel secondo matrimonio (1951) con Francesca, ebbe due figli, Nicola e Julian. Nel 1945 intraprese un'analisi con Melanie Klein.\nIl lavoro di Bion con i gruppi terapeutici si concluse sul finire degli anni 1950, tuttavia della concezione che l'individuo sia profondamente radicato nel gruppo \u00e8 intriso tutto il suo lavoro di psicoanalista e di teorico. In tale periodo divenne una figura di spicco nella Societ\u00e0 Psicoanalitica Britannica ricoprendo le cariche di Direttore della Clinica Psicoanalitica londinese dal 1956 al 1962 e di Presidente della Societ\u00e0 dal 1962 al 1965. Si trasfer\u00ec a Los Angeles nel 1968 e torn\u00f2 in Inghilterra pochi mesi prima di morire nel novembre del 1979.\nL'opera di Bion.\nIl contributo di Bion alla cultura psicoanalitica ha inizio con alcuni importanti articoli negli anni 1940 e poi va crescendo; nel 1961 pubblica \"Esperienze nei gruppi\", il primo fondamentale testo nel quale l'individuo \u00e8 definito psicologicamente radicato nel gruppo cui appartiene; da tali studi ha origine la gruppoanalisi per la quale il gruppo \u00e8 considerato una unit\u00e0 dinamica; un corpo di teorie bioniane, sviluppato anche da altri insigni esponenti del Tavistock Institute di Londra e da studiosi di tutto il mondo.\nTalvolta definito un fenomenologo della psiche, nella trilogia \u201cMemoria del Futuro\u201d, prendendo spunto, secondo l'opinione di molti studiosi, da Beckett, descrive magistralmente particolari fenomeni mentali, mostrando come farne esperienza.\nIl pensiero di Bion, ritenuto da molti fondamentale nella pratica analitica sia individuale che di gruppo, \u00e8 un complesso e articolato contributo alla psicoanalisi. Insistendo sul fondamento freudiano, esso ne amplia il campo di applicazione e ne approfondisce il livello di analisi: \"Secondo Freud i gruppi si avvicinano ai modelli di comportamento nevrotico, mentre nella mia concezione, si dovrebbero avvicinare a modelli di ordine psicotico.\"\nIl complesso del lavoro di Bion pu\u00f2 essere considerato come una vasta meta-teoria non soltanto della psicoanalisi, ma di tutta l'epistemologia che comprende i fenomeni della comunicazione e le relazioni tra comportamenti, emozioni e sentimenti umani; un concettualizzare che si avventura, oltre i presupposti freudiani, nella dimensione sensuale, ricorrendo coraggiosamente a ogni forma di espressione e comunicazione, compresi i modelli scientifici e matematici, per delineare descrittivamente e narrativamente l'architettura dei processi psichici che l'Autore distingue nella psicologia individuale, gruppale e sociale.\nCapisaldi del pensiero bioniano.\n\"L'individuo\".\nL'individuo che cerca la propria identit\u00e0 \u00e8 alla ricerca della verit\u00e0 cui sente di poter corrispondere; tutta la sua esistenza \u00e8 tesa ad entrare in contatto con la verit\u00e0 (\"O\"), a conoscerla (\"K\") e comunicarla ad altri. L'analista dispiegher\u00e0 la propria sensibilit\u00e0 al fine di entrare in contatto con l'\"O\" dell'analizzando escludendo durante il proprio lavoro le attivit\u00e0 psichiche che possono distrarlo, in particolare la memoria e il desiderio.\nLa memoria \u00e8 il pensiero di ci\u00f2 che \u00e8 gi\u00e0 conosciuto e regolato in sistema, il desiderio \u00e8 il pensiero che stabilisce il fine e organizza la ricerca: escludendo tali processi, l'analista pu\u00f2 rendersi pi\u00f9 sensibile al processo latente, alla verit\u00e0 che l'analizzando cerca inconsciamente e non riesce a definire. Questo effetto si evidenzia nel gruppo con l'emergere dell'\"idea nuova\" - talvolta attribuita a una mente eccezionale, \"mistica\" e particolarmente in contatto con \"O\" - che prospetta una trasformazione del gruppo stesso. Tale trasformazione pu\u00f2 avvenire se l'\"idea nuova\" \u00e8 accolta e assimilata dal gruppo in analisi; e pu\u00f2 avvenire nel mondo se un'altra forma composita, come la coppia, la famiglia o la societ\u00e0 (un partito, movimento, sodalizio, ecc..), lo promuove legittimandone la pensabilit\u00e0.\n\"Il gruppo\".\nBion definisce il gruppo come sistema composito integrato dalle distinte dinamiche dei componenti che sinergicamente contribuiscono alla costituzione in apparato psichico sovraordinato all'individuale, dal funzionamento tendenzialmente psicotico (a differenza di Freud che l'aveva ritenuto nevrotico). I gruppi dotati di un \"Leader\" sono gruppi di lavoro: persone che si mettono insieme per uno scopo comune. Il gruppo di Bion \u00e8 senza \"Leader\", senza un compito preciso da svolgere, senza uno scopo definito. In tali condizioni esso permette la rappresentazione esterna e la drammatizzazione della \u201cgruppalit\u00e0\u201d interna di ciascun componente che cos\u00ec pu\u00f2 dare espressione a parti della sua personalit\u00e0 in conflitto con i compromessi necessari alle relazioni inter-individuali, di coppia, familiari, gruppali e sociali. Pu\u00f2 cos\u00ec emergere, nei gruppi senza \"Leader\", lo spaccato profondo della mente con la vita affettiva delle persone stesse. Il conflitto individuo-societ\u00e0, per Bion, \u00e8 in primo luogo intrapsichico e come tale pu\u00f2 essere rivelato e risolto nel lavoro del gruppo.\n\"Gli assunti di base\".\nProprio nel gruppo in analisi, Bion individua l'esistenza di una realt\u00e0 fantasmatica che catalizza la vita emotiva del gruppo stesso, si ripete in modo caratteristico e si estrinseca attraverso tre \"assunti di base\" (l'assunto di base di accoppiamento, di attacco-fuga e di dipendenza). Processi psicologici osservabili e descrivibili, stereotipi, comportamenti e sentimenti che indicano l'esistenza di materiale inconscio che il gruppo va elaborando nella prospettiva comune, e illusoria, di trasformare in alleati tali elementi in conflitto.\nGli assunti di base sono i meccanismi di difesa del gruppo, tesi a tenere sotto controllo le angosce primitive scatenate dal partecipare al gruppo stesso; dunque sono inconsci e spesso appaiono contrari alle idee razionali dei partecipanti.\nBion indica tali fenomeni come importanti organizzatori della vita di relazione e delle forme sociali:\n- l'assunto di base di accoppiamento (\"a b A\"), che si ritrova nelle formalit\u00e0 esteriori dell'aristocrazia, nel cerimoniale rappresentativo delle istituzioni e nella ricerca del consenso,\n- l'assunto di base di attacco-fuga (\"a b A F\"), che organizza le forme e i comportamenti finalizzati ad aggredire e a difendersi, dell'organizzazione armata e dell'esercizio diretto dell'azione da parte di un aggregato di individui,\n- l'assunto di base di dipendenza (\"a b D\"), che riguarda l'attesa che i bisogni siano soddisfatti per un potere esterno al gruppo, attraverso la delega, con la rinuncia all'esercizio di un diritto o per passivit\u00e0 verso un ente superiore reale (ad es. lo Stato) o immaginario (ad es. attraverso la Fede).\nLa combinazione di questi tre fenomeni estremi d\u00e0 luogo a forme pi\u00f9 equilibrate osservabili nella normalit\u00e0, il prevalere di uno di essi \u00e8 sintomo di una condizione di disturbo, disadattamento o alienazione e consente all'analista di formulare pensieri sul lavoro che il gruppo va svolgendo restituendone a questo la conoscenza \u201cK\u201d nella forma appropriata dell'interpretazione.\n\"Il sogno e la funzione Alfa\".\nBion propone un'estensione delle funzioni fondamentali del sogno definite da Freud - tutela del sonno e appagamento del desiderio - e postula una variabile incognita operante sulle esperienze sensoriali ed emotive, capace di generare una funzione \u03b1 (alfa) ed elementi \u03b1 disponibili al sogno la cui funzione primaria \u00e8 quella di costruire una barriera \u03b1 in grado di mantenere inconscia una parte dell'esperienza e promuovere la differenziazione costante tra conscio ed inconscio.\nRuolo del sogno sarebbe perci\u00f2 creare costruttivamente sia l'inconscio che la coscienza mediante elaborazioni dell'esperienza per mezzo della funzione \u03b1, una funzione relazionale che nasce dal rapporto precoce tra madre e figlio.\n\"La funzione di R\u00eaverie materna\".\nLa madre, attraverso un processo di \"r\u00eaverie\", elabora e trasforma le proiezioni del suo bambino, tra le quali angoscia e terrore, e le restituisce moderate dal pensiero e dall'affetto: il piccolo, reintroiettando tali esperienze cos\u00ec trasformate, ne acquisisce anche la funzione \u03b1 mentre nel processo anche la madre acquisir\u00e0 una capacit\u00e0 trasformativa detta \u03b1-r\u00eaverie.\nDisfunzioni e inversioni della funzione \u03b1 provocano alterazioni e disturbi del pensiero e di conseguenza causano diverse forme di disturbo, disadattamento e alienazione. In questi casi per il fallimento della funzione \u03b1 le esperienze non elaborate sono presenti nella personalit\u00e0 quali elementi \u03b2 (beta), aspetti molto primitivi che andranno a configurarsi negli assunti di base come angoscia, terrore e ag\u00ecti incongrui di attacco-fuga, dipendenza, accoppiamento.\n\"La funzione di Contenuto/Contenitore\".\nEstendendo il modello teorico dell'identificazione proiettiva concettualizzato da Melanie Klein, da lei utilizzato per descrivere la capacit\u00e0 della madre di poter contenere le emozioni troppo forti dell'infante per restituirgliele rimodulate e quindi tollerabili, Bion concepisce l\u2019idea di un contenitore in cui viene proiettato un oggetto, e l\u2019idea di un oggetto da lui designato con il termine di \u201ccontenuto\u201d, che pu\u00f2 essere proiettato nel contenitore. Come secondo passo di tale processo, segue una rielaborazione del contenuto da parte del contenitore, che agevola la successiva reintroiezione del contenuto (terzo passo), modificato in un rapporto che si mantiene sempre dinamico e interagente in entrambi i movimenti di espulsione e reintegrazione delle parti intollerabili evacuate. La funzione Contenuto/Contenitore \u00e8 alla base per la formazione e lo sviluppo dei pensieri che regolano la vita intra-soggettiva e le relazioni inter-soggettive.\n\"Il pensiero senza pensatore\".\nBion, rivolge la sua attenzione ai processi mentali primitivi scendendo in profondit\u00e0 per indagare l'origine stessa del pensiero nell'apparato neurologico e l'esperienza che d\u00e0 forma all'attivit\u00e0 del \"pensare\".\nI pensieri \u2013 sostiene - non sono tutti \"prodotti\" dal pensare: ci sono pensieri riguardanti la \"verit\u00e0\", la \"cosa in s\u00e9\", l'assoluto - ci\u00f2 che indica con \"O\" \u2013 e sono indipendenti dal pensatore. Pensare non \u00e8 importante per la verit\u00e0 in s\u00e9, che ha consistenza propria, ma per il benessere del pensatore; i pensieri pensati contribuiscono allo sviluppo e all'adattivit\u00e0, mentre quelli non-pensati possono essere causa di disturbo, disadattamento e alienazione, ma questi pensieri non pensati possono essere la fonte da cui attingono gli artisti nei loro processi creativi.\nDa ci\u00f2 deriva la necessit\u00e0 per ogni soggetto\u00a0\u2013 individuale, gruppale, sociale - di sviluppare un libero \"apparato per pensare i pensieri\u201d.\nPensare \u00e8 invece assolutamente necessario alla menzogna, che proprio dal pensiero \u00e8 articolata, continuamente assistita, confermata e mantenuta nella memoria.\nSuggestiva ipotesi di un pensiero del quale non \u00e8 necessario avere piena coscienza e comprensione perch\u00e9 sia efficace, contrapposto al contrario, il pensiero intenzionalmente formulato e accuratamente controllato, che supporta il falso, il mentire e, per tali sviluppi, continua ad avere bisogno di essere pensato. L'intuito e l'istinto da una parte e dall'altra la ragione intellettuale del linguaggio-pensiero spesso pi\u00f9 funzionale alla forma che alla sostanza, alla falsificazione che alla verit\u00e0, sebbene non in senso morale, che nella coniugazione del pensiero pensato e non-pensato si dispiegano le dimensioni del sogno e del mito, non in quanto oggetti di cultura, ma percorsi dell'interpretazione, strumenti della ricerca e del metodo in psicoanalisi. L'analogia tra mito e sogno ha profonde radici nel pensiero psicoanalitico.\n\"La griglia\".\nIl principale limite della comunicazione in psicoanalisi \u00e8 il linguaggio, che Bion ritiene inadeguato a comunicare \"K\", l'esperienza di \"O\". Per questo l'Autore invita ad abbandonare il linguaggio scientifico per quello poetico, che ritiene pi\u00f9 capace di conferire creativit\u00e0 al pensiero e, allo scopo di rendere rigorosa - ci\u00f2 malgrado - la comunicazione, ide\u00f2 questo grafico, quale sussidio per l'analista e il ricercatore al fine di discriminare il livello di verit\u00e0 a cui si pongono talune asserzioni, comunicazioni o fenomeni nel lavoro psicoanalitico. L'Autore stesso ammette che la sua funzione \u00e8 difficilmente comprensibile per chi non pratica la psicoanalisi.\nSecondo Donald Meltzer, Bion us\u00f2 un criterio eccessivamente severo inserendo tutto il sistema deduttivo scientifico, cardine della filosofia occidentale della conoscenza, nella colonna 2 della griglia, la stessa in cui hanno posto le proposizioni di falsit\u00e0 che servono a impedire lo sviluppo e l'accesso alla verit\u00e0.\nPotente strumento di riflessione, sistematizzazione ed esplicazione, la griglia \u00e8 ancora considerevole fonte di discussione tra i cultori di Bion, molti dei quali trovano che sia un esito del suo lavoro che paradossalmente imbarazza e chiarisce. Bion stesso ha formulato controverse considerazioni sulla griglia, per s\u00e9 ha dichiarato di trovarla utile alla conclusione di una giornata di lavoro per determinare quale \u201cmale\u201d si potesse attribuire a elementi analitici presenti durante una seduta.\nPer taluni studiosi la griglia funziona come un'impalcatura, altri la considerano una stele di Rosetta rispetto ai geroglifici dei processi inconsci o un genere di \nesperanto delle discipline psicoanalitiche. Occorre considerare che numerosi giudizi sulla griglia, talvolta pregiudizialmente sfavorevoli o ostativi, sono stati espressi da studiosi estranei alla psicoanalisi, mentre i fautori ritengono che critiche e commenti coerenti e costruttivi non possano essere formulati che da chi ne abbia approfondito lo studio praticando la psicoanalisi seguendo il metodo bioniano. Bion ha costruito la griglia come un organizzatore di pensieri, mentre cercava, attraverso la matematica, la scienza e la logica convenzionale, un sistema notazionale che soddisfacesse l'indagine scientifica andando oltre le \u201cemozioni selvagge\u201d da cui la psicoanalisi \u00e8 impastoiata. Sistema scientifico finalizzato a rappresentare le relazioni tra elementi che appaiono inconciliabili sulla base di significati prestabiliti e appassionatamente difesi dalle diverse correnti psicoanalitiche, in linea di principio la griglia ha funzionato da efficace strumento di ricomposizione degli scismi tra le varie scuole psicoanalitiche, principalmente tra quelle che fanno riferimento a Melanie Klein e Anna Freud."}
{"id": "390986", "revid": "124668314", "url": "https://it.wikipedia.org/wiki?curid=390986", "title": "Conquistadores", "text": "Il termine spagnolo e portoghese conquistadores (\"conquistatori\" in italiano) \u00e8 comunemente usato per riferirsi ai soldati, agli esploratori e agli avventurieri (alcuni in cerca di fortuna) che portarono gran parte delle Americhe sotto il controllo dell'impero coloniale spagnolo tra il XV e il XVII secolo.\nScenario.\nI capi delle spedizioni militari spagnole nel Nuovo Mondo si autodefinirono in un primo tempo \"conquistadores\", conquistatori, come a definire un preciso ruolo esercitato in nome del regno di Castiglia. \nLa maggior parte dei \"conquistadores\" erano in realt\u00e0 poveri, nobili (\"hidalgos\") decaduti o cadetti dediti alle armi, le cui prospettive in Spagna dopo il 1492, anno dell'unificazione del paese a seguito della \"Reconquista\", erano estremamente limitate.\nMolti \"conquistadores\", rifacendosi agli stessi miti cavallereschi utilizzati durante la progressiva espulsione della popolazione musulmana ed ebrea dall'Andalusia completata nel corso del XV e XVI secolo, considerarono poi la conquista del Nuovo Mondo una crociata contro i \"pagani\", non ancora convertiti al cattolicesimo.\nI \"conquistadores\" infatti invocavano il nome di \"Santiago Matamoros\" (\"San Giacomo l'uccisore di mori\") prima di scagliarsi in battaglia contro i nativi. Nei primi decenni del XVI secolo, gli Europei scoprirono i popoli indigeni delle Americhe che erano organizzati in civilt\u00e0 evolute (specie in Mesoamerica) o in bande e trib\u00f9 sparse in vasti territori (come in Argentina e in Nordamerica).\nLe vicende che scaturirono dall'incontro e dallo scontro di queste civilt\u00e0 con gli spagnoli, indipendentemente dalle presunte buone intenzioni di entrambi, sono passate alla storia come la Conquista dell'America.\nSubito dopo la scoperta del 1492 si evidenziarono i primi contrasti e le incomprensioni tra le parti. Il movimento di scoperta era portato avanti sul fronte dell'occupazione da gruppi di esploratori-soldati (\"conquistadores\") e sul fronte dell'evangelizzazione soprattutto da parte dell'ordine dei Domenicani. I primi erano soldati e avventurieri, allettati soprattutto dalla prospettiva di acquisire terre e ricchezze facilmente. Lo scontro di questi ultimi con le civilt\u00e0 native pi\u00f9 organizzate port\u00f2 a campagne di conquista.\n\u00c8 da notare che queste campagne furono, almeno all'inizio, iniziative personali di singoli \"conquistadores\" e delle loro bande, ma portarono a risultati assolutamente imprevedibili e alla caduta di civilt\u00e0 potenti e organizzate.\nLa superiorit\u00e0 tattica dei conquistadores contrapposta alla superiorit\u00e0 numerica indigena.\nMilitarmente i \"conquistadores\" possedevano un vantaggio tecnologico sui nativi grazie alle armi da fuoco e di acciaio; di contro per\u00f2 i popoli indigeni avevano una superiorit\u00e0 numerica fino a 100 volte il numero dei soldati spagnoli.\nNonostante molte popolazioni native conoscessero metodi per fondere i metalli (ad es. l'oro), questa conoscenza fu applicata principalmente nell'elaborazione di oggetti ornamentali e utensili: solo gli Inca crearono armi di rame, ma queste non possedevano il taglio letale del ferro e dell'acciaio.\nGli elmi di ferro erano una difesa eccezionale contro le pietre lanciate con gran forza, e dettero un vantaggio decisivo ai \"conquistadores\" in Per\u00f9. Bench\u00e9 gli archibugi e le altre armi da fuoco causassero grande spavento, tuttavia erano di dimensioni limitate e molto lente da ricaricare; le spade di acciaio e di ferro, i coltelli e le armature invece si dimostrarono molto pi\u00f9 utili militarmente. Dopo la vittoria, gli spagnoli decisero di mantenere le armi fatte di ferro fuori dalla portata degli indigeni.\nMa il pi\u00f9 importante fattore per la vittoria dei \"conquistadores\" fu la diffusione di nuove malattie e infezioni come morbillo, vaiolo e varicella, contro le quali i nativi non possedevano le difese immunitarie adatte, cosa che caus\u00f2 una riduzione nella popolazione sud e mesoamericana stimata oggi nell'ordine del 70% in poco meno di un secolo.\nGli animali rappresentarono un ulteriore e importante vantaggio tecnologico. I cavalli permisero ai \"conquistadores\" di circondare le citt\u00e0 peruviane e di lanciare rapidi attacchi per ottenere cibi e vivande che difficilmente sarebbero state reperite in altre maniere. I cani furono usati per rastrellare e attaccare gli uomini nascosti nelle foreste. A ci\u00f2 va aggiunto il vantaggio del fattore psicologico: gli indigeni americani non avevano mai visto i cavalli, e quando erano cavalcati dagli uomini li scambiavano per creature ibride. Inoltre, almeno in una fase iniziale, le armi da fuoco creavano un vero e proprio terrore in chi ne sentiva i boati. A questo va aggiunto che in alcune culture e mitologie, come quella azteca, si parlava di un Dio che sarebbe tornato dal mare. \nI \"conquistadores\" pi\u00f9 famosi furono Hern\u00e1n Cort\u00e9s e Francisco Pizarro per le loro vittorie rispettivamente sull'Impero azteco in Messico e quello Inca in Per\u00fa. Entrambi erano a capo di un numero piuttosto esiguo di truppe, eppure riuscirono intelligentemente a manipolare le gelosie e le rivalit\u00e0 degli eserciti indigeni e ad aumentare le proprie forze mediante numerose alleanze."}
{"id": "390990", "revid": "767487", "url": "https://it.wikipedia.org/wiki?curid=390990", "title": "Oscar Prudente", "text": "Biografia.\nDi formazione teatrale, dopo aver studiato chitarra, pianoforte e batteria debutt\u00f2 come batterista di Colin Hicks nel 1959, per poi passare a suonare lo stesso strumento nel gruppo di Luigi Tenco. Notato da Nanni Ricordi, dopo alcuni 45 giri incisi per la ARC (il primo, \"Vola con la spider\", nel 1964) firm\u00f2 nel 1966 un contratto con la Jolly.\nNello stesso periodo conobbe Dario Fo, con cui strinse un fruttuoso rapporto di collaborazione, scrivendo le musiche per le commedie \"La signora \u00e8 da buttare\" e \"La passeggiata della domenica\" (e cantando, nelle relative incisioni, le canzoni \"Stai attento uomo bianco\", \"Come sul pendolo dell'orologio\" e \"Le madri alla guerra\"). Nella seconda commedia utilizz\u00f2 una melodia scritta da Enzo Jannacci per la canzone \"La mia morosa la va alla fonte\", contenuta nello spettacolo del 1965 \"22 canzoni\", destinata al brano \"E dormi, dormi, che io ti canto\"; sulla stessa musica Fabrizio De Andr\u00e9 scrisse poi il testo di \"Via del Campo\".\nPass\u00f2 alla MGM, distribuita dalla Ricordi, incidendo due 45 giri in collaborazione col gruppo Le mani pesanti e partecipando poi al Cantagiro del 1968 con il brano \"Benvenuto fortunato\". Durante la manifestazione conobbe Lucio Battisti, che inizi\u00f2 a collaborare con lui sotto lo pseudonimo \"Gias\" (acronimo di \"Gi\u00e0 Iscritto Alla Siae\") nell'insolita veste di paroliere per il brano \"La vecchia casa\", pubblicato nel 1969. In seguito compose alcune canzoni per altri cantanti, fra le quali \"Sotto il carbone\" (su testo di Bruno Lauzi, che la incise), \"L'aurora\" per Le Orme, \"Ho camminato\" per Michele (con testo di Mogol).\nNel 1970 firm\u00f2 un contratto con la Numero Uno, casa discografica di propriet\u00e0 di Mogol e Battisti. Insieme ai suoi due neo-produttori e a Mario Lavezzi comp\u00ec una celebre traversata a cavallo dell'Italia, effettuata nell'estate dello stesso anno. Incise alcuni 45 giri, tra cui \"Un mondo di frutta candita\" nel 1971, che per\u00f2 pass\u00f2 quasi inosservato, salvo poi essere ripreso qualche anno dopo da Gianni Morandi con un discreto successo (incisa anche in spagnolo,con la stessa base, dal cantante italo-argentino Piero con il nome di \"Un mundo de fruta encendida\"). Sempre nel '71 gareggi\u00f2 ad Un disco per l'estate con la canzone \"Rose bianche rose gialle i colori le farfalle\".\nIl suo primo album, \"Un essere umano\", venne pubblicato a gennaio del 1973, col contributo, fra gli altri, di Euro Cristiani alla batteria e Umberto Tozzi alla chitarra. Fra i brani ivi contenuti \"O\u00e8-o\u00e0\" - pubblicato a dicembre 1972 su 45 giri - riscosse un buon successo radiofonico (anche grazie ai numerosi passaggi durante la trasmissione Alto gradimento) e venne reincisa da Gianni Morandi nel 1982 sotto il titolo \"L'aeroplano\", con diverso arrangiamento e diverso testo.\nNel 1969 conobbe Ivano Fossati con cui inaugur\u00f2 un felice sodalizio, dal quale nacquero \"Jesahel\", uno dei maggiori successi dei Delirium (con cui si esib\u00ec mescolato nel coro hippy durante il Festival di Sanremo), ed \"Haum\". Nel 1973 incise con il cantautore genovese l'album \"Poco prima dell'aurora\"; nel 1974 compose un altro album, \"Infinite fortune\", in cui Fossati collabor\u00f2 agli arrangiamenti e suonando il flauto, oltre che nella scrittura dei brani, (tra gli altri musicisti presenti, nuovamente Euro Cristiani alla batteria e Umberto Tozzi alla chitarra). Nel 1975, sempre insieme a Fossati, partecip\u00f2 alla scrittura delle canzoni del disco \"Un mondo di frutta candita\" di Gianni Morandi, tutte tranne che la canzone del titolo). I due scrissero insieme molte canzoni per altri artisti, fra cui la pi\u00f9 celebre rimane senza dubbio \"Pensiero stupendo\" interpretata da Patty Pravo nel 1978.\nNel 1976 abbandon\u00f2 la Numero Uno per passare alla CGD, con la quale pubblic\u00f2 \"Donna che vai\". L'anno successivo scrisse poi le musiche per lo spettacolo \"Nerone \u00e8 morto\" di Aldo Trionfo, allestito dal \"Teatro Stabile\" di Torino.\nNel 1976 l'album \"Il mondo di frutta candita\" di Gianni Morandi venne ripreso con il titolo \"...Y mi gente donde va\" da Piero, cantautore argentino di origine italiana, noto per aver tradotto brani di Patty Pravo con versioni in spagnolo argentino (diverso da quello tradizionale).\nContinu\u00f2 a collaborare con numerosi artisti italiani: nel 1981 arrangi\u00f2 insieme a Mark Harris l'omonimo album di Fabrizio De Andr\u00e9 (noto come L'indiano), e l'album Tre rose di Massimo Bubola.\nNegli anni ottanta scrisse musiche per spettacoli teatrali e jingle pubblicitari; inoltre contribu\u00ec al lancio di Francesco Baccini, collaborando alla realizzazione del primo album del cantautore genovese e scrivendo la musica di una canzone del disco \"Ti amo e non lo sai\". Sempre nello stesso periodo riarrangi\u00f2 un brano di Vangelis che, nella sua versione, fu utilizzato per lungo tempo come brano della pubblicit\u00e0 della pasta Barilla. \u00c8 stato direttore della scuola musicale fondata da Mogol, assieme al quale nel 2012 \u00e8 tra gli autori dell'inno ufficiale della Lega Pro, \"La nostra canzone\" cantata dai BTwins.\nPrudente \u00e8 stato anche un appassionato di calcio ed ha collezionato tra il 1989 e il 1992 quattro presenze nella nazionale italiana cantanti.\nUno dei suoi brani pi\u00f9 famosi \u00e8 senza dubbio \"Stadium\", conosciuto dagli italiani come l'inconfondibile sigla del famoso programma televisivo sportivo \"Domenica Sprint\" (sul lato b del singolo \"Ballata per Gigi\", dedicata a Gigi Riva).\nQuesto \u00e8 stato da sempre circondato da un alone di mistero riguardo un'incomprensibile parola pronunciata da un coro. Sebbene la maggior parte dei \"curiosi\" si fossero convinti che la suddetta parola fosse \"Il goleador\", lo stesso autore ha recentemente smentito in un'intervista questa ipotesi, rivelando che non si tratta di una parola di senso compiuto bens\u00ec di un insieme di parole inventate pronunciate contemporaneamente da 20 improvvisati coristi.\nNel 2009 vennero pubblicati all'interno del CD Fo canta Fo, dedicato alle canzoni scritte e cantate dal premio Nobel, i tre brani di Prudente frutto della collaborazione tra i due negli anni sessanta: \"Stai attento uomo bianco\", \"Come sul pendolo dell'orologio\" e \"Le madri alla guerra\"."}
{"id": "390991", "revid": "57342", "url": "https://it.wikipedia.org/wiki?curid=390991", "title": "Giuseppe Valentino (politico)", "text": "Avvocato penalista patrocinante in Cassazione. \u00c8 stato parlamentare dal 1996 al 2013. \u00c8 attualmente Presidente della Fondazione Alleanza Nazionale.\nBiografia.\nNato a Reggio Calabria, vive a Roma; \u00e8 sposato ed ha tre figli.\nSuo nonno era Giuseppe Valentino, deputato del Regno d'Italia e sindaco di Reggio Calabria, protagonista della ricostruzione della citt\u00e0 a seguito del terremoto del 1908.\n\u00c8 laureato in Giurisprudenza e, quale avvocato penalista, \u00e8 stato impegnato in numerosi processi di risonanza nazionale.\nCarriera Politica.\nNel 1996 alle elezioni per la XIII Legislatura, Giuseppe Valentino \u00e8 stato eletto senatore nelle file di Alleanza Nazionale nel Collegio 13\u00b0 della Regione Lazio, riportando il 47,7% dei voti. Nel corso della legislatura, \u00e8 stato membro della Commissione Giustizia, del Comitato parlamentare per i procedimenti di accusa, della Giunta delle elezioni e delle immunit\u00e0 parlamentari e del Comitato parlamentare per i servizi di informazione e per il segreto di Stato.\nNel 2001 alle elezioni per la XIV Legislatura, Giuseppe Valentino \u00e8 passato alla Camera dei deputati dopo essere stato eletto, sempre con Alleanza Nazionale, a Reggio Calabria nel Collegio 15\u00b0 della Calabria, dove ha riportato il 53,1% dei voti. \u00c8 stato quindi nominato Sottosegretario alla Giustizia nel secondo e nel terzo Governo Berlusconi.\nAlle elezioni per la XV Legislatura tenutesi nel 2006, Giuseppe Valentino \u00e8 tornato nuovamente in Senato dopo essere stato capolista di Alleanza Nazionale nella Regione Calabria. Giuseppe Valentino \u00e8 stato quindi membro della Commissione Giustizia del Senato, nell'ambito della quale ha svolto la funzione di Segretario.\nAlle elezioni politiche per la XVI legislatura, nel 2008, il Sen. Valentino \u00e8 stato riconfermato al Senato, dopo essere stato candidato come n. 2 della lista del Popolo della Libert\u00e0 nella Regione Calabria. In particolare, in Calabria, la coalizione composta da PdL e MpA ha riportato il 42,14% dei voti, ottenendo il premio di maggioranza regionale (con un margine dell'8% rispetto alla coalizione del Partito Democratico e dell'Italia dei Valori). \u00c8 stato Presidente della Commissione Contenziosa del Senato (l'organo che decide sui ricorsi presentati avverso gli atti e i provvedimenti amministrativi adottati dal Senato) e membro della Commissione Giustizia del Senato.\nHa deciso di non ricandidarsi alle elezioni politiche del 2013, ponendo fine alla propria attivit\u00e0 politica.\nAltri incarichi.\nIl 14 novembre 2017 \u00e8 stato eletto Presidente della Fondazione Alleanza Nazionale.\nIl 23 febbraio 2011, \u00e8 stato nominato presidente del consiglio d'amministrazione de Il Secolo d'Italia.\nNel maggio 2009 \u00e8 stato nominato coordinatore vicario della consulta tematica del PdL che si occupa di giustizia.\nNel 2006 e nel 2008 Giuseppe Valentino \u00e8 stato eletto membro effettivo dell'Assemblea parlamentare del Consiglio d'Europa, dove ha partecipato alla Commissione delle questioni giuridiche e dei diritti dell'Uomo, e dell'Assemblea dell'Unione dell'Europa Occidentale.\nIl Sen. Valentino \u00e8 stato membro dell'Esecutivo politico di Alleanza Nazionale e ha ricoperto l'incarico di Presidente di Alleanza Nazionale per la Provincia di Reggio Calabria.\nNel 1994 Giuseppe Valentino \u00e8 stato Commissario Governativo dell'UNIRE (Unione Nazionale Incremento Razze Equine) designato Presidente sino alla data delle dimissioni nel 1995.\nNel passato, \u00e8 stato Presidente dell'Associazione per la difesa gratuita dei poveri ed \u00e8 stato Vice Presidente del CIDAF (Centro Italiano di Azione Forense)."}
{"id": "390994", "revid": "767487", "url": "https://it.wikipedia.org/wiki?curid=390994", "title": "Critico", "text": "Un critico \u00e8 un esperto che esercita la critica d\u2019arte o letteraria per professione. Collabora a una testata giornalistica analizzando libri, spettacoli od opere d'arte. L'articolo scritto da un critico prende il nome di recensione.\nPer critica artistica si intendono l'insieme di strumenti teorici, contenuti e studi, dedicati alla valutazione di un prodotto artistico. La critica letteraria, la critica cinematografica, la critica teatrale, la critica fumettistica e la critica musicale si interessano rispettivamente di letteratura, cinematografia, teatro, fumetto e musica.\nUn critico non deve essere necessariamente iscritto all'Ordine dei giornalisti."}
{"id": "390995", "revid": "339392", "url": "https://it.wikipedia.org/wiki?curid=390995", "title": "Bolton WFC", "text": ""}
{"id": "391003", "revid": "1833487", "url": "https://it.wikipedia.org/wiki?curid=391003", "title": "Civilt\u00e0 precolombiane", "text": "Sono dette civilt\u00e0 precolombiane le civilt\u00e0 del continente americano che sorsero prima che Cristoforo Colombo arrivasse in America nel 1492. \nQueste civilt\u00e0 avevano delle caratteristiche in comune: erano stanziali, organizzate in citt\u00e0, praticavano l'agricoltura ed avevano un'organizzazione sociale gerarchica. Molte di queste civilt\u00e0 erano ormai decadute al momento dell'arrivo degli europei e sono conosciute solo attraverso i resti archeologici. Altre, invece, erano ancora vitali e sono conosciute grazie ai resoconti di conquistadores e missionari cristiani. Poche di esse, i Maya ad esempio, avevano dei resoconti scritti della propria storia.\nLe civilt\u00e0.\nLe civilt\u00e0 precolombiane sorsero in Mesoamerica ed in Sud America. \u00c8 tutt'ora in corso un acceso dibattito sulla data in cui le Americhe vennero popolate dall'Uomo, data che era un tempo considerata non antecedente a circa il 12000 a.C. e che va invece sempre pi\u00f9 spostandosi indietro nel tempo. In ogni caso, l'agricoltura stanziale nella valle del Messico centrale sembra iniziare attorno al 5000 a.C. e le prime terrecotte sono databili a circa il 2000 a.C. La pi\u00f9 antica civilt\u00e0 mesoamericana, considerata tuttora la \"cultura madre\" per le capacit\u00e0 architettoniche e urbanistiche, fu la civilt\u00e0 Olmeca che ebbe inizio intorno al 1500 a.C. e si svilupp\u00f2 fino al 200 a.C. circa.\nSuccessivamente le principali furono: gli Aztechi, i Toltechi, i Maya, i Muisca, i Vic\u00fas e gli Inca. Nell'America del Nord, invece, gli insediamenti umani non raggiunsero un livello culturale cos\u00ec elevato come le civilt\u00e0 appena nominate, in parte a causa della minore densit\u00e0 di popolazione ma, soprattutto, per le loro attivit\u00e0 di seminomadismo. Alcune civilt\u00e0 dell'America del Nord hanno tuttavia lasciato importanti tracce archeologiche di costruzioni e urbanizzazione molto simile alle culture messicane-andine. Gli Anasazi, antenati degli odierni Hopi e Zu\u00f1i, vissuti intorno al 1500 a.C. nella zona che oggi corrisponde agli stati dello Utah, Colorado, Arizona e Nuovo Messico, erano agricoltori e costruttori di templi per uso astronomico-rituale come le piramidi di Sand Canyon. Era rilevante la presenza dei cosiddetti \"Indiani\" d'America (nella moderna classificazione sia etnologica che storico-sociologica, la parola \"indiani\" riferita alle popolazioni dell'America del Nord, \u00e8 totalmente superata, trattandosi di un concetto che riporta l'errore noto di Cristoforo Colombo che credeva di essere arrivato alle Indie, nel suo viaggio del 1492, il termine oggi usato \u00e8 \"nativi americani\" o \"primi americani\") che vivevano in pianure vicino laghi e fiumi. \nLe civilt\u00e0 precolombiane non utilizzarono mai la ruota per fini pratici. Avevano per\u00f2 il concetto di arco e di volta nell'architettura: per questo tutti i ponti erano sospesi, come si pu\u00f2 ben vedere nelle profonde valli andine, in cui furono costruiti ponti, realizzati con materiali vegetali, che erano delle vere e proprie meraviglie architettoniche.\nInoltre, si pu\u00f2 constatare lo scarso uso dei metalli per le guerre nonostante, in altri ambiti, il livello culturale fosse particolarmente elevato, come nell'osservazione degli astri, nella notazione del tempo (ad es. il calendario maya), nell'oreficeria e nell'artigianato.\nUn altro elemento delle culture precolombiane, che raggiunse un alto grado di sviluppo, fu l'edificazione di templi e siti religiosi monumentali, come dimostrano le zone archeologiche di Cuzco, Machu Picchu e Nazca nel territorio dell'Impero inca, sulle Ande; e Teotihuacan, Templo Mayor a Citt\u00e0 del Messico, El Taj\u00edn, Palenque, Tulum, Tikal, Chich\u00e9n Itz\u00e1, Monte Alb\u00e1n in Mesoamerica. \nL'economia delle civilt\u00e0 pi\u00f9 sviluppate era basata sull'agricoltura e l'alimentazione di base proveniva dalle coltivazioni di mais, fagioli o zucca, soprattutto in Mesoamerica, mentre i tuberi come la patata o la patata dolce (o \"patata americana\"), cos\u00ec come le radici della manioca, pianta originaria dell'America Meridionale, costituivano le coltivazioni pi\u00f9 importanti per questa parte del continente.\nLe attivit\u00e0 di caccia e di pesca apportavano i necessari complementi proteici e di grassi alla dieta. Tra le piante autoctone possiamo ricordare il pomodoro, l'avocado, il merey, le arachidi, il cacao, l'ananas, ecc.\nGli animali domestici pi\u00f9 importanti non erano presenti in America. Furono, infatti, introdotti dagli spagnoli. Ad eccezione dei cani e dei porcellini d'India per gli Inca e dei tacchini nell'America del Nord e nel Messico, gli animali domestici erano davvero scarsi.\nI lama, una variet\u00e0 di camelidi presente nella regione andina, erano un'altra specie animale addomesticata per trasportare carichi, visto che erano molto resistenti e potevano sopportare fino a 40 kg sui sentieri delle Ande (dove la necessit\u00e0 di trasportare carichi era molto sentita), mentre l'alpaca veniva addomesticato per ottenere la sua lana, da sempre molto apprezzata. Invece, la vigogna e il guanaco, specie somiglianti ai lama ma pi\u00f9 piccole, non furono mai addomesticate e venivano cacciate per ottenere carne, lana e pelli.\nGli Aztechi.\nGli Aztechi, che chiamavano s\u00e9 stessi col nome di \"Mexica\" (pronuncia: Mesc\u00ecca) erano il popolo pi\u00f9 religioso di tutti. Il loro anno era di 360 giorni; durante ogni anno venivano celebrate 8 feste di 20 giorni ciascuna, a cui venivano affiancati 5 giorni funesti. Ogni festa veniva accompagnata da riti comprendenti preghiere, processioni, danze, canti, offerte e sacrifici sia animali che umani agli Dei; a seconda dalla classe sociale, ogni azteco aveva il proprio tempio con i propri Dei da venerare. Non meno importanti erano i riti di guerra, quelli privati familiari e quelli individuali, delle quattro fasi di vita: la nascita, il passaggio dall'adolescenza alla maggiore et\u00e0, il matrimonio e la morte. I sacrifici umani erano al centro della loro religione a causa della genesi: secondo il mito della creazione, tutti gli Dei erano stati generati da una Coppia Suprema; una volta generati, essi divisero il Caos, creando la Terra e, sostenuto da quattro pali, il Cielo. La Coppia Suprema si vendic\u00f2 trasformando i pali in alberi: l'unica irrigazione possibile era il sangue. Nella concezione azteca esisteva un quinto albero, centrale, che rappresentava il Templo Mayor di Tenochtitl\u00e0n, reputato centro del mondo. Nel frattempo, nel Cielo che si era diviso in strati, avevano trovato dimora il Sole e la Luna, che, per muoversi, richiesero anch'essi sangue. Fu per questo quindi che gli Dei, sostituiti da altri Dei, si sacrificarono, volendo evitare un ritorno al Caos con la conseguente distruzione del Cielo e della Terra. E per onorare il loro sacrificio, gli uomini sacrificano a loro volta il proprio sangue. \nGli Aztechi, come moltissimi altri popoli, erano convinti che la Morte fosse necessaria affinch\u00e9 nascesse la Vita. Era questo, quindi, il motivo per cui si compiva una quantit\u00e0 innumerevole di sacrifici. Esistevano, poi, anche degli autosacrifici parziali (ad es. taglio vene delle gambe o di altre parti del corpo) per penitenza (atto compiuto dai delinquenti), per aver finito una statuetta divina (autosacrificio degli scultori) o per aver scritto il nome di un Dio (pratica che riguardava i sacerdoti). \nDal punto di vista architettonico, la capitale Tenochtitl\u00e0n era piena di abitazioni, giardini e piramidi con i corrispettivi templi. La posizione era strategica: era l\u00ec che tutte le merci dell'America centrale dovevano fare sosta; ed erano i mercanti aztechi, abilissimi e a capo di vere e proprie compagnie commerciali a dettare legge.\nGli antichi Maya.\nAnche la vita dei Maya, seppure in quantit\u00e0 minore, era influenzata dalla religione; erano venerati molti Dei, tra cui quelli del Vento, del Mais, della Guerra e della Morte, in onore del quale, in rare eccezioni, venivano svolti sacrifici. Come gli Aztechi, credevano nella vita dopo la morte, e anche nel paradiso e nell'inferno, entrambi suddivisi in scompartimenti; ciascun uomo era destinato a uno scompartimento nell'aldil\u00e0 in base alla sua classe sociale di appartenenza. I buoni, quindi coloro che erano destinati al paradiso, erano quelli che osservavano i rituali in modo scrupoloso. \nI Maya erano ottimi astronomi; conoscevano a fondo i cicli lunari e i movimenti del sistema solare, nonch\u00e9 il tema delle eclissi, a pieno studiato dai sacerdoti maya. Avevano gi\u00e0 correlato la Stella Polare al Nord, avevano riconosciuto le costellazioni zodiacali e avevano anche identificato la Via Lattea, venerata come \"Strada Bianca\". I loro calendari erano, nella loro esattezza, basati sulle stagioni dell\u2019agricoltura. Le osservazioni astronomiche servivano per predire il futuro, interpretare i segni divini e poter consigliare cos\u00ec i re. \nI Maya come simbolo. La loro scrittura era una cosiddetta \"scrittura a rebus\" o logosillabica, in cui ogni glifo poteva rappresentare sia un oggetto che la lettera iniziale dell'oggetto stesso, molto simile, quindi alla scrittura geroglifica egizia.\nGli Inca.\nGli Inca amavano vivere tra le nuvole. Il loro regno montuoso era costellato di centri urbani, molti dei quali a pi\u00f9 di 4000 metri di altezza. Le citt\u00e0, testimonianze delle loro formidabili capacit\u00e0 edilizie, erano collegate fra loro sia da ponti sospesi che da strade lastricate lunghe 16.000 km. Ogni citt\u00e0 aveva la sua piramide; la pi\u00f9 conosciuta, forse, quella di Machu Picchu, situata a circa 2500 metri di altezza e che era un santuario esclusivamente femminile. \nDal punto di vista politico-governativo, la situazione degli Inca era molto simile a quella europea: i nobili, perlopi\u00f9 mercanti e guerrieri, erano tutti parenti del re; il momento della successione al trono costituiva sempre, quindi, un bagno di sangue.\nIl territorio inca era suddiviso in tanti distretti quanti erano i clan (cio\u00e8 insieme tribale di famiglie con un antenato in comune). I prodotti di ciascun distretto venivano cos\u00ec spartiti: un terzo rimaneva per il clan, un terzo era offerto ai sacerdoti per il Dio Sole, Inti, e un terzo veniva spedito all'imperatore inca nella cassa dello stato. Gli Inca erano anch'essi agricoltori e allevatori. Il loro alimento principale era il mais, capace di adattarsi alle alte quote, che venivano piantati sui terreni resi fertili attraverso il guano, un fertilizzante prodotto con gli escrementi degli uccelli di mare della costa pacifica. \nGli Inca avevano inoltre appreso come conservare gli alimenti attraverso la disidratazione (odierna liofilizzazione, chiamata anche crioessiccamento): gli alimenti venivano esposti al sole e al gelo notturno per una decina di giorni, dopodich\u00e9 venivano ricoperti di paglia e poi compressi, per perdere i residui di acqua. Al momento del consumo, le donne idratavano nuovamente gli alimenti. \nCome animali domestici, gli Inca pi\u00f9 di tutti facevano affidamento sul lama, sul guanaco e sulla vigogna, tutte e tre specie di cammelli, abilissime sulle montagne. Questi animali garantivano la lana e il latte necessari al sostentamento, in particolare il lama veniva utilizzato per trasportare i carichi e per il latte, il guanaco per la lana, particolarmente calda anche se ruvida, mentre la vigogna, dalla lana morbidissima, era destinata ai nobili. \nGli Inca erano insuperabili orefici. Le loro montagne ricche di oro, cosa di cui, per\u00f2, non si interessavano granch\u00e9: infatti, per i nativi americani avevano pi\u00f9 valore le piume degli uccelli rari, simbolo di potere imperiale. \nGli Inca eccellevano anche nel campo medico: gli scheletri rinvenuti dimostrano una conoscenza della chirurgia talmente avanzata da saper sanare le fratture o da saper trapanare il cranio ed estrarre un tumore. \nInfine, gli Inca, pi\u00f9 di altri, furono legati agli sciamani, figure che, nella mentalit\u00e0 inca, rimanevano l'unico modo di entrare in contatto e comunicare con gli antenati; per questo motivo, i defunti di alto rango venivano mummificati, con la speranza di conservarli; il cadavere veniva avvolto in salme da cotone, riposto in tombe riempite di sabbia, in grado di rendere l'ambiente pi\u00f9 asciutto e il tutto veniva affidato al clima secco montuoso. Tra le mummie ritrovate, ci sono anche bambini, vestiti con abiti di taglia pi\u00f9 grande come augurio di crescita nella vita dell'aldil\u00e0, che erano stati offerti come sacrificio alla Montagna, molto presumibilmente storditi da droghe prima della loro uccisione.\nTratti comuni.\nAztechi, Maya e Inca vivevano in un clima tropicale, che modell\u00f2 il paesaggio americano portando vastissime foreste pluviali (l'Amazzonia), deserti (ad es. il deserto di Atacama, tra gli odierni Per\u00f9 e Cile), laghi di sale (ad es. il Salar de Uyuni, in attuale Bolivia) e paludi, in un continente attraversato verticalmente da una lunga catena montuosa che nel subcontinente settentrionale prende il nome di Rocky Mountains, le Montagne Rocciose, mentre nel subcontinente meridionale diventa Cordillera de los Andes, la Cordigliera delle Ande.\nPer costruire le loro capitale, Tenochtitl\u00e0n, nella zona del Messico centrale, dove ora sorge Citt\u00e0 del Messico, gli Aztechi dovettero bonificare alcune paludi; riuscirono a costruire su alcune isolette collegate da ponti sul lago di Texcoco una citt\u00e0 simile a Venezia. \nNella parte pi\u00f9 calda e umida dello Yucat\u00e1n vivevano i Maya, i quali avevano avviato un processo di deforestazione per costruire centri urbani (ad es. la capitale Tikal), piramidi e per trovare terreno adatto alla coltivazione del mais. \nI pi\u00f9 meridionali, gli Inca, i quali dovevano sopportare il freddo delle Ande, perfezionarono le loro abilit\u00e0 di ingegneria, riuscendo a fondare citt\u00e0, come la capitale Cuzco, anche a quote altissime (sulle Ande si arriva a 4000 metri). \nLe tre civilt\u00e0 avevano numerosi aspetti in comune. Parlavano una lingua proveniente da uno stesso ceppo linguistico originario, eseguivano sacrifici umani durante i rituali e costruivano i templi in cima alle tipiche piramidi. \nEra pratica comune lo sciamanesimo, insieme di riti effettuati da uno sciamano (letteralmente un \"uomo che vede nel buio\", uno stregone o una strega, un veggente, un guaritore, che entrava in contatto con spiriti o forze naturali e soprannaturali al fine di aiutare la comunit\u00e0). Non sembrava sapessero dell'esistenza della ruota, ma conoscevano e sapevano sfruttare nella loro architettura l'arco e la volta: un esempio sono certamente i ponti sospesi, spesso realizzati con materiali vegetali, degli Aztechi, ma anche e soprattutto quelli degli Inca, che raggiungevano altezze vertiginose. \nPer quanto riguarda, poi, la scrittura, siamo a conoscenza solo di quella dei Maya e degli Aztechi, nonostante si potrebbe accettare come sistema di scrittura anche l'usanza tipica degli Inca di utilizzare delle corde colorate annodate per i conti. Purtroppo ci restano pochissime testimonianze letterarie di questi popoli. Il motivo principale fu la conquista spagnola, che port\u00f2 il saccheggio e il rogo di numerosi reperti; tuttavia, tra le opere letterarie pi\u00f9 significative a noi giunte, ricordiamo il Popol Vuh (una raccolta di leggende e miti riguardanti la creazione del mondo) e l'Apu Ollantay, il poema drammatico inca pi\u00f9 antico a noi sopravvissuto attraverso manoscritti, che narra la storia d\u2019amore a lieto fine tra il generale inca Ollantay e la principessa Qoyllur, inizialmente impedita dalla condizione sociale inferiore del giovane.\nLa societ\u00e0 era fortemente gerarchizzata, con al vertice il re divinizzato, e, dall'alto verso il basso, la classe molto influente dei sacerdoti, i quali avevano il monopolio sulla scrittura e sulle decisioni della comunit\u00e0 essendo in rapporto con le divinit\u00e0, la classe dei nobili costituita dai guerrieri e dai mercanti, la classe degli uomini liberi e, infine, la classe degli schiavi (che per\u00f2 era assente nella societ\u00e0 inca). \nAlla base delle loro societ\u00e0 c'era la famiglia, qualche volta facente parte di un clan; tutte le famiglie delle classi sociali medie erano vincolate alla monogamia, ma esisteva il divorzio; l'adulterio era punito con la pena di morte (solitamente gli adulteri venivano infilzati vivi con spine e venivano lasciati morire dissanguati). Al contrario, i nobili avevano il privilegio della poligamia e del concubinaggio, ci\u00f2 che port\u00f2 a numerosi figli illegittimi. L'attivit\u00e0 sociale pi\u00f9 importante era l'educazione dei figli, i quali venivano spesso affidati alle madri. Nonostante ci\u00f2 per\u00f2, l'intera societ\u00e0 era guidata dall'educazione piramidale: i figli venivano educati dai genitori, a loro volta educati dagli anziani; i civili erano educati dai sacerdoti; e colui che educava tutti era la figura dell\u2019imperatore. \nNelle classi sociali medie, i figli avevano una diversa educazione a seconda del loro genere: i maschi dovevano apprendere l'arte dell'agricoltura, della caccia, dell'artigianato (ceramiche) e l'intreccio delle piume, mentre le femmine dovevano imparare a pulire e cucinare; nel caso di bisogno di punizioni, queste erano crudeli: si veniva fustigati, graffiati con spine o anche obbligati a inalare il fumo del peperoncino piccante. \nPer quanto riguarda, invece, la classe sociale dei nobili, i figli venivano affidati a scuole \"pubbliche\", dove si insegnava loro la lettura e la scrittura, oltre che arti come la musica, il ballo, l'arte bellica e le buone maniere, che comprendeva il rispetto per gli anziani e la sopportazione di condizioni di vita sfavorevoli, come fatiche, cibo pessimo, veglie abbondanti con scarsi riposi... Le figlie, invece, raggiunti gli otto anni, erano destinate alle scuole dei templi, dove venivano sottoposte, come i maschi, a lunghe veglie e a duri digiuni, mentre imparavano la tessitura, l'accensione del fuoco tramite lo sfregamento di bastoncini di legno, il ballo e il canto. \nAnche il sistema giuridico era complesso. Esistevano due tipi di delitti, quelli contro lo Stato e quelli contro privati. I castighi erano nelle mani del popolo affinch\u00e9 fosse il popolo il difensore del proprio equilibrio sociale. Le punizioni, per\u00f2, dipendevano anche dalla classe sociale della vittima e del criminale. Esistevano, comunque, alcuni delitti le cui pene erano prestabilite: \nDal punto di vista dell'alimentazione, nei territori dell'America centrale e meridionale erano presenti molte categorie di piante e cibi: mais, patate (tra cui anche patate dolci, o batate), zucche, girasole, tabacco (che inizialmente costituiva una medicina), fagioli, peperoncini (chiamati cili) e peperoni, pomodori, cacao, ananas, fichi d'India, cetrioli... Alla base del sistema alimentare c'era anche la carne: lepri, fagiani, anatre, ma anche scimmie, cani, bisce, serpenti d'acqua e, in grande quantit\u00e0, formiche. Esistevano per\u00f2 animali sacri le cui carni non venivano cucinate; essi erano gli animali presenti nei miti pi\u00f9 antichi, come il giaguaro, il serpente o il cervo (anche se le corna del cervo erano indossate da alcuni guerrieri). I nativi americani avevano pochi animali domestici, tra cui il tacchino, i cani, i porcellini d'India e i lama (che utilizzavano principalmente per il trasporto di merci).\nArte.\nL'arte precolombiana aveva raggiunto un notevole successo sia grazie al vasto territorio sia per le differenti condizioni economiche, culturali e sociali.\nSe nelle societ\u00e0 pi\u00f9 progredite si svilupparono sia le arti figurative sia le costruzioni di opere monumentali religiose e pubbliche, nel resto del continente la produzione non and\u00f2 oltre il livello tribale.\nNell'America Settentrionale gli Eschimesi ornarono con scene realistiche le teste di arponi, pipe e di altri oggetti di uso quotidiano, oltre a decorare le rocce dell'Alaska con pitture figurative e realizzare statuine in legno o in avorio.\nNelle regioni del nordovest le prime forme di scultura furono eseguite sulla pietra, seguite nel corso del tempo da quelle sul legno, che raggiunsero buoni livelli di armonia, come nel caso dei pali totemici. Lo stile si mantenne nel tempo figurativo, e le immagini rappresentate furono quelle umane e animali. La scultura in legno era affidata agli uomini, mentre le donne si occupavano di fabbricare pregevoli coperte con temi simili alle sculture.\nNelle grandi pianure del nord l'arte pi\u00f9 diffusa fu la pittura naturalistica, dapprima a motivi geometrici e poi raffigurante scene di caccia e di guerra.\nNell'area comprendente l'Arizona e il Nuovo Messico, prima del 1000 d.C. fior\u00ec la produzione di ceramiche, di mosaici raffiguranti divinit\u00e0 e animali in stile realistico, di decorazioni con affreschi a carattere mitologico.\nNell'America Centrale, la produzione artistica pi\u00f9 antica fu quella olmeca, contraddistinta da enormi statue e maschere in giada a cui segu\u00ec l'arte tolteca (450-1000 d.C.), caratterizzata da un'architettura monumentale e dalla lavorazione della creta.\nSe gli Zapotechi si distinsero per la lavorazione dei metalli, gli Aztechi, a partire dal 1300 circa, fecero grande uso di sculture e architetture a fini religiosi e politici, tra le quali strutture piramidali ornate con imponenti bassorilievi. Inoltre raggiunse alti livelli di qualit\u00e0 la produzione di mosaici, la ceramica e i lavori in piuma.\nI Maya toccarono i vertici artistici nell'architettura, come evidenziato dai templi, dai monasteri, dagli osservatori astronomici, costruiti con piante complesse e soffitto a pseudovolta. Le pitture vivaci apparvero pi\u00f9 che altro decorative e raffiguranti cerimonie e sacrifici, mentre le sculture celarono ragioni simboliche.\nArticolata e suddivisa in ben sette fasi storiche fu l'arte andina, dal periodo tessile-ceramico a quello architettonico-scultoreo avente il tema principale del demone-felino.\nLetteratura.\nRisultarono rare le testimonianze di opere letterarie, anche per le distruzioni compiute dai conquistatori.\nNell'America Settentrionale sono pervenuti sino a noi canti di guerra, di caccia, rituali, leggende e miti.\nDell'America Centromeridionale l'opera pi\u00f9 significativa sopravvissuta \u00e8 il Popol Vuh che raccoglie leggende mitologiche riguardanti la creazione del mondo. Il poema drammatico \"Ollantay\" prodotto dalla civilt\u00e0 incaica apparve importante per la sua purezza linguistica.\nMedicina.\nPrima della sua scoperta da parte dell'Europa, il territorio delle Americhe ha ospitato in vari periodi storici, molti diversi tipi di societ\u00e0, culture e civilt\u00e0, cosicch\u00e9 possiamo trovare esempi di medicina neolitica pi\u00f9 primitiva, di sciamanesimo, e di medicina quasi tecnica sviluppata nelle epoche di maggiore splendore delle civilt\u00e0 Maya, Inca e Azteca. Esistono, senza dubbio, alcune caratteristiche comuni alle varie civilt\u00e0 precolombiane, come la concezione magico-teurgica della malattia, intesa come castigo divino, e l'esistenza di individui particolarmente legati alle divinit\u00e0, capaci di esercitare la funzione di guaritori.\nPeriodi archeologici.\nI periodi archeologici americani sono classificati secondo una convenzione proposta nel 1958 dai due archeologi americani Gordon Willey e Philip Phillips, che prevede 5 periodi o fasi (\"stage\" nella terminologia originaria degli autori).\nSuccessivamente a questa definizione sono state proposte ulteriori classificazioni a carattere regionale che vanno a dettagliare e integrare la precedente al fine di avere una classificazione che consenta di distinguere le varie culture in base al tempo ed allo spazio.\n\u00c8 opportuno notare che delle cinque fasi suddette, solo le prime tre si applicano al Nord America, essendo le ultime due applicabili solo alle civilt\u00e0 del Meso e Sud America. Per questa ragione spesso, quando si fa riferimento all'archeologia del Nord America, la fase Formativa viene anche chiamata Neo-arcaica o Post-arcaica.\nFase Litica.\nLa fase Litica, detta anche Periodo Paleo-indiano, \u00e8 quella delle culture post-glaciali di cacciatori-raccoglitori. \u00c8 caratterizzata da strumenti e armi in pietra scheggiata. La popolazione era scarsa e molto sparpagliata sul territorio. Nella maggior parte dei luoghi questa fase pu\u00f2 essere datata prima del 8000 a.C.. Alcuni esempi di tale fase sono la Cultura Clovis e la Cultura Folsom.\nFase Arcaica.\nLa fase Arcaica, detta anche Periodo Meso-Indiano, \u00e8 caratterizzata da un'economia di sussistenza basata su un utilizzo pi\u00f9 intensivo delle risorse naturali. La caccia permane, ma sono interessate maggiori variet\u00e0 di animali. Inoltre compare una prima fase di coltivazione di piante domestiche, anche se non si pu\u00f2 parlare di agricoltura. Vengono inoltre sviluppati attrezzi e utensili in pietra e compaiono le tecniche di macinazione a pietra. Nelle zone umide sono stati ritrovati grandi accumuli di molluschi che suggeriscono un possibile sfruttamento del loro allevamento. Il periodo pu\u00f2 essere datato all'incirca dall'8000 a.C. al 1000 a.C.. Durante la media fase Arcaica (circa 6000-3000 a.C.) inizi\u00f2 la costruzione dei tumuli (sito di Watson Brake 3400 a.C. circa). Esempio di culture arcaiche sono la Cultura delle grandi pianure, le Culture Paleo-artiche nel Nord America, la Cultura Basketmaker del Sud-Ovest, e la cultura di Poverty Point nel Sud-Est.\nFase Formativa.\nLa fase Formativa \u00e8 una cultura caratterizzata dalla presenza di una agricoltura del granturco e/o della manioca, e dalla integrazione socio-economica positiva di tale agricoltura in una consolidata vita sedentaria del villaggio. La maggior parte di queste culture possono essere datate fra il 1000 a.C. e il 500 d.C.. Esempio di questo tipo di culture sono: la Cultura di Adena, la Cultura Olmeca, la Cultura Woodland, la Cultura Oneota e la Cultura del Mississippi.\nFase Classica.\nLa fase Classica \u00e8 una cultura caratterizzata dall'inizio dell'urbanizzazione. Si assiste inoltre a una maggiore evoluzione delle arti, sviluppi artigianali specializzati, ed evoluzione delle architetture religiose, con realizzazione di grandi centri cerimoniali. Vi \u00e8 inoltre l'inizio dello sviluppo della metallurgia.\nSecondo Willey e Phillips questo stadio di evoluzione viene raggiunto solo nel Mesoamerica e nel Per\u00f9 nel periodo dal 500 d.C. al 1200 d.C.\nEsempi di questo tipo di cultura sono i primi Maya e la cultura dei Toltechi nel Centroamerica e la fase finale della Cultura Moche e la Civilt\u00e0 Nazca nel Sudamerica.\nFase Post-classica.\nLa fase Post-classica \u00e8 caratterizzata da una spinta urbanizzazione. Le citt\u00e0 vengono realizzate attorno a nuclei politico-religiosi costituiti da templi, piramidi e palazzi governativi. Le zone urbane ospitavano quindi non solo i governanti, il clero ed i loro \"entourage\", ma anche artigiani e gestori di servizi. Le societ\u00e0 sono inoltre fortemente militarizzate e mostrano una tendenza alla secolarizzazione. Queste civilt\u00e0 possiedono una metallurgia sviluppata. Anche questa fase \u00e8 limitata geograficamente all'area del sud Messico e adiacente Centroamerica e all'area peruviana-boliviana. Il periodo temporale \u00e8 quello che va dal 1200 d.C. in avanti fino alla conquista spagnola del Messico e del Per\u00f9. Esempi di culture considerate Post-classiche includono gli Aztechi e la cultura tarda Maya nell'America centrale, gli Inca e le pre-culture regionali del Per\u00f9, quali i Chim\u00fa e la Cultura Chancay."}
{"id": "391015", "revid": "1983214", "url": "https://it.wikipedia.org/wiki?curid=391015", "title": "Coordinate parabolico cilindriche", "text": "Le coordinate parabolico cilindriche sono coordinate curvilinee ortogonali per lo spazio vettoriale tridimensionale. Seguendo il testo di Morse e Feshbach e MathWorld, adottiamo le coordinate formula_1, formula_2 e formula_3 consentendo che sia \ne chiedendo che siano collegate alle coordinate cartesiane ortogonali formula_5, formula_6 e formula_3 dalle uguaglianze\nLe superfici relative a valori fissati di formula_1 e formula_2 sono cilindri che intersecano i piani relativi a valori fissati della formula_3 in parabole confocali aventi l'asse in comune. Limitandoci al piano formula_14, si hanno le parabole aventi in comune l'asse formula_15."}
{"id": "391016", "revid": "6923", "url": "https://it.wikipedia.org/wiki?curid=391016", "title": "Cittadinanza dell'Unione europea", "text": "La cittadinanza dell'Unione europea \u00e8 stata istituita dal Trattato di Maastricht del 1992. Essa completa, e non sostituisce, la cittadinanza statale e prevale sulla cittadinanza di uno stato terzo.\n\u00c8 regolata dalla seconda parte del Trattato sul funzionamento dell'Unione europea (TFUE), artt. 20-25; in precedenza le disposizioni erano previste dai Trattati di Roma agli articoli 17-22 nella versione consolidata.\nAcquisizione della cittadinanza.\nCon l'acquisizione della cittadinanza di uno stato facente parte dell'Unione europea si acquista, automaticamente, anche la cittadinanza europea.\nDiritti riconosciuti al Cittadino dell'UE.\nI diritti ad essa connessi non arricchiscono il patrimonio giuridico soggettivo all'interno dell'ordinamento nazionale ma:\nEntro l'ordinamento di altri Stati membri UE:\nEntro l'ordinamento internazionale:\nEntro la sfera dell'ordinamento comunitario:\nGli Stati membri dell'Unione europea usano anche un passaporto comune, di color rosso bordeaux con impresso il nome dello Stato membro, il timbro ed il titolo \"Unione europea\" debitamente tradotto."}
{"id": "391018", "revid": "86599", "url": "https://it.wikipedia.org/wiki?curid=391018", "title": "Cratere Censorinus", "text": ""}
{"id": "391020", "revid": "1594855", "url": "https://it.wikipedia.org/wiki?curid=391020", "title": "Strage di San Valentino", "text": "La strage di San Valentino fu il massacro della banda del gangster George Bugs Moran compiuto dagli uomini di Al Capone a Chicago il 14 febbraio 1929. In totale furono assassinate sette persone e con questa operazione la mafia italo-americana prese il sopravvento. L'episodio resta uno dei pi\u00f9 cruenti regolamenti di conti della storia nella malavita americana.\nStoria.\nNegli Stati Uniti d'America durante il proibizionismo, Al Capone e l'irlandese George \"Bugs\" Moran si contendevano il controllo del mercato degli alcolici a Chicago. Il commando mafioso fu guidato dall'autista e luogotenente di Capone, Sam Giancana, con al seguito altri quattro uomini. Venne scelto il 14 febbraio, giorno nel quale Capone si trovava a Miami convocato da un giudice federale per un interrogatorio, circostanza che avrebbe costituito per lui un alibi. Gli uomini di Capone si presentarono nel garage al 2122 di North Clark Street travestiti da poliziotti e, colti di sorpresa, quelli di Moran si lasciarono disarmare e vennero uccisi a colpi di mitragliatore, con almeno cinquanta colpi sparati per ognuno. Uno di loro, Frank Gusenberg, era ancora vivo all'arrivo della polizia, sebbene avesse molti proiettili in corpo; alla domanda su chi gli avesse sparato rispose \"nessuno mi ha sparato\" e tre ore dopo mor\u00ec. Per molti anni l'alibi di Al Capone resse, anche perch\u00e9 i pochi testimoni della scena videro dei poliziotti aggirarsi sul luogo della strage e la tesi sposata fu a lungo quella di un'esecuzione di poliziotti corrotti che volevano mettere a tacere testimoni che sapevano troppo. Solo 40 anni dopo un vecchio gangster, Alvin Karpis, fece luce sui fatti.\nLe vittime furono Peter Gusenberg, Frank Gusenberg, Adam Heyer, Albert Kachellek, Reinhardt Schwimmer, Albert Weinshank e John May. Bugs Moran fu il solo superstite; una vittima gli somigliava moltissimo e probabilmente fu uccisa al suo posto. Egli invece fugg\u00ec e spar\u00ec per sempre. Al Capone rimase unico e incontrastato padrone di Chicago molto a lungo.\nIl vero garage dove avvenne il massacro venne demolito nel settembre del 1967, tre mesi dopo l'uscita del film \"Il massacro del giorno di San Valentino\"; l'area dell'edificio \u00e8 occupata ora da un prato sulla strada principale e un parcheggio nel retro."}
{"id": "391024", "revid": "287204", "url": "https://it.wikipedia.org/wiki?curid=391024", "title": "D\u00f4me du Go\u00fbter", "text": "Il D\u00f4me du Go\u00fbter (4.306 ) \u00e8 una delle cime pi\u00f9 alte del gruppo Bionnassay-Go\u00fbter, nel Massiccio del Monte Bianco lungo la linea di confine tra Italia e Francia.\nGeneralit\u00e0.\nCome per il Monte Bianco esiste una controversia se la vetta sia sul confine oppure del tutto in territorio francese; normalmente la si pensa sul confine. La montagna \u00e8 ritenuta dai francesi la loro terza montagna pi\u00f9 alta. La sua parte sommitale \u00e8 considerata una delle pi\u00f9 \"piatte\" in tutta la catena delle Alpi.\nDurante la scalata verso il Monte Bianco, sia lungo la via normale francese che quella italiana, costituisce una tappa obbligatoria.\nPrima ascensione.\nLa prima ascensione fu compiuta il 14 luglio 1775 da Jean Nicolas Couteran, con Fran\u00e7ois Paccard, Michel Paccard e Victor Tissai. Per alcuni la prima fu invece quella di Jean Marie Couttet e Fran\u00e7ois Cuidet, nel percorrere la prima salita dall'Aiguille du Go\u00fbter fino al \"colle del D\u00f4me\", il 17 settembre 1784.\nI versanti.\nCompletamente coperta di ghiaccio, la \"Cupola\" ha quattro versanti:\nSi congiunge al Monte Bianco per mezzo della \"cresta delle Bosses\" - lungo la parte sud-est, mentre a nord-ovest si collega all'Aiguille du Go\u00fbter e ad ovest all'Aiguille de Bionnassay."}
{"id": "391025", "revid": "1543377", "url": "https://it.wikipedia.org/wiki?curid=391025", "title": "Carl Peter Vaernet", "text": "Vaernet effettu\u00f2 esperimenti medici, utilizzando come cavie umane gli internati omosessuali del campo, sulla possibile cura dell'omosessualit\u00e0 utilizzando composti di ormoni sintetici, sperando che essi potessero modificare l'orientamento sessuale dei \"pazienti\": tra i sottoposti al trattamento, almeno 13 morirono nelle settimane immediatamente successive.\nBiografia.\nPrimi anni.\nCarl Peter Vaernet nacque con il nome di Carl Peter Jensen da una ricca famiglia di commercianti di cavalli. Nell'agosto 1920 Vaernet spos\u00f2 Edith Frida Hamershoj dalla quale ebbe tre figli, il primo dei quali Kjeld Vaernet, nel novembre dello stesso anno. Nel dicembre 1921 cambi\u00f2 il proprio cognome da Jensen, molto comune in Danimarca, in Vaernet. Nel 1923 Vaernet si laure\u00f2 in medicina insieme a Fritz Clausen, pi\u00f9 tardi a capo del Partito Nazionalsocialista del Lavoro di Danimarca.\nDopo la laurea Vaernet abbandon\u00f2 la famiglia e si trasfer\u00ec in Germania dove spos\u00f2 Gurli Marie (1902-1955), dalla quale ebbe altri tre figli. In questo periodo si specializz\u00f2 in endocrinologia e conobbe Knud Sand, un sostenitore della castrazione degli omosessuali in Danimarca, prima che nel 1930 lo stato danese la legalizzasse. Nel 1932 Vaernet inizi\u00f2 i suoi esperimenti endocrinologici utilizzando come cavie gatti; il suo collega/rivale Sand, invece, oper\u00f2 una sperimentazione parallela su galline partendo dal presupposto che l'omosessualit\u00e0 avrebbe potuto essere guarita attraverso il trapianto di testicoli sani su \"soggetti\" ammalati (cosa che oggi sappiamo essere impossibile per il fenomeno del rigetto). Tra il 1932 ed il 1934 Vaernet, dopo aver lavorato in due ospedali di Copenaghen torn\u00f2 in Germania e successivamente a Parigi per proseguire gli studi e specializzarsi nei trattamenti ad ultrasuoni.\nNel 1939, rientrato in Danimarca, Vaernet riprese gli esperimenti e le ricerche sul testosterone: nel 1941 un giornale danese asser\u00ec che le galline utilizzate per gli esperimenti cantavano come galli.\nNegli anni immediatamente precedenti il secondo conflitto mondiale la fama di Vaernet in Danimarca raggiunse l'apice, rendendolo uno dei medici pi\u00f9 importanti del paese. Allo scoppio del conflitt\u00f2 la sua popolarit\u00e0 cal\u00f2 drasticamente a causa dei buoni rapporti con il simpatizzante nazista Fritz Clausen e con il \"Reichsbevollmaechtige\" (plenipotenziario del \"Reich\" tedesco) Werner Best, che raccomand\u00f2 caldamente Vaernet alle autorit\u00e0 naziste del proprio paese. Lo stesso fratello di Carl, Aage Vaernet entr\u00f2 a far parte del partito nazista danese (DNSAP).\nContratto con la Deutsche Heilmittel GmbH.\nNel 1942 Vaernet impiant\u00f2 testosterone su un insegnante gay con un \"buon risultato\", consistente nel fatto che l'insegnante si spos\u00f2. Per il rilascio degli ormoni egli aveva studiato un tubo metallico con un'estremit\u00e0 aperta da impiantare sottopelle all'inguine del paziente ed in grado di rilasciarli per uno o due anni (a seconda del modello). Convinto che sarebbe stato quindi possibile curare il deficit di testosterone negli omosessuali, causa, secondo Vaernet, del loro orientamento sessuale egli decise di brevettare la sua \"invenzione\", prima in Danimarca (1943) e successivamente in Germania. Probabilmente a causa della mediazione di Best egli vendette la sua clinica alle forze di occupazione tedesche che avevano invaso la Danimarca nel maggio 1940. La clinica venne sabotata dal movimento di resistenza danese nel 1944.\nInteressato alle ricerche di Vaernet, il comandante delle SS, Heinrich Himmler, gli propose un contratto di lavoro con la Deutsche Heilmittel GmbH, azienda propriet\u00e0 delle SS che si occupava di ricerca medica. Il 15 novembre 1943 Vaernet firm\u00f2 il contratto alla presenza del comandante della Gestapo, Ernst Kaltenbrunner e del comandante del servizio medico delle SS, Ernst-Robert Grawitz. Il contratto prevedeva uno stipendio mensile di 1.500 Reichsmark; eventuali nuovi brevetti frutto delle ricerche di Vaernet sarebbero stati intestati a suo nome, ma il contratto stabiliva una licenza di utilizzo esclusivo per 15 anni da parte della Deutsche Heilmittel.\nQuesta postilla al contratto indica chiaramente quale fosse l'intenzione di Himmler, notoriamente omofobo, di trovare una \"soluzione finale\" anche per il problema degli omosessuali.\nGli esperimenti nel campo di Buchenwald.\nVaernet, nel dicembre 1943, venne promosso \"SS-Sturmbannf\u00fchrer\" (maggiore) e si trasfer\u00ec a Praga il 26 febbraio 1944, insediandosi in un lussuoso palazzo precedentemente appartenuto ad una famiglia ebrea insieme alla famiglia. Tra il giugno ed il dicembre 1944 Vaernet effettu\u00f2 diversi sopralluoghi a Buchenwald per selezionare ed effettuare i suoi esperimenti su internati omosessuali. Collaboratori di Vaernet furono il comandante medico del campo di Buchenwald \"SS-Hauptsturmf\u00fchrer\" (capitano) Gerhard Schiedlausky (impiccato nel 1947) e\nil dottor Erwin Ding-Schuler, suicidatosi dopo la cattura nel 1945, che nello stesso periodo compiva \"esperimenti\" sul tifo petecchiale che provocarono la morte di circa 200 internati.\nIn un memorandum del 29 luglio 1944 Schiedlausky riport\u00f2 una visita effettuata da Vaernet al campo (il 26 luglio dello stesso anno) durante la quale:\nGli esperimenti, l'inizio dei quali era preventivato nell'agosto 1944, vennero posticipati di alcune settimane a causa di un bombardamento aereo che interess\u00f2 l'area del campo. Una prima serie venne effettuata il 13 settembre 1944 ed una seconda l'8 dicembre 1944. La rivista \"Studenternes efterretningstjeneste\" riporta un totale di 30-40 internati coinvolti nella \"ricerca\": non tutti omosessuali, vennero coinvolti anche alcuni criminali comuni. Rimangono tracce sicure di 17 interventi che consistettero nell'impianto sottopelle di una speciale \"ghiandola artificiale\" brevettata da Vaernet, con differenze nei diversi dosaggi di testosterone impiegati sui diversi soggetti. Quasi tutti (almeno 13, forse 15) morirono nelle settimane successive l'intervento.\nUna lunga lettera inviata il 30 ottobre 1944 da Vaernet al comandante del servizio medico delle SS Grawitz riporta, tra l'altro:\nLa settimana precedente, riferendosi al prigioniero Bernhard Steinhoff (numero di internamento 21.686), un teologo gay cinquantacinquenne, Vaernet scriveva:\nDi questo primo gruppo, due internati morirono in seguito a complicazioni post-operatorie, mentre si salv\u00f2 Helmut Corsini, che visse a lungo con la \"speciale ghiandola sessuale\" maschile, ma che non rinneg\u00f2 mai la sua omosessualit\u00e0.\nL'8 dicembre 1944 vennero compiuti esperimenti su altri 13 internati; nei documenti rimasti \u00e8 riportato il nome di 7 di essi: Reinhold, Schmith, Ledetzky, Boeck, Henze (morto), K\u00f6ster and Parth. Anche in questo caso molti morirono successivamente di complicazioni post-operatorie.\nCarl Vaernet nel suo rapporto finale ad Himmler del 10 febbraio 1945 relativo alle sue teorie ormonali non fece il minimo accenno agli esperimenti di Buchenwald. Questo particolare ci suggerisce che gli esperimenti fossero ritenuti - anche da lui - un fallimento o almeno non abbastanza credibili da meritare menzione.\nLa fuga in Argentina.\nNel marzo 1945 Vaernet rientr\u00f2 in Danimarca. Il 5 maggio 1945, alla liberazione del paese da parte delle forze alleate, egli venne internato nel campo per prigionieri di Alsgade Skole nei pressi di Copenaghen. Diversi danesi, ex-prigionieri nel campo di Buchenwald, lo riconobbero ed il capo della missione militare britannica nel campo di Alsgade Skole, maggiore Hemingway, afferm\u00f2 che \u00ab\"indubbiamente [Vaernet] verr\u00e0 giudicato come criminale di guerra\"\u00bb.\nNonostante questo, durante la prigionia, Vaernet riusc\u00ec ad interessare le autorit\u00e0 danesi e britanniche alle sue teorie ormonali di cura dell'omosessualit\u00e0. Sembra che in questo periodo, seppur recluso, egli abbia preso contatti con la compagnia farmaceutica anglo-americana \"Parke, Davis &amp; Comp. Ltd., London &amp; Detroit\" e con il colosso chimico statunitense DuPont interessate all'acquisto dei suoi brevetti.\nNel novembre 1945 venne rilasciato dal campo di prigionia a causa delle presunte precarie condizioni di salute ed ottenne dalle autorit\u00e0 danesi un salvacondotto per andare a curarsi in Svezia, dalla quale egli fece perdere le sue tracce fuggendo in Argentina. Il 19 novembre 1947 il giornale danese \"Berlingske Tidende\" riprodusse la lettera inviata da un emigrante danese che asseriva che Vaernet lavorava a Buenos Aires presso il Ministero della sanit\u00e0.\nNegli anni successivi Vaernet - che aveva cambiato il nome di Karl in Carlos, lasciando inalterato il cognome - apr\u00ec a Buenos Aires, in \"Calle Uriarte 2251\", uno studio medico pur continuando a collaborare con le autorit\u00e0 argentine in progetti relativi alla cura dell'omosessualit\u00e0. Il neurochirurgo Kjeld Vaernet, figlio di Karl, collabor\u00f2 negli anni cinquanta con Walter Freeman ad una serie di cure ormonali per la cura dell'omosessualit\u00e0 (circa 4.000 pazienti trattati) e successivamente studi\u00f2 la possibilit\u00e0 di lobotomizzazione degli omosessuali.\nVaernet mor\u00ec, impunito, il 25 novembre 1965 a causa di una imprecisata malattia febbrile, nonostante le autorit\u00e0 danesi ed alleate fossero perfettamente al corrente sia degli esperimenti criminali che aveva condotto durante la guerra, sia della sua residenza argentina."}
{"id": "391027", "revid": "219110", "url": "https://it.wikipedia.org/wiki?curid=391027", "title": "ISO/IEC 27001", "text": "Lo standard ISO/IEC 27001 (\"Tecnologia delle informazioni - Tecniche di sicurezza - Sistemi di gestione della sicurezza delle informazioni - Requisiti\") \u00e8 una norma internazionale che contiene i requisiti per impostare e gestire un sistema di gestione della sicurezza delle informazioni (SGSI o ISMS, dall'inglese \"Information Security Management System\").\nLa ISO 27001 non \u00e8 (unicamente) uno standard di sicurezza informatica in quanto, oltre alla sicurezza logica, include la sicurezza fisica/ambientale e la sicurezza organizzativa.\nStoria.\nLa norma \u00e8 stata redatta e pubblicata nell'ottobre 2005 (la versione italiana UNI \u00e8 del 2006) a fini certificativi, in modo da costituire un sistema completo per garantire la gestione della sicurezza nella tecnologia dell'informazione. \nCon la sua pubblicazione ha sostituito la norma inglese BS 7799:2 (che conteneva la linea guida e lo standard vero e proprio), che fino ad allora rappresentava la principale norma di riferimento per l'applicazione di un sistema di gestione per la sicurezza delle informazioni (SGSI). Il nuovo standard ha assorbito entrambe le parti: la linea guida \u00e8 stata recepita dall'ISO come ISO 17799 (Information Technology - Security Techniques - Code of practice for information security management), mentre la seconda parte, lo standard vero e proprio, \u00e8 stato emesso nell'ottobre 2005 come ISO 27001. \nNel 2007 anche il documento ISO 17799 \u00e8 stato ritirato e sostituito dalla norma ISO 27002, meglio coordinata con la ISO 27001 e parte della serie 27000 che comprende oggi svariati altri documenti correlati al tema della sicurezza delle informazioni.\nVersione 2017.\nLa versione pi\u00f9 recente della norma \u00e8 la UNI CEI EN ISO/IEC 27001:2017 (pubblicata il 30 marzo 2017), che non \u00e8 altro che la versione 2013 con due corrigendum (emessi dall'ISO nel 2014 e 2015):\nNon essendo stati introdotti nuovi requisiti, la norma ISO resta in , per cui l\u2019unico impatto sui certificati emessi si potr\u00e0 avere sul riferimento normativo nazionale in essi riportato.\nTutto ci\u00f2 che segue \u00e8 riferito all'edizione 2013.\nCaratteristiche.\nLa norma ISO 27002:2007 \u00e8 una raccolta di \"best practices\" che possono essere adottate per soddisfare i requisiti della norma ISO 27001:2005 al fine di proteggere le risorse informative; ISO 27001:2005 \u00e8 il documento normativo di certificazione al quale l'organizzazione deve fare riferimento per costruire un Sistema di Gestione della Sicurezza delle Informazioni che possa essere certificato da un ente indipendente, mentre la norma ISO 27002:2007 non \u00e8 certificabile in quanto \u00e8 una semplice raccolta di raccomandazioni.\nDal momento che l'informazione \u00e8 un bene che aggiunge valore all'organizzazione, e che ormai la maggior parte delle informazioni sono custodite su supporti informatici, ogni organizzazione deve essere in grado di garantire la sicurezza dei propri dati, in un contesto dove i rischi informatici causati dalle violazioni dei sistemi di sicurezza sono in continuo aumento. L'obiettivo del nuovo standard ISO 27001:2005 \u00e8 proprio quello di proteggere i dati e le informazioni da minacce di ogni tipo, al fine di assicurarne l'integrit\u00e0, la riservatezza e la disponibilit\u00e0, e fornire i requisiti per adottare un adeguato sistema di gestione della sicurezza delle informazioni (SGSI) finalizzato ad una corretta gestione dei dati sensibili dell'azienda.\nLa norma \u00e8 applicabile a imprese operanti nella gran parte dei settori commerciali e industriali, come finanza e assicurazioni, telecomunicazioni, servizi, trasporti, settori governativi.\nL'impostazione dello standard ISO/IEC 27001 \u00e8 coerente con quella del Sistema di Gestione per la Qualit\u00e0 ISO 9001:2015 ed il Risk management, basandosi sull'approccio per processi, strutturato in politica per la sicurezza, identificazione, analisi dei rischi, valutazione e trattamento dei rischi, riesame e rivalutazione dei rischi, modello PDCA, utilizzo di procedure e di strumenti come audit interni, non conformit\u00e0, azioni correttive e preventive, sorveglianza, nell'ottica del miglioramento continuo.\nLa norma Standard ISO 27001:2005 stabilisce i requisiti per il Sistema di Gestione della Sicurezza delle Informazioni (ISMS).\nL'obiettivo principale \u00e8 quello di stabilire un sistema per la gestione del rischio, la protezione delle informazioni e degli asset aziendali, ivi inclusi gli asset IT.\nLa norma \u00e8 applicabile a tutte le imprese o aziende pubbliche, in quanto prescinde da uno specifico settore di business o dall'organizzazione dell'azienda o finalit\u00e0 dell'ente pubblico. Per\u00f2 bisogna tener presente che l'adozione e gestione di un ISMS richiede un impegno di risorse significativo e quindi deve essere seguito da un ufficio specifico, il quale in genere coincide con l'ufficio Organizzazione e Qualit\u00e0.\nLo standard ISO 27001:2005 che come gi\u00e0 detto presenta molti punti in comune con la ISO 9001, che definisce i requisiti di un sistema di gestione della qualit\u00e0 (es. adozione modello PDCA, filosofia del miglioramento continuo, ecc.), si differenzia in quanto segue un approccio basato sulla gestione del rischio. Quindi lo standard prevede:\nsimilmente a quanto previsto dai sistemi per la gestione della qualit\u00e0.\nNella fase di progettazione richiede per\u00f2 lo svolgimento di un risk assessment, schematizzabile in:\nL'ultimo punto specifica gli obiettivi di controllo adottati e i controlli implementati dall'organizzazione rispetto ad una lista di obiettivi di controllo previsti dalla norma. Analogamente alla norma sui sistemi di qualit\u00e0, il sistema deve essere documentato, ma in aggiunta \u00e8 richiesta ampia documentazione riguardo sia l'analisi del rischio sia le procedure e i controlli a supporto dell'ISMS. Come per il sistema qualit\u00e0, l'organizzazione ISMS pu\u00f2 essere certificata da enti di certificazione, che operano tramite valutatori qualificati, esaminando periodicamente lo stato delle condizioni di conformit\u00e0. Tra le condizioni di conformit\u00e0 la norma prevede la pianificazione e realizzazione di attivit\u00e0 di autocontrollo gestite dall'impresa, con personale proprio o esterno, purch\u00e9 in entrambi i casi dotato delle necessarie competenze.\nControlli.\nDi fondamentale importanza \u00e8 l'Annex A \"Control objectives and controls\" che contiene i 133 \"controlli\" a cui l'organizzazione che intende applicare la norma deve attenersi.\nEssi vanno dalla politica e l'organizzazione per la sicurezza alla \"gestione dei beni\" e alla \"sicurezza delle risorse umane\",\ndalla sicurezza \"fisica e ambientale\" alla gestione delle \"comunicazioni\" e dell\"'operativo\", dal controllo degli accessi \"fisici\" e \"logici\" alla gestione di un monitoraggio e trattamento degli incidenti (relativi alla sicurezza delle informazioni).\nLa gestione della continuit\u00e0 operativa e il \"rispetto normativo\", completano l'elenco degli \"obiettivi di controllo\".\nL'organizzazione deve motivare quali di questi controlli non sono applicabili all'interno del suo ISMS, per esempio un'organizzazione che non attua al suo interno 'commercio elettronico' pu\u00f2 dichiarare non applicabili i controlli 1-2-3 del A.10.9 che si riferiscono appunto all'e-commerce.\nPrivacy.\nLa conformit\u00e0 alla ISO 27001, pur certificata da un organismo di certificazione, magari accreditato, non solleva l'organizzazione dal rispetto delle misure minime di sicurezza e dalla produzione della documentazione richiesta dalla legge sulla privacy; il controllo A.18.1.4 richiede infatti che \"La protezione dei dati e della privacy deve essere garantita come richiesto nella legislazione, nelle norme e, se applicabile, nelle clausole contrattuali\".\nLa differenza sostanziale tra legge sulla privacy e la norma ISO 27001 \u00e8 che la legge sulla privacy tutela dati personali, sensibili e non, mentre la ISO 27001 pur richiedendo che ci\u00f2 sia fatto, s'interessa anche dei dati di \"business\" dell'organizzazione che devono essere salvaguardati per l'interesse stesso dell'organizzazione.\nIl soddisfacimento dei requisiti di legge non \u00e8 condizione sufficiente al test della ISO 27001. Per esempio un \"impianto antincendio\" posto a salvaguardia di un ambiente in cui sono installati dei server o dei client, che contengono informazioni incluse nel dominio di certificazione che soddisfi i requisiti di legge, non soddisfa automaticamente le esigenze che esprime la norma ISO 27001, che si preoccupa anche della 'correttezza' dei 'dati' contenuti nei server e nei client."}
{"id": "391028", "revid": "39558", "url": "https://it.wikipedia.org/wiki?curid=391028", "title": "Carl Vaernet", "text": ""}
{"id": "391032", "revid": "108107", "url": "https://it.wikipedia.org/wiki?curid=391032", "title": "Saint-Martin (Guadalupa)", "text": ""}
{"id": "391048", "revid": "1005847", "url": "https://it.wikipedia.org/wiki?curid=391048", "title": "Elezioni presidenziali in Francia del 2002", "text": "Le elezioni presidenziali in Francia del 2002 si tennero il 21 aprile (primo turno) e il 5 maggio (secondo turno); Jacques Chirac fu rieletto Presidente della Repubblica al secondo turno.\nContesto.\nLe elezioni presidenziali del 2002 sono state le ottave elezioni del Presidente della Repubblica francese della Quinta Repubblica francese; il Presidente uscente Jacques Chirac si ricandida per un nuovo mandato.\nInoltre, esse avvengono dopo le elezioni legislative del 1997 che avevano condotto alla seconda coabitazione tra il Presidente Chirac e il Primo ministro Lionel Jospin.\nInfine, dopo la modifica costituzionale del 2000, il mandato presidenziale \u00e8 ridotto da 7 a 5 anni (la medesima durata della legislatura) e le elezioni legislative sono fissate per il mese successivo.\nIl 4 aprile 2002 il Consiglio costituzione valida 16 candidature, un record, tuttora ineguagliato.\nCandidati.\nL'estrema destra si presenta divisa, con Jean-Marie Le Pen (del Fronte Nazionale) e Bruno M\u00e9gret (del Movimento Nazionale Repubblicano ed ex Fronte Nazionale). In termini di voti e di percentuale, Jean-Marie Le Pen in queste elezioni far\u00e0 un poco meglio delle precedenti elezioni presidenziali, solo 233.875 voti in pi\u00f9; tuttavia, grazie anche ad un contesto particolare, questi basteranno a qualificarlo per il secondo turno.\nA destra, il Raggruppamento per la Repubblica (all'epoca all'opposizione) sostiene la candidatura del Presidente in carica Jacques Chirac. Il quadro politico a destra \u00e8 completato dalle candidature di Christine Boutin, Alain Madelin e Jean Saint-Josse.\nFran\u00e7ois Bayrou \u00e8 il candidato dell'Unione per la Democrazia Francese; Corinne Lepage \u00e8 sostenuta dal movimento ecologista Citoyennet\u00e9 action participation pour le XXIe si\u00e8cle.\nLa sinistra (all'epoca al governo con Jospin) \u00e8 divisa e presenta ben 5 candidati: Lionel Jospin per il Partito Socialista, Jean-Pierre Chev\u00e8nement per il Movimento Repubblicano e Cittadino, Robert Hue per Partito Comunista Francese, No\u00ebl Mam\u00e8re per I Verdi e Christiane Taubira per il Partito Radicale di Sinistra. Le candidature comunista ed ecologista non sono una novit\u00e0 (dal 1988 presentano un proprio candidato), ma sommate anche alle altre due nuove candidature, le quattro candirature si riveleranno \"decisive\"; alla fine questi 4 partiti insieme otterranno il 16,27%, in particolare il miglior risultato di sempre per I Verdi, dei buoni risultati per Chev\u00e8nement e Taubira e il peggior risultato del PCF.\nArlette Laguiller di Lotta Operaia e Olivier Besancenot della Lega Comunista Rivoluzionaria otterranno il loro miglior risultato di sempre (almeno fino al 2017). Daniel Gluckstein completa il quadro all'estrema sinistra.\nFasi elettorali.\nLa sera del primo turno, per la prima volta nella storia delle elezioni presidenziali a suffragio universale della V Repubblica un candidato dell'estrema destra accede al secondo turno.\nLa forte dispersione elettorale fa s\u00ec che Chirac arrivi in testa con meno del 20%, seguito da due candidati tra il 16%-17%; a titolo di comparazione, alle precedenti elezioni del 1995 si accedeva al secondo turno con pi\u00f9 del 20%, alle successive del 2007 e del 2012 occorrer\u00e0 pi\u00f9 del 27%.\nComplessivamente, la sinistra (tutti e 5 i candidati) ottiene il 32,45%, che insieme ai voti dell'estrema sinistra (al secondo turno) avrebbe potuto permettere ad un candidato di essere addirittura eletto Presidente; tuttavia la dispersione delle candidature al primo turno ha fatto s\u00ec che Jospin, con 194.600 preferenze in meno rispetto a Le Pen, non si sia qualificato per il secondo turno. Il complessivo buon risultato della sinistra (32,45%, rispetto alla destra che totalizzava il 29,21%), aveva fatto sperare in un successo alle successive elezioni legislative, che tuttavia per\u00f2 non si \u00e8 verificato.\nIl Presidente in carica Chirac ottiene poco meno di quanto ottenuto al primo turno nelle precedenti elezioni presidenziali, ma nel 1995 era in competizione con Balladur (19%), mentre nel 2002 gli altri 3 candidati di destra raggiugono insieme il 9,33%; anche aggiungendovi il risultato del centrista Bayrou (6,84%), lo score finale di Chirac appare deludente. Complessivamente, i 4 candidati della destra sommano una percentuale del 29,21%, a cui eventualmente aggiungere il risultato dei due candidati centristi (8,72%), per arrivare al 37,93%.\nI due candidati in testa che accedono al secondo turno (Chirac e Le Pen) raccolgono nuovamente insieme meno della maggioranza delle preferenze (36,74%); obbligando de facto pi\u00f9 della maggioranza dei francesi a fare una scelta diversa al secondo turno rispetto a quella fatta al primo turno.\nLo \u00abshock\u00bb causato dalla prospettiva di un Presidente di estrema destra, condurr\u00e0 \u2013 tra i due turni \u2013 quasi tutti gli altri partiti (solo M\u00e9gret si schiera a favore di Le Pen, mentre Laguiller e Gluckstein per nessuno dei due), l'opinione pubblica e gli artisti ad una mobilitazione a favore di Chirac. Numerose manifestazioni hanno luogo nei giorni successivi, in particolare il 1\u00ba maggio con manifestanti in tutta la Francia. Chirac rifiuta di partecipare al consueto dibattito televisivo tra i due turni con Le Pen.\nAlla fine, \u00e8 eletto Chirac, che al secondo turno ha beneficiato del \u00ab\"fronte repubblicano\"\u00bb e dei voti di praticamente tutti gli altri partiti ed \u00e8 eletto con la percentuale record del 82,21%; superiore anche a quella che Luigi Napoleone Bonaparte aveva ottenuto (ma al primo turno) alle elezioni presidenziali del 1848 (74,33%).\nAnalisi del voto.\nPer comprendere come si \u00e8 arrivati al risultato delle elezioni presidenziali del 2002 \u2013 il risultato di Le Pen non \u00e8 in termini numerici particolarmente eccezionale \u2013 bisogna considerare che molteplici fattori hanno permesso che vi si arrivasse.\nIn breve, una serie di circostanze, che sommate le une alle altre, hanno condotto ad un risultato che nessuno si aspettava.\nNessun sondaggio elettorale aveva previsto un secondo turno RPR/FN, il ballottaggio RPR/PS era dato per certo. I sondaggi elettorali di fine aprile 2002 davano: Chirac 19,5%-20%, Jospin 18%, Le Pen 12,5%-13%, Laguiller 6,5%-8%, Chevenement 6%-6,5%, Bayrou 6%, Hue 6%, Mamere 5,5%-6%, ecc.\nTra le conseguenze di queste elezioni:"}
{"id": "391079", "revid": "1226", "url": "https://it.wikipedia.org/wiki?curid=391079", "title": "Naturalis Historia", "text": ""}
{"id": "391080", "revid": "7336", "url": "https://it.wikipedia.org/wiki?curid=391080", "title": "Joseph Anthony Passalaqua", "text": ""}
{"id": "391082", "revid": "7336", "url": "https://it.wikipedia.org/wiki?curid=391082", "title": "Kenneth David Kirkland", "text": ""}
{"id": "391088", "revid": "171091", "url": "https://it.wikipedia.org/wiki?curid=391088", "title": "Monte Dolent", "text": "Il monte Dolent (pron. fr. : - 3.820\u00a0m s.l.m.) \u00e8 una montagna che si trova nella parte settentrionale delle Alpi del Monte Bianco nel massiccio Dolent-Argenti\u00e8re-Trient, tra i comuni di Courmayeur (Italia) e di Orsi\u00e8res (Svizzera).\nCaratteristiche.\nOltre che una nota cima piramidale, il monte viene anche considerato come triplice frontiera. In realt\u00e0, il punto dove si congiungono le tre linee di frontiera delle nazioni sulle quali si estendono le Alpi del Monte Bianco (Italia, Svizzera e Francia) si trova a 3.749\u00a0m di quota, a nord-ovest della cima principale. Nei tre versanti del monte prendono forma rispettivamente tre ghiacciai: nel versante italiano il ghiacciaio di Pr\u00e9 de Bar, nel versante francese il ghiacciaio d'Argentiere e in quello svizzero il ghiacciaio del Dolent.\nPrima ascensione.\nLa prima ascensione fu compiuta il 9 luglio 1864 da Edward Whymper, Anthony-Adams Reilly, Michel Croz, Henri Charlet e Michel Payot.\nLa prima scalata invernale fu invece fatta il 12 marzo 1911 da una cordata composta da G. Couchepin, O. Dehms, J. Sautier e R. Schanze con M. Crettez.\nSalita alla vetta.\nLa via normale di salita alla vetta si svolge sul versante italiano partendo dal rifugio Elena e passando dal bivacco Fiorio. Dal bivacco si risale il ghiacciaio di Pr\u00e9 de Bar fino ad uscire sulla cresta finale che conduce in vetta.\nRifugi.\nI rifugi costruiti intorno al monte e che ne facilitano l'ascesa alla vetta sono:"}
{"id": "391093", "revid": "120204181", "url": "https://it.wikipedia.org/wiki?curid=391093", "title": "Diametro angolare", "text": "In astronomia il diametro angolare (o dimensione angolare) di un oggetto \u00e8 la misura del suo diametro formula_1 rispetto alla distanza formula_2 dall'osservatore, secondo la formula\nformula_3\nSe formula_4, allora formula_5, con formula_6 in radianti.\nAd esempio, un oggetto osservato da una distanza pari a 57,4 volte il proprio diametro avr\u00e0 una dimensione angolare di circa 1\u00b0.\nSignificato astronomico.\nLa nozione di diametro angolare \u00e8 di uso comune in astronomia per stimare le dimensioni apparenti degli oggetti celesti visti da un determinato punto d'osservazione, tipicamente la Terra; a fini osservativi il diametro angolare si rivela molto pi\u00f9 utile della semplice misura del diametro del corpo, perch\u00e9 fornisce una stima delle sue dimensioni apparenti.\nSeguono alcuni semplici esempi.\nSegue un prospetto dei diametri apparenti minimi e massimi dei principali oggetti del sistema solare e di alcune stelle visti dalla Terra:\nDalla Terra il diametro angolare del Sole \u00e8 praticamente uguale a quello della Luna; infatti il Sole \u00e8 circa 400 volte pi\u00f9 lontano della Luna e il suo diametro effettivo \u00e8 circa 400 volte pi\u00f9 grande. Ci\u00f2 fa s\u00ec che le loro dimensioni visibili nel cielo terrestre siano pressoch\u00e9 identiche. Questa particolare coincidenza rende possibile il fenomeno delle eclissi di Sole."}
{"id": "391098", "revid": "26630", "url": "https://it.wikipedia.org/wiki?curid=391098", "title": "Jethro Tull (agronomo)", "text": "Biografia.\nOriginario della contea di Berkshire, Tull studi\u00f2 al St John's College dell'Universit\u00e0 di Oxford, ed \u00e8 considerato uno dei fautori del metodo scientifico e in particolare dell'empirismo in agricoltura.\nInvenzioni.\nHa contribuito a trasformare le pratiche agricole inventando o migliorando numerosi strumenti, il pi\u00f9 importante dei quali fu la seminatrice, inventata nel 1701 quando viveva a Crowmarsh Gifford.\nSeminatrice.\nPrima di questo sistema meccanico, i grani erano sparsi a mano e germinavano solo sulla superficie del terreno. La macchina di Tull miglior\u00f2 considerevolmente questo principio: facendo un foro a una profondit\u00e0 specifica, depositando un chicco e ricoprendo tutto alla fine dell'operazione, la seminatrice poteva trattare tre file alla volta. Il risultato immediato fu un aumento del tasso di germinazione e un raccolto aumentato fino all'800%.\nTull era favorevole all'utilizzazione dei cavalli al posto dei buoi e invent\u00f2 una macchina tirata da un cavallo per pulire la terra ed eliminare le piante infestanti. Questa innovazione divenne il soggetto del suo libro: \"New Horse Hoeing Husbandry\" pubblicato nel 1731.\nMusica.\nIl famoso gruppo omonimo ha preso ispirazione per il suo nome dall'agronomo."}
{"id": "391103", "revid": "1305772", "url": "https://it.wikipedia.org/wiki?curid=391103", "title": "Arrigo Testa", "text": "Biografia.\nLe notizie biografiche si restringono alla firma presente sul manoscritto Vaticano Latino 3793 al termine della canzone \"Vostra orgogliosa ciera\". L'autore si firma \"Notaro Arrigo Testa da Lentino\"; in passato, comunque, la sua provenienza \u00e8 stata messa in dubbio anche a causa delle diciture discordati presenti in altri manoscritti (in uno la canzone viene attribuita a Giacomo da Lentini, in un altro ad un non meglio identificato \"Arrigus divitis\"): Arrigo Testa era identificato in \"Henricus Testa\", podest\u00e0 di Parma e probabilmente aretino di nascita.\nL'unica canzone che ci \u00e8 pervenuta, dedicata a Giacomo da Lentini, caposcuola dei siciliani, \u00e8 \"Vostra orgogliosa ciera\". In essa si ripropone il tema che \u00e8 comune a tutti i poeti della cerchia di Federico II: l'amore, e in particolare, della conquista della donna."}
{"id": "391104", "revid": "287204", "url": "https://it.wikipedia.org/wiki?curid=391104", "title": "Ernest Henry Starling", "text": "Ha svolto la maggior parte del suo lavoro all'University College di Londra, assistito da William Maddock Bayliss che divenne suo cognato in seguito al matrimonio con Gertrude Starling.\nStarling \u00e8 noto per l'elaborazione della \"Legge di Frank-Starling\", presentata nel 1915 e modificata nel 1919.\nInoltre i suoi contributi alla fisiologia sono stati:"}
{"id": "391105", "revid": "1543377", "url": "https://it.wikipedia.org/wiki?curid=391105", "title": "Transito di Mercurio da Giove", "text": "Un transito di Mercurio viene osservato da Giove ogni qualvolta Mercurio si interpone fra il pianeta e il Sole, oscurandone una piccola parte del disco; durante un simile evento, un ipotetico osservatore su Giove potrebbe osservare Mercurio come un disco nero che attraversa il disco solare.\nIn occasione di questo fenomeno Giove appare, per un osservatore situato su Mercurio, uniformemente illuminato, trovandosi in una configurazione nota come opposizione.\nIl fenomeno potrebbe naturalmente essere osservato anche dalla superficie di uno dei satelliti naturali di Giove, sebbene con orari e modalit\u00e0 leggermente differenti da quelle riportate in tabella.\nPeriodicit\u00e0 dei transiti.\nIl periodo sinodico Mercurio-Giove \u00e8 pari a 89,792 giorni, come si ricava dalla formula\nformula_1\ndove P \u00e8 il periodo orbitale di Mercurio (89,968435 giorni), e Q di Venere (4330,595 giorni).\nL'inclinazione dell'orbita di Mercurio rispetto all'eclittica di Venere \u00e8 pari a 6,29\u00b0 (per confronto, l'inclinazione rispetto all'eclittica terrestre, detta semplicemente eclittica, \u00e8 di 7,00\u00b0).\nNote sulle immagini.\nLe immagini cui si pu\u00f2 accedere dalla tabella non tengono in considerazione la finitezza della velocit\u00e0 della luce. La distanza Mercurio-Giove durante una congiunzione inferiore \u00e8 pari a circa 40 minuti luce (4,8 UA), mentre la durata massima del transito \u00e8 di circa 9 ore; si pu\u00f2 quindi affermare che le immagini forniscono una buona simulazione dell'aspetto del fenomeno.\nLe immagini sono state realizzate per un ipotetico osservatore posto al centro di Giove; l'errore di parallasse per un osservatore situato in uno dei due poli del pianeta sarebbe approssimativamente pari a 20,5 secondi d'arco, pari a 16 volte il diametro angolare apparente di Mercurio durante il transito (1,3\"), e a circa il 5,3% del diametro angolare apparente del Sole (6,5')."}
{"id": "391106", "revid": "1318658", "url": "https://it.wikipedia.org/wiki?curid=391106", "title": "Nama", "text": "I Nama o Namaqua (\"popolo Nama\") sono una popolazione di pastori diffusa in una regione detta Namaqualand, compresa fra Sudafrica, Namibia e Botswana. Rappresentano uno dei principali gruppi dell'etnia Khoikhoi. La lingua nama \u00e8 la pi\u00f9 diffusa delle lingue khoisan, ma la maggior parte dei Nama oggi parla afrikaans.\nI Nama, che secondo alcuni sono i veri discendenti dei Khoikhoi, hanno molti tratti culturali, linguistici e somatici in comune con i San (boscimani). Per questo motivo i Nama vengono considerati parte del gruppo etnico esteso dei Khoisan.\nPer migliaia di anni, le etnie Khoisan del Sudafrica e della Namibia meridionale hanno mantenuto uno stile di vita principalmente pastorale e nomade; allevano mandrie di capre e pecore, raccolgono legna per il fuoco e miele selvatico. A partire dagli anni venti, ovvero dopo la scoperta di giacimenti diamantiferi presso la foce del fiume Orange, la regione venne gradualmente colonizzata dagli europei, che ribattezzarono i Nama \" ottentotti\" (nome che indica generalmente i Khoisan). In un regime di apartheid, la popolazione pastorale venne gradualmente spinta a insediarsi stabilmente in villaggi.\nCome nel caso dei San, i Nama hanno un pelle di colore chiaro, e generalmente sono esili e piccoli di statura. La loro lingua \u00e8 caratterizzata, come tutte le lingue khoisan, dalla presenza di consonanti con un peculiare suono simile a un \"clic\".\nI Nama in genere praticano una politica di possesso comune della terra. La musica, la poesia e la narrazione di storia sono tratti fondamentali della loro cultura, e molti racconti vengono tramandati oralmente da innumerevoli generazioni. Analogamente, il popolo Nama ha molti proverbi. Sono anche noti per le loro abilit\u00e0 artigianali, e in particolare per la lavorazione della pelle, i tappeti, gli strumenti musicali (per esempio flauti), gioielli, tazze di argilla, e tabacchiere fatte col carapace delle tartarughe. Le donne Nama usano ancora oggi abiti della tradizione vittoriana, che possono essere fatti risalire all'influenza dei missionari presenti nella regione nel XIX secolo.\nLe antiche tradizioni Nama oggi sopravvivono soprattutto nel Richtersveld National Park, all'interno del Namaqualand, che \u00e8 anche una delle poche zone in cui si pu\u00f2 ancora sentir parlare la lingua tradizionale con i \"clic\". La tenda Nama tipica, detta |haru (\"|\" \u00e8 uno dei caratteri che vengono usati nell'alfabeto occidentale per rappresentare una delle consonanti-click) rivela l'origine nomade del popolo: protegge dalle intemperie ma \u00e8 estremamente facile da smontare e rimontare.\nNel 2015, a cento anni dalla fine del dominio coloniale tedesco, esponenti Nama e Herero presentarono una petizione al Presidente della Repubblica Federale, Joachim Gauck, che riconobbe la responsabilit\u00e0 delle atrocit\u00e0 commesse dalla Germania nei confronti della Namibia e dei suoi abitanti. Il 28 maggio 2021, la Germania per la prima volta ha riconosciuto di aver commesso \"un genocidio\" contro le popolazioni degli Herero e dei Nama in Namibia durante l'era coloniale e doner\u00e0 al Paese africano 1,1 miliardi di euro (circa 17 miliardi di dollari namibiani) in aiuti allo sviluppo. Tale somma verr\u00e0 corrisposta nell'arco di 30 anni, secondo fonti vicine alle trattative, e dovr\u00e0 avvantaggiare in primo luogo i discendenti di queste due popolazioni."}
{"id": "391107", "revid": "14691", "url": "https://it.wikipedia.org/wiki?curid=391107", "title": "Namaqua", "text": ""}
{"id": "391108", "revid": "1318658", "url": "https://it.wikipedia.org/wiki?curid=391108", "title": "Namaqualand", "text": "Il Namaqualand (in afrikaans: \"Namakwaland\") \u00e8 una regione arida del Sudafrica e della Namibia, che si estende per oltre 100\u00a0km sulla costa occidentale dell'oceano Atlantico, con una superficie totale di 440.000\u00a0km\u00b2.\nIl tratto inferiore del fiume Orange la divide in due parti - \"Little Namaqualand\" a sud e \"Great Namaqualand\" a nord. La \"Little Namaqualand\" fa parte della provincia del Capo Settentrionale, in Sudafrica, mentre la \"Great Namaqualand\" \u00e8 una regione della Namibia.\nLa \"Great Namaqualand\" \u00e8 abitata all'etnia Namaqua, un popolo Khoikhoi.\nUna parte della \"Little Namaqualand\", conosciuta come \"Richtersveld\", \u00e8 un sito inscritto tra i Patrimoni dell'umanit\u00e0 dell'UNESCO.\nDurante la primavera, nel breve periodo in cui questa zona, normalmente arida, \u00e8 ricoperta dal caleidoscopio di colori della fioritura, la regione \u00e8 meta popolare del turismo locale e internazionale."}
{"id": "391114", "revid": "17351", "url": "https://it.wikipedia.org/wiki?curid=391114", "title": "Messerschmitt Bf.110", "text": ""}
{"id": "391115", "revid": "17351", "url": "https://it.wikipedia.org/wiki?curid=391115", "title": "Messerschmitt Bf-110", "text": ""}
{"id": "391116", "revid": "17351", "url": "https://it.wikipedia.org/wiki?curid=391116", "title": "Bf-110", "text": ""}
{"id": "391117", "revid": "17351", "url": "https://it.wikipedia.org/wiki?curid=391117", "title": "Bf.110", "text": ""}
{"id": "391118", "revid": "17351", "url": "https://it.wikipedia.org/wiki?curid=391118", "title": "Bf 110", "text": ""}
{"id": "391120", "revid": "1318658", "url": "https://it.wikipedia.org/wiki?curid=391120", "title": "Limes germanico-retico", "text": "Il Limes germanico-retico \u00e8 un insieme di fortificazioni di confine, forti e fortini ausiliari (\"castella\"), torri o postazioni di guardia (\"turres\" o \"stationes\"), mura o palizzate ed un vallo, eretti dai Romani a protezione dei confini delle province della Germania superiore e della Rezia e che racchiudeva tra i fiumi Reno e Danubio, i cosiddetti territori degli \"Agri decumates\".\nOggi molti storici, parlando di Limes, intendono quella parte di confine che si estendeva in Germania, fra i fiumi Reno e Danubio, e che da Rheinbrohl, vicino Neuwied, congiungeva Kelheim, dopo ben 548\u00a0km di strade, fortificazioni, torrette di avvistamento, fossati, agger e palizzata. Lungo il suo percorso, divenuto patrimonio dell'umanit\u00e0 sotto il patrocinio dell'UNESCO, si trovano gli importanti siti archeologici, con i relativi musei, di Aalen, Saalburg e Wei\u00dfenburg in Bayern. Il 15 luglio del 2005 il limes germanico-retico \u00e8 stato, infatti, incluso dall'UNESCO nella lista dei Patrimoni dell'umanit\u00e0, unendosi al Vallo di Adriano situato tra Scozia e Inghilterra (iscritto nel 1987). Nel 2008 a questa coppia si \u00e8 aggiunto il Vallo Antonino.\nStoria.\nI Flavi.\nL'opera cominci\u00f2 sotto Vespasiano, il quale diede inizio alla penetrazione dell'area, grazie alle campagne del legato della Germania superiore, un certo Gneo Pinario Cornelio Clemente nel 74. Furono creati, infatti, i forti di Schleitheim, H\u00fcfingen, Rottweil, Waldmossingen, Offenburg e Riegel am Kaiserstuhl.\nDieci anni pi\u00f9 tardi, al termine delle campagne militari condotte dal figlio, Domiziano (dell'83-84), furono costruiti tutta una serie di fortini e strade militari nel Wetterau e Taunus (ad Hofheim am Taunus, Francoforte, Bergen, Hanau-Kesselstadt, Okarben, Altenstadt, Friedberg e Bad Nauheim), iniziando a creare il primo tratto fortificato del limes germanico-retico che congiungesse il fiume Lahn al fiume Meno.\nContemporaneamente pi\u00f9 a sud si procedette all'occupazione dei territori di Nemeti e Triboci, percorrendo il corso del fiume Neckar da ovest ad est, e anche qui costruendo i nuovi forti a Ladenburg e a Heidelberg-Neuenheim, oltre al forte di Baden lungo la sponda destra del Reno, quasi di fronte ad Argentoratae.\nNella parte meridionale la penetrazione avveniva portando la linea di confine verso settentrione, con la costruzione di tutta una serie di nuovi forti ausiliari a Sulz, Geislingen, Rottenburg an der Laaber, Burladingen, Gomadingen, Donnstetten, Urspring e G\u00fcnzburg, ed unendo cos\u00ec la fortezza militare di \"Argentoratae\" con la capitale della Rezia, Augusta Vindelicum.\nLa frontiera continu\u00f2 a svilupparsi anche negli anni successivi, durante gli anni novanta, con la costruzione di nuovi forti a: Butzbach, Arnsberg, a Echzell (un forte tra i pi\u00f9 grandi di ben 5,2 ettari), pi\u00f9 a sud a Heidenheim (dove risiedette l\"'Ala II Flavia milliaria\") e a Degerfeld.\nTraiano e Adriano.\nTraiano potenzi\u00f2 un nuovo tratto di frontiera pi\u00f9 ad est, o quando fu imperatore (98-100) oppure ai tempi in cui era ancora governatore della Germania superiore sotto Domiziano (attorno agli anni 92-96). Questo nuovo tratto collegava il fiume Meno con il Neckar, il cosiddetto limes di Odenwald, che dal Meno presso W\u00f6rth raggiunge il medio Neckar a Wimpfen.\nIl successore Adriano, recatosi lungo la frontiera germano-retica, contribu\u00ec alla costruzione della linea dell'Alb, fatta di torri di guardia paragonabili al limes del Taunus-Wetterau-Odenwald, alla ricostruzione di numerosi forti in pietra ed al consolidamento di quanto fatto dai suoi predecessori. Il nuovo spostamento degli auxilia sulla nuova linea di frontiera, port\u00f2 all'abbandono dei forti del retroterra come Wiesbaden ed Heddernheim.\nAntonino Pio, Commodo e Caracalla.\n\u00c8 sotto Antonino Pio che molte delle torri e dei forti costruiti in precedenza in legno, furono ricostruiti interamente in pietra (a volte in siti differenti) e soprattutto si ebbe la definitiva evoluzione di questo tratto di limes tra Germania superiore e Rezia. Egli, infatti, gi\u00e0 a partire dal 145-146 promosse l'abbandono della precedente linea di difesa dell'Odenwald-Neckar a favore di una posizione pi\u00f9 avanzata di 30\u00a0km, ma non sappiamo se ci\u00f2 comport\u00f2 notevoli operazioni di guerra nell'area.\nSotto Caracalla, potrebbero essere stati aggiunti ulteriori sbarramenti, fossati, palizzate e terrapieni, in seguito alle prime invasioni degli Alemanni del 213, i quali continuarono a guerreggiare con i successori, da Alessandro Severo a Massimino Trace, fino a Gallieno. E quest'ultimo decise il definitivo abbandono ed evacuazione di tutti i territori ad est del Reno e a nord del Danubio, a causa delle continue invasioni delle trib\u00f9 germaniche limitrofe degli Alemanni. Era il 260 circa.\nQui di seguito riportiamo il limes nella sua massima espansione per settore:\nLimes germanico.\nQui sotto troverete una tabella riassuntiva delle fortificazioni del tratto di \"limes\" in Germania superiore, con relativa legenda:\nLimes retico.\nQui sotto troverete una tabella riassuntiva delle fortificazioni del tratto di \"limes\" in Rezia, con relativa legenda:\nAbbandono degli \"agri decumates\": 260 ca..\nLe continue invasioni barbariche del III secolo, in particolare degli Alemanni, oltre alla contemporanea secessione della parte occidentale dell'impero (Impero delle Gallie), guidata dal governatore di Germania superiore ed inferiore, Postumo, costrinsero l'allora imperatore Gallieno ad abbandonare il territorio degli \"agri decumates\", riportando il \"limes\" ai grandi fiumi: ad ovest del Reno (cfr. \"limes\" alto germanico) e a sud del Danubio (cfr. \"limes\" retico). Era il 259-260.\nScavi archeologici.\nSi trattava di una palizzata con tronchi di quercia del diametro di circa 30\u00a0cm, conficcati nella terra per non meno di un metro, e che si innalzavano per circa 3 metri sopra il livello del terreno. Questa palizzata era stata eretta solo dove non scorreva il fiume, non tanto come forma di barriera protettiva, ma per segnare il margine esterno dell'Impero. Cominciava in Germania superiore, dove la frontiera si allontana dalla riva sinistra del Reno, attraversa il Taunus, il Wetterau e finisce sul Meno. Riprende nell'Odenwald, termina sul fiume Neckar e riprende con il limes dell'Alb, e cessa sul Danubio presso Eining.\nIl limes della zona del Taunus e del Wetterau fu completato sotto Antonino Pio, aggiungendo alla palizzata preesistente, un terrapieno ed un fossato a forma di \"V\" (largo tra i 6-7 metri e profondo circa 2 metri), il cosiddetto \"Pfahlgraben\", posizionato tra la palizzata e le torrette di avvistamento. In alcuni casi era stato sostituito il terrapieno ed il fossato con un muro di pietre, ed in alcuni punti c'erano interruzioni del terrapieno e del fossato. Quest'ultima modifica potrebbe risalire per\u00f2 all'epoca di Marco Aurelio o di Commodo in seguito alle Guerre marcomanniche, a causa dell'invasione dei Catti del 161-162 e del 170-172.\nNella Rezia il limes subiva una differente modifica, con la sostituzione di un muro di pietra (spesso 1,2 metri ed alto 3-4 metri) al posto della palizzata. Questo limes \u00e8 oggi chiamato degli storici/archeologi, il \"Teufelsmauer\" (Muro del diavolo).\nLa linea spesso ininterrotta di fortificazioni in alcune regioni dell'Europa e dell'Africa \u00e8 rimasta talora segnata dalla persistenza di toponimi che in diverse lingue riflettono l'antica installazione di \"castra, castella, burgi, turres e valla\": toponimi quali \"chester, chastre, kastro, casr, castle, kasteel, Kastell, bourg, Burg, bordj, Turm, wall, valul\" ecc.\nElenco siti archeologici di forti, fortini, torri avvistamento e musei.\nQui sotto trovate l'elenco da nord a sud e da ovest ad est di tutti i siti lungo la strada che percorre l'intero limes:\nIn Germania superiore:\nIn Rezia:\nBibliografia.\nLimes Congress:\nAltri testi:"}
{"id": "391121", "revid": "1376357", "url": "https://it.wikipedia.org/wiki?curid=391121", "title": "Jacopo Mostacci", "text": "Biografia.\nVarie ipotesi sono state formulate sulla sua origine: secondo la rubrica del canzoniere Palatino Jacopo Mostacci sarebbe nato a Pisa, ma un'altra ipotesi, pi\u00f9 accreditata, lo considera nativo di Messina e successivamente esule in Abruzzo; Francesco Torraca avanz\u00f2 l'ipotesi di un'origine leccese. Falconiere ufficiale di Federico II di Svevia, nel 1240 fu mandato a Malta per catturare falchi e nel 1262, come ambasciatore, in Aragona, per conto di Manfredi, per accompagnare la figlia di questi, Costanza II di Sicilia, promessa sposa di Pietro III di Aragona. Risulta possessore di beni a Messina.\nOpere.\n\u00c8 autore di quattro canzoni di gusto arcaico e provenzaleggiante, conservate nel manoscritto Vaticano Latino 3793, tra le opere di Rinaldo d'Aquino e Cielo d'Alcamo; in esse dominano i motivi convenzionali del timore per la perdita dell'amore e della necessit\u00e0 di nascondere il proprio sentimento.\nQuesti sono gli incipit:\nPartecip\u00f2 anche ad una tenzone poetica sulla natura e origine di Amore con Giacomo da Lentini e Pier della Vigna composta da:"}
{"id": "391134", "revid": "436907", "url": "https://it.wikipedia.org/wiki?curid=391134", "title": "Arch Enemy", "text": "Gli Arch Enemy sono un gruppo melodic death metal svedese formato nel 1995 dai fratelli Michael e Christopher Amott.\nStoria del gruppo.\nPrimi anni, il debutto con \"Black Earth\" (1996-1998).\nGli Arch Enemy vennero concepiti da Michael Amott (Carcass, ex-Carnage e Spiritual Beggars), insieme al fratello minore Christopher (entrambi alla chitarra), ai quali si aggiunsero il cantante Johan Liiva (ex-Carnage) e il batterista Daniel Erlandsson (Armageddon, Eucharist).\nIl primo disco, intitolato \"Black Earth\", venne pubblicato dalla ora defunta Wrong Again Records nel 1996 e ricevette un buon successo in Giappone ed in Europa. Il gruppo era per\u00f2 poco pi\u00f9 che un progetto solista per Michael Amott, che scrisse tutte le canzoni e incise anche le parti di basso, nonostante le note del libretto indichino che le parti di basso erano state suonate da Johan Liiva. Fu lo stesso Michael Amott a rivelare in seguito che l'unico motivo era quello di non far sembrare gli Arch Enemy il suo gruppo.\n\"Stigmata\" e \"Burning Bridges\", l'uscita di Liiva (1998-2001).\nDopo l'uscita di \"Black Earth\" il gruppo cambi\u00f2 etichetta, firmando un contratto con la Century Media Records. Nel 1998 venne pubblicato il secondo disco, \"Stigmata\", in cui entrarono in formazione il bassista Martin Bengtsson ed il batterista Peter Wildoer. Quest'album ottenne le attenzioni di una pi\u00f9 ampia audience, raggiungendo una certa popolarit\u00e0 anche negli Stati Uniti. Questo fu anche il loro primo disco distribuito in tutto il mondo.\nNel 1999 Sharlee D'Angelo divenne il nuovo bassista e Daniel Erlandsson venne reclutato per la seconda volta. Insieme, il gruppo registr\u00f2 e pubblic\u00f2 il terzo album \"Burning Bridges\", il quale fu seguito dall'album dal vivo \"Burning Japan Live 1999\", distribuito inizialmente in Giappone e successivamente nel resto del mondo. \"Burning Bridges\" segn\u00f2 comunque una svolta nello stile degli Arch Enemy, cominciando un approccio pi\u00f9 melodico, senza per questo dimenticare la pesantezza dei primi due dischi.\nNel 2000 venne chiesto a Johan Liiva di lasciare il gruppo. Michael Amott cominci\u00f2 la ricerca di un frontman \"pi\u00f9 dinamico\", poich\u00e9 deluso dalla partecipazione di Liiva nei concerti. Liiva venne sostituito dalla cantante e giornalista tedesca Angela Gossow, che aveva fatto ascoltare una musicassetta demo a Michael durante un'intervista avvenuta qualche mese prima.\nL'arrivo di Angela Gossow: \"Wages of Sin\", \"Anthems of Rebellion\" e \"Doomsday Machine\" (2001-2006).\nIl primo album con la Gossow fu \"Wages of Sin\", pubblicato alla fine del 2001. Nel dicembre dello stesso anno gli Arch Enemy presero parte al \"Japan's Beast Feast 2002\", suonando con Slayer e Mot\u00f6rhead.\n\"Anthems of Rebellion\" venne pubblicato nel 2003, portando alcune novit\u00e0, come l'utilizzo di seconde voci. Nel novembre del 2004 pubblicarono l'EP \"Dead Eyes See No Future EP\", che conteneva registrazioni dal vivo di vecchi successi e cover di Manowar, Megadeth e Carcass. Nel giugno del 2005 il gruppo fin\u00ec le registrazioni del sesto album, \"Doomsday Machine\". Nel luglio dello stesso anno, il chitarrista Christopher Amott lasci\u00f2 il gruppo per dedicarsi alla sua vita privata. Venne momentaneamente rimpiazzato da Gus G. (ex-Dream Evil, Firewind) ed infine rimpiazzato definitivamente da Fredrik \u00c5kesson. Il 24 luglio 2006 esce su Century Media Records il primo DVD dal vivo della band, intitolato \"Live Apocalypse\", contenente video da due concerti tenuti nel Regno Unito tra il 2004 e il 2005, videoclip e backstage.\n\"Rise of the Tyrant\" e \"The Root of All Evil\" (2007-2009).\nNel mese di febbraio 2007, gli Arch Enemy hanno annunciato di essere entrati in studio di registrazione per la lavorare al settimo album in studio; il 22 marzo dello stesso anno, Christopher Amott \u00e8 ritornato in formazione dopo aver abbandonato il gruppo nel 2005. Nel mese di aprile la Regain Recods ha ripubblicato l'album di debutto \"Black Earth\" (originariamente uscito nel 1996) aggiungendo varie tracce bonus, tra cui alcune reinterpretazioni degli Iron Maiden.\nIl 25 settembre 2007 viene pubblicato il settimo album in studio, intitolato \"Rise of the Tyrant\". Il disco \u00e8 stato pubblicato dalla Century Media Records ed \u00e8 stato prodotto da Fredrik Nordstr\u00f6m. A supporto dell'album gli Arch Enemy partecipano ad alcuni festival, tra i quali il \"Black Crusade Tour\" insieme a Machine Head, Trivium, DragonForce e Shadows Fall. Durante il concerto tenuto a Tokyo l'8 marzo 2008, il gruppo ha annunciato che il concerto sarebbe stato registrato per un futuro album video; quest'ultimo, intitolato \"Tyrants of the Rising Sun - Live in Japan\", \u00e8 stato pubblicato il 24 novembre dello stesso anno.\nUna settimana dopo la pubblicazione di \"Rise of the Tyrant\", Michael Amott ha annunciato che il gruppo avrebbe pubblicato una raccolta di vecchi brani tratti dai primi tre album ma riregistrati con Angela Gossow alla voce. La raccolta, intitolata \"The Root of All Evil\", \u00e8 stata distribuita il 28 settembre 2009 dalla Century Media Records.\n\"Khaos Legions\" e l'abbandono di Christopher Amott (2011-2012).\nIl nono album in studio viene registrato nel settembre 2010 e pubblicato il 31 maggio 2011, con il titolo di \"Khaos Legions\", anticipato dal videoclip del brano \"Yesterday Is Dead and Gone\".\nIl 5 marzo 2012 gli Arch Enemy hanno annunciato attraverso la propria pagina Facebook che il chitarrista Christopher Amott ha abbandonato nuovamente il gruppo. Il suo posto \u00e8 stato preso da Nick Cordle, proveniente dagli Arsis.\nL'arrivo di Alissa White-Gluz: \"War Eternal\", \"Will to Power\" e \"Deceivers\" (2014-presente).\nIl 17 marzo 2014 viene annunciata l'uscita dal gruppo di Angela Gossow, la quale ha rivelato che era giunto il momento di entrare in una nuova fase della sua vita, ma di rimanere comunque nella band con il ruolo di business manager. Il posto vacante \u00e8 stato preso da Alissa White-Gluz, ex cantante dei The Agonist.\nGli Arch Enemy annunciano quindi la pubblicazione di un nuovo album per il 2014, il cui titolo \u00e8 \"War Eternal\". L'uscita dell'album \u00e8 avvenuta il 10 giugno. Il 20 marzo \u00e8 stato pubblicato il primo singolo estratto dall'album, l'omonimo \"War Eternal\", la cui copertina \u00e8 stata creata da Gustavo Sazes. Il singolo \u00e8 stato accompagnato dal relativo videoclip, diretto da Patric Ullaeus. Successivamente hanno pubblicato, pi\u00f9 o meno a cadenza mensile, nuovi singoli con relativi video: il 28 aprile \"As the Pages Burn,\" il 27 maggio \"You Will Know My Name\" e il 10 giugno \"No More Regrets.\" Il 17 novembre 2014, tramite il loro sito ufficiale, gli Arch Enemy annunciano che Jeff Loomis sar\u00e0 il nuovo chitarrista in sostituzione di Nick Cordle.\nNell'agosto 2015 il gruppo annuncia di essere al lavoro sul loro decimo album in studio, che vede la luce nel settembre 2016 con il titolo di \"Will to Power\". Anticipato dal singolo \"The World Is Yours\", il disco viene promosso da un esteso tour in nordamerica con i Trivium, supportati da Fit for an Autopsy e While She Sleeps. Il 18 gennaio 2019 viene pubblicata la raccolta \"Covered in Blood\".\nNel 2020 il gruppo annuncia che parteciper\u00e0, con Behemoth, Carcass e altri, all'European Siege Tour 2021, che successivamente viene rinviato al 2022 a causa della pandemia di COVID-19. Il 21 ottobre 2021 il gruppo pubblica il singolo \"Deceiver, Deceiver\", seguito a dicembre da \"House of Mirrors\"; entrambi vanno ad anticipare l'undicesimo album del gruppo, intitolato \"Deceivers\" e in uscita il 29 luglio 2022."}
{"id": "391151", "revid": "3732", "url": "https://it.wikipedia.org/wiki?curid=391151", "title": "Terza pagina", "text": "La Terza pagina \u00e8 stata, storicamente, lo spazio che i quotidiani italiani hanno dedicato alla cultura. Ha costituito l'indice del prestigio di un quotidiano e ha rappresentato uno spazio proficuo e importante per la crescita culturale dell'Italia, oltre a essere una peculiarit\u00e0 dei giornali della penisola.\nOrigini e sviluppo.\nNella stampa dell'Ottocento, e del primo Novecento, tutti i quotidiani avevano quattro pagine. La prima ospitava l'articolo politico e la cronaca dei fatti pi\u00f9 rilevanti della giornata. Di spalla, cio\u00e8 nell'ultima colonna, appariva l'articolo letterario. La seconda pagina era dedicata alla cronaca politica (italiana e straniera). La terza pagina ospitava il romanzo d'appendice e varie rubriche. La quarta pagina era dedicata alle notizie secondarie ed alla pubblicit\u00e0. Spesso la domenica le pagine diventavano sei. L'articolo letterario, detto anche \"articolo di risvolto\u201d, poich\u00e9 cominciava nell'ultima colonna (in genere la sesta) e continuava nella prima colonna della seconda pagina, trov\u00f2 il suo spazio definitivo nella terza pagina. Fu il diretto predecessore dell'elzeviro di cronaca.\nLa \"Terza pagina\" comparve per la prima volta su un quotidiano di Roma, \u00abIl Giornale d'Italia\u00bb, diretto da Alberto Bergamini. All'inizio di dicembre 1901 si svolse nella capitale un grande evento mondano. La compagnia di Eleonora Duse metteva in scena la tragedia \"Francesca da Rimini\" di Gabriele D'Annunzio. In occasione della prima nazionale, la sera del 9 dicembre, \u00abIl Giornale d'Italia\u00bb decise di attribuire il massimo rilievo alla notizia incaricando ben quattro giornalisti di occuparsene. Tutta la pagina tre dell'edizione dell'11 dicembre fu dedicata all'evento:\nLa \"storica\" Terza pagina dell'11 dicembre 1901 fu il racconto di un evento eccezionale e non ebbe seguito. Infatti la Terza pagina nella sua forma compiuta non \u00e8 una pagina monotematica, ma ospita articoli di genere diverso. La struttura della Terza pagina, cos\u00ec come \u00e8 conosciuta oggi, fu sviluppata dal \u00abCorriere della Sera\u00bb. Il \u00abCorriere\u00bb cre\u00f2 lo schema che poi venne adottato da tutti gli altri quotidiani: apertura con l'elzeviro, al centro un reportage o un racconto di viaggio; una spalla di argomento vario e in pi\u00f9 rubriche e corsivi.\nLa Terza pagina del \u00abCorriere\u00bb non nacque gi\u00e0 completa, ma si svilupp\u00f2 per aggiunte successive. Il primo passo fu una modifica tipografica: dall'aprile 1900 l'articolo letterario del \u00abCorriere\u00bb fu stampato in elzeviro. L'elzeviro era, all'epoca, il carattere tipografico con cui venivano stampati i libri di poesia, ed era preferito da molti uomini di cultura. Luigi Albertini (direttore dal maggio di quell'anno) intu\u00ec che quel carattere avrebbe incontrato il gradimento del pubblico. Il passo successivo fu lo spostamento dell'articolo letterario dalla prima alla Terza pagina (1905). Parallelamente al \u00abCorriere della Sera\u00bb, anche gli altri giornali nazionali effettuarono lo stesso spostamento: \u00abLa Stampa\u00bb abbandon\u00f2 l'articolo di risvolto nel 1907; \u00abIl Secolo\u00bb nel 1909. Non ci furono altri cambiamenti fino alla Prima guerra mondiale. In questa prima fase, pagina 3 si distingueva dalle altre per la presenza dell'elzeviro; il resto della pagina era riempito da rubriche e pubblicit\u00e0.\nNel dopoguerra, con l'approdo definitivo dell'elzeviro a pagina 3, si aggiunsero ad uno ad uno gli altri pezzi. Il risultato di questo mosaico fu la Terza pagina. Un impulso decisivo al completamento della struttura della Terza pagina del \u00abCorriere\u00bb fu impresso dalla direzione di Ugo Ojetti (18 marzo 1926 - 17 dicembre 1927): nel corso del 1926 apparve di spalla il servizio speciale (reportage, ecc.) che sostitu\u00ec le rubriche presenti nelle ultime due colonne della pagina. Nel gennaio 1927 apparvero per la prima volta in Terza pagina tutti e tre gli articoli principali, nella collocazione che poi divenne canonica: apertura, spalla e taglio centrale. Ciascuno di essi era lungo almeno due colonne.\nSulla diversa impostazione della pagina culturale tra \u00abGiornale d'Italia\u00bb e \u00abCorriere della Sera\u00bb Raffaele Calzini (vincitore del Premio Viareggio nel 1934) ebbe a dire: \u00abLuigi Albertini, scostandosi in questo dagli esemplari giornali anglosassoni, cap\u00ec che i mezzi finanziari e le autorit\u00e0 del suo giornale dovevano servire da veicolo all'elevazione intellettuale e artistica del pubblico italiano. La sua terza pagina fu nazionale nel senso che non vi figuravano firme straniere e fu tutt'altro che un provinciale privilegio degli scrittori milanesi. E, a differenza di quella del \"Giornale d'Italia\", austeramente cattedratica secondo le direttive di Bergamini, quella del \"Corriere\" fu pi\u00f9 vivace, a tendenza narrativa e libera da ogni scuola e consorteria\u00bb.\nLa Terza pagina fu considerata una vetrina, perci\u00f2 divenne ambita da tutti i letterati. Da parte loro, i quotidiani svilupparono l'interesse a cercare grandi nomi che aumentassero il prestigio della testata. Se i maggiori quotidiani nazionali si disputarono le firme migliori disponibili sul mercato, i quotidiani locali puntarono su soluzioni innovative. Una Terza pagina originale fu quella realizzata dal \u00abResto del Carlino\u00bb di Mario Missiroli (1919-1921). Il quotidiano bolognese pubblic\u00f2 autori in vista ma non ancora noti al grande pubblico: Giuseppe Prezzolini, Giovanni Papini, Emilio Cecchi, Pietro Pancrazi (che divenne un vero specialista della Terza pagina), Corrado Alvaro, Umberto Saba e Marino Moretti.\nNegli anni trenta furono sviluppate altre soluzioni editoriali alternative:\nPer molti anni la Terza pagina fu una componente irrinunciabile per ogni quotidiano d'opinione: il \"salotto buono\", dove ciascun giornale esibiva i \"pezzi pregiati\", cio\u00e8 le firme pi\u00f9 illustri.\nCaratteri costanti.\nLa Terza pagina era articolata in tre blocchi: \nNon sono esclusi i \u201criempitivi\u201d (rubriche, recensioni teatrali, ecc.) oppure l'inserimento di un'immagine curiosa ed insolita esattamente al centro, per muovere la pagina.\nLa Terza pagina contribu\u00ec a far conoscere al grande pubblico gli scrittori. Un autore che scriveva sulla Terza pagina era accolto pi\u00f9 favorevolmente rispetto a un autore che non la frequentava. Lo dimostrano le tirature: se nel 1920 le prime quattromila copie di \"Mastro don Gesualdo\" di Verga, pubblicato nel 1888, non erano ancora state tutte esaurite, quarant'anni dopo, un autore di media levatura poteva vederle esaurite nel giro di qualche anno. Lo stesso elzeviro pu\u00f2 essere considerato un nuovo genere letterario.\nFurono pubblicate in Terza pagina: le novelle di Alfredo Panzini, quelle di Luigi Pirandello, quelle di Grazia Deledda, la prosa di Emilio Cecchi, di Bruno Barilli e di Giovanni Papini ed anche due volumi di prosa di D'Annunzio: \"Le faville del maglio\" e \" Cento e cento e cento e cento pagine\". I reportage e le corrispondenze di viaggio pubblicate in Terza pagina contribuirono ad avviare i seguenti autori verso una fortunata carriera letteraria: Giovanni Comisso, Riccardo Bacchelli, Giovanni Battista Angioletti, Curzio Malaparte, Corrado Alvaro e Nino Savarese.\nIl 5 marzo e il 15 novembre 1951, rispettivamente, il \u00abCorriere della Sera\u00bb ed il \u00abGiornale d'Italia\u00bb celebrarono il proprio compleanno: 75 anni il primo e 50 il secondo. Entrambi lo fecero pubblicando un'edizione speciale della Terza pagina. Sulle colonne di ciascuno dei due quotidiani apparve una rassegna degli articoli dei collaboratori pi\u00f9 noti. Le raccolte degli articoli di Terza pagina avevano una buona recezione: per fare un esempio, nel solo anno 1964 uscirono sul mercato italiano ben venti libri costituiti da raccolte di articoli apparsi in Terza pagina.\nIl 21 aprile 1956 usc\u00ec a Milano \u00abIl Giorno\u00bb, diretto da Gaetano Baldacci. Fu il primo quotidiano di rilevanza nazionale a comparire senza la Terza pagina. La cultura era collocata nelle pagine interne del quotidiano.\nNel 1976 il quotidiano romano \u00abla Repubblica\u00bb usc\u00ec in formato Berlinese, nuovo per l'Italia. Anche in questo caso la sezione culturale fu collocata nelle due pagine centrali del giornale.\nIl tramonto.\nIl primo quotidiano storico ad abbandonare la Terza pagina fu \u00abLa Stampa\u00bb, nel 1989. Al suo posto apr\u00ec la sezione \u201cSociet\u00e0 &amp; Cultura\u201d.\nIl \u00abCorriere della Sera\u00bb abol\u00ec la Terza nel 1992, durante la direzione di Paolo Mieli.\nFranco Abruzzo fa per\u00f2 notare che quello della Terza pagina \u00e8 solo un \"decesso apparente perch\u00e9 la sua originaria funzione si \u00e8 semplicemente trasferita in altre parti del giornale\". L'eredit\u00e0 della Terza pagina, infatti, \u00e8 stata raccolta dalle sezioni culturali collocate nelle pagine interne dei quotidiani, ma anche da supplementi come \u00abTuttolibri\u00bb (La Stampa), \u00abLa Domenica\u00bb (Sole 24 Ore) e \u00abLa Lettura\u00bb (Corriere della Sera)."}
{"id": "391166", "revid": "4277176", "url": "https://it.wikipedia.org/wiki?curid=391166", "title": "Query SQL", "text": ""}
{"id": "391167", "revid": "287204", "url": "https://it.wikipedia.org/wiki?curid=391167", "title": "Francoise d'Eaubonne", "text": ""}
{"id": "391177", "revid": "38120", "url": "https://it.wikipedia.org/wiki?curid=391177", "title": "Corrs", "text": ""}
{"id": "391180", "revid": "1632387", "url": "https://it.wikipedia.org/wiki?curid=391180", "title": "Anti-Flag", "text": "Gli Anti-Flag sono un gruppo musicale punk statunitense, fondato da Justin Sane e Pat Thetic a Pittsburgh, in Pennsylvania nel 1988. La sorella di Justin, Lucy Fester, e altri chitarristi e bassisti continuarono ad entrare ed uscire dal gruppo, che si sciolse dopo aver suonato un solo spettacolo dal vivo, per poi essere riformato nel 1993.\nStoria del gruppo.\nGli inizi.\nNel 1988 Pat Thetic e Justin Sane decidono di fondare una band, nonostante le loro scarse capacit\u00e0 musicali: suonano rispettivamente batteria e chitarra, con la sorella di Justin, Lucy Fester, alla voce.\nSubito dopo molte persone si succedono nei ruoli di bassista e secondo chitarrista, nel 1989 dopo un breve periodo senza nome, il gruppo viene battezzato Anti-Flag.\nIl nome \u00e8 preso dall'ambiente punk di Pittsburgh, ambiente dove si inneggia \"libert\u00e0, non fascismo\".\nDopo solo uno show in una chiesa, il gruppo si scioglie: Pat e Justin continuano la loro esperienza in altri gruppi, fino al 1992, quando si recano a San Francisco per conoscere meglio la scena punk della citt\u00e0, molto attiva anche in quel periodo. Al ritorno a Pittsburgh, nel 1993 decidono di formare un nuovo gruppo, iniziano le ricerche per un bassista che viene trovato poco dopo, Andy Flag, un ragazzo che Justin gi\u00e0 conosceva.\nCos\u00ec iniziano le prove e dopo circa due mesi vengono invitati a suonare in un programma radio.\nLa nuova band ancora non ha un nome, decidono cos\u00ec di riutilizzare Anti-Flag.\nNello stesso anno la band registra un demo di 17 canzoni, l'anno successivo registrano uno split con i Bad Genes e un EP, \"Kill Kill Kill\", entrambi per la Self-Serve Records.\nIntanto il gruppo cerca di suonare e fare pi\u00f9 live possibili, ma non avendo un proprio mezzo di trasporto devono rimanere nella loro zona, non hanno molte conoscenze o contatti e non hanno neanche molti soldi.\nNel 1995 la band riesce comunque a registrare dei brani dal vivo che pubblica come musicassetta intitolata \"Rotate\", inoltre lo stesso anno pubblicano uno split con i God Squad.\nLa band riesce ad organizzare, anche con l'aiuto di altre band, un tour americano con qualche tappa canadese, pare chiaro, per\u00f2, che Andy e Justin non vanno d'accordo, arrivando parecchie volte anche alle mani, questo porta Andy ad abbandonare gli Anti-Flag nel 1996.\n\"Die for the Government\" e \"A New Kind of Army\".\nNel 1996 esce il primo full-length, \"Die for the Government\" che contiene brani vecchi della band o split, tutti registrati con Andy, l'album esce per la New Red Archives di Nicky Garrat degli U.K. Subs, una punk band storica.\nPer un concerto a Pittsburgh, con la band suona Chris Head al basso; a Pat e Justin, Chris piace molto e lo vogliono nel gruppo, Chris, per\u00f2, \u00e8 un chitarrista, e decidono di metterlo alla seconda chitarra, continuando le ricerche per un nuovo bassista, viene trovata Jamie Cook.\nCon la nuova formazione gli Anti-Flag, nel 1997, partono in tour insieme agli U.K. Subs, dopo il gruppo registra tre split: uno con i Dread, uno con gli Against All Authority e uno con gli Obnoxious.\nA questo punto il gruppo crea una propria casa discografica, la A-F Records, che produce anche un altro album, \"Their System Doesn't Work for You\", oltre agli altri lavori della band. La casa \u00e8 stata creata anche per aiutare band che gli Anti-Flag ammirano, producendo la loro musica.\nJamie a questo punto decide di abbandonare il gruppo perch\u00e9 era difficile per lei andare dal Canada a Pittsbourgh, cos\u00ec viene sostituita da Chris#2 (vero nome Christopher Barker, chiamato cos\u00ec per distinguerlo dall'altro Chris), un ragazzo con il quale il gruppo inizia a registrare nuovi brani, nel 1998.\nLe registrazioni escono nel 1999 nell'album \"A New Kind of Army\".\n\"Underground Network\", \"Mobilize\", \"The Terror State\".\nNel 2000 partecipano per la seconda volta al Vans Warped Tour e successivamente firmano con la Fat Wreck Chords, etichetta del frontman dei NOFX Fat Mike, una casa discografica molto famosa per questo genere. La band continua il lavoro in studio e registra e pubblica \"Underground Network\", che esce nell'aprile del 2001.\nIl gruppo dimostra il suo impegno sociale promuovendo una campagna con i Rage Against the Machine, a favore di un uomo di colore condannato a morte, anche se con scarse prove, per avere ucciso un poliziotto.\nLa band per\u00f2 ha dei problemi riguardanti il nome e le loro idee, a causa del patriottismo crescente dovuto agli attacchi kamikaze dell'undici settembre al World Trade Center di New York, la band viene bersagliata dalle critiche, specialmente quando, all'apertura di ogni concerto, ammaina la bandiera americana.\nIn seguito alla guerra lanciata dagli Stati Uniti all'Afghanistan, il gruppo e i loro collaboratori organizzano un tour, chiamato \"Mobilize For Peace\", a cui parteciperanno anche gruppi come Against All Authority e Thrice, il tour parte nel 2002, pochi giorni prima dell'uscita di un altro full-length, \"Mobilize\", il tour \u00e8 un grande successo e registra quasi ovunque il tutto esaurito.\nVerso la fine di aprile, la band parte per la prima volta per un tour europeo e parteciper\u00e0 nuovamente al Warped Tour.\nNel 2003 pubblicano The Terror State. Album ancora di forti sonorit\u00e0 Hardcore punk i cui testi si focalizzano sulla critica al governo Bush.\nContiene i singoli \"Turncoat\" e \"Death Of A Nation\".\n\"For Blood and Empire\" e \"The Bright Lights of America\".\nDopo il tour europeo e il Warped nel 2005 il gruppo firma per la RCA, una major, che pubblica nel 2006 \"For Blood and Empire\".\nIn questo album sono presenti famosi brani del gruppo come \"This Is the End (For You My Friend)\", \"The Press Corpse\", \"1 Trillion Dollar$\" e \"Cities Burn\".\nLo stesso anno, inoltre il gruppo prende parte al tour mondiale del Taste of Chaos, compresa la tappa italiana di Bologna.\nLa scelta della band di firmare con un'etichetta \"major\" \u00e8 stata molto criticata dal pubblico, seppur la band si sia sempre difesa affermando che \u00e8 grazie ai soldi di quell'etichetta che hanno potuto dar vita a molte associazioni no-profit.\nDue anni dopo, nel 2008, pubblicano sempre per la \"major\" RCA l'album \"The Bright Lights of America\", avente sonorit\u00e0 molto diverse dai precedenti lavori, pi\u00f9 Punk rock e in cui sono presenti pi\u00f9 cori e voci \"pulite\", molto lontano dal sound Hardcore punk degli inizi.\n\"The People or the Gun\".\nDal 30 settembre 2008 Chris#2 inizi\u00f2 a pubblicare post nel suo blog dicendo che la band era gi\u00e0 al lavoro per il loro settimo album in studio.\nIl 31 marzo 2009 la band ha annunciato che il loro nuovo CD, intitolato \"The People or the Gun\", sarebbe stato pubblicato il 9 giugno 2009 per l'etichetta indipendente SideOneDummy.\nNel settembre del 2009 gli Anti-Flag avrebbero dovuto suonare uno show durante una manifestazione di protesta contro un G20 nella loro citt\u00e0 natale Pittsburgh, ma venne tutto annullato per evitare ulteriori problemi d'ordine pubblico. I componenti della band presero lo stesso parte alla protesta personalmente.\nNel gennaio 2010 inizi\u00f2 un lungo tour che tocc\u00f2, oltre all'America, pi\u00f9 volte anche l'Europa.\nAttivismo e proteste.\nGli Anti-Flag sono noti, al di l\u00e0 della scena musicale, anche per il loro attivismo e le loro opere di sensibilizzazione per i problemi ambientali e animali. Hanno inoltre partecipato a varie proteste, due delle quali in supporto ai Rage Against the Machine. Parteciparono alle dimostrazioni di Occupy Wall Street nella citt\u00e0 di New York, l'8 ottobre 2011.\nSupportano inoltre regolarmente varie organizzazioni politiche ed ecologiste come Democracy Now!, Useless, PETA, Amnesty International e Greenpeace.\nUna delle loro canzoni anti-imperialiste pi\u00f9 celebri, \"Die For Your Government\", \u00e8 stata cantata da un gruppo di manifestanti che si opponevano alla guerra in Iraq e che erano riusciti, anche se solo per poco tempo, a bloccare la strada ad alcune truppe statunitensi nell'agosto 2010. Gli Anti-Flag sono anche apparsi nel film documentario \"Sounds Like a Revolution\", incentrato sulle nuove forme musicali di protesta in America."}
{"id": "391185", "revid": "2128848", "url": "https://it.wikipedia.org/wiki?curid=391185", "title": "Fantozzi in paradiso", "text": "Fantozzi in paradiso \u00e8 un film del 1993 diretto da Neri Parenti. \u00c8 l'ottavo capitolo della saga incentrata sulle vicende dell'ex impiegato Ugo Fantozzi, ideato ed interpretato da Paolo Villaggio. Per la prima volta l'ex ragioniere Ugo Fantozzi, ormai anziano, affronta l'angoscioso problema della morte e lo fa con una malinconia esistenziale che per\u00f2 (secondo Morando Morandini) nella seconda parte si trasforma \"in una buffoneria degna dei migliori episodi\".\nTale film, che vede la partecipazione di attori che ricorreranno negli episodi a venire (oltre a Paolo Villaggio anche Anna Mazzamauro e Gigi Reder), \u00e8 il primo in cui Fantozzi passa a miglior vita, ma anche l'esistenza nell'aldil\u00e0 si dimostra mesta e sfortunata, in linea con quella terrena.\nInoltre, il film segna l'abbandono delle scene da parte di Plinio Fernando, nel successivo film Mariangela e Uga saranno interpretate da Maria Cristina Macc\u00e0.\nTrama.\nUno ad uno, tutti gli ex colleghi del ragionier Fantozzi vengono a mancare. All'inizio del film Fantozzi \u00e8 al funerale del ragionier Fonelli; il rito per\u00f2 \u00e8 seguito da un matrimonio, e le persone si scambiano condoglianze e auguri, con un sottofondo funebre-nuziale.\nDurante il successivo viaggio funebre in macchina, Filini e Fantozzi decidono di organizzare una rapina alla Megaditta dove lavoravano. Dopo aver visto una scena cinematografica di una rapina e studiato il movimento dei ladri, vanno in un negozio di maschere portando con loro la nipotina Uga come copertura.\nFilini e Fantozzi si procurano le armi: Filini una pistola da starter e Fantozzi una pistola lanciarazzi proveniente dal disarmo della Duilio. Mascherati con semplici occhiali con naso e baffetti finti, i due riescono a sottrarre all'azienda un bel malloppo e si danno alla fuga rubando un'auto inglese, ma subito dopo la fuga vengono tratti a bordo della lunghissima limousine del Megadirettore Galattico Balabam, che li costringe a consegnare il denaro.\nOrmai sconsolato, Fantozzi decide di rintanarsi in casa e di seguire il suo sport preferito, il calcio, in televisione. Proprio durante la partita, nel giorno del 40\u00ba anniversario del suo matrimonio con Pina, gli viene annunciato (con una poesia di Uga) che la figlia Mariangela, il genero Bongo e la nipotina Uga sono rimasti momentaneamente senza casa, e verranno quindi a vivere nella sua casa.\nMariangela e Bongo dapprima gli rendono la vita impossibile, e poi lo sfrattano. Dopo aver cercato invano una nuova abitazione, l'unica sistemazione umana che i due coniugi riescono a trovare \u00e8 un vecchio box: ne dipingono le pareti e la saracinesca con finte porte, finestre e decorazioni, usano il sollevatore per auto al suo interno come letto e ne fanno la loro nuova \"casa\".\nQualche tempo dopo ad una visita medica Fantozzi scopre di avere solo una settimana di vita a causa di una malattia incurabile ai polmoni. Condannato dalla malattia, Fantozzi inizia a fare tutto ci\u00f2 che si \u00e8 sempre proibito, come mangiare chili di cozze e multare e rimuovere un carro attrezzi.\nTiene celata la notizia alla moglie Pina che per\u00f2 lo scopre e, all'insaputa del marito, nel tentativo di vederlo felice per l'ultima volta riesce a convincere la signorina Silvani a trascorrere con lui un lungo weekend d'amore, pagandola. Pina, sebbene il marito angosciato non sappia che la Silvani lo sta aspettando, cerca di convincerlo ad andare fuori per una passeggiata, ma egli rifiuta; allora Pina improvvisa una messinscena, cacciandolo fuori di casa. Fantozzi e la Silvani partono quindi insieme per Cortina d'Ampezzo.\nFantozzi, dopo aver mandato gi\u00f9 una bevanda afrodisiaca, riesce a consumare l'agognato amplesso con la donna tanto desiderata, e tramite una lettera comunica alla moglie di aver finalmente trovato la compagna ideale. Tuttavia, in maniera casuale, Fantozzi viene a scoprire la tresca organizzata dalla Pina e si precipita immediatamente a casa, dichiarandole tutto il suo amore, sperando che lei non legga la lettera. Scopre poi, controllando il calendario, di essere arrivato all'ultimo giorno di vita.\nSuccessivamente, mentre tenta di espiare i suoi peccati, la Pina gli comunica che il dottore aveva commesso un errore, e che in realt\u00e0 non \u00e8 lui a dover morire, ma un'altra persona. Esultante per la notizia, Fantozzi corre all'impazzata in strada, ma viene prima investito da un camion e poi schiacciato da un rullo compressore, morendo all'istante. Al funerale dello sfortunato pensionato colleghi ed amici si stringono nel dolore con la moglie e la figlia del ragioniere, accompagnati dalla nuvola d'impiegato che fa anche lei il suo ultimo saluto al suo ragioniere preferito facendo piovere un acquazzone sulla sua bara sottilissima.\nGiunto nell'aldil\u00e0, Fantozzi si unisce immediatamente a tutte le altre numerose anime beate per prendere l'aereo che conduce al Paradiso; il velivolo tuttavia viene dirottato da alcuni terroristi e Fantozzi si ritrova davanti al Buddha, che dice al ragioniere che dovr\u00e0 reincarnarsi fino all'assoluta purificazione e deve girare la ruota perch\u00e9 gli venga assegnata la prossima vita. Ugo per\u00f2, per sua sfortuna, rinasce da neonato e deve ricominciare daccapo la stessa identica vita.\nProduzione.\nIl film \u00e8 stato girato a:\nNella scena del trampolino a Cortina compare, facendo un cameo, il regista del film Neri Parenti nel ruolo dell'addetto all'impianto. Lo stesso impianto fu utilizzato durante le Olimpiadi di Cortina D'Ampezzo del 1956. La scena della rapina \u00e8 ispirata al film di Woody Allen, \"Prendi i soldi e scappa\" ed \u00e8 stata ripresa nel 1981 nel film \"Fracchia la belva umana\"."}
{"id": "391193", "revid": "125469806", "url": "https://it.wikipedia.org/wiki?curid=391193", "title": "...Baby One More Time (singolo)", "text": "...Baby One More Time \u00e8 una canzone di Britney Spears che fa parte dell'omonimo album, il primo da lei pubblicato, uscito all'inizio del 1999. Registrata nel marzo del 1998 e pubblicata il 23 ottobre 1998, \"...Baby One More Time\" \u00e8 stata accolta da un'eco sensazionale e il grande pubblico ne ha fatto una delle canzoni pi\u00f9 famose e di maggior successo degli anni novanta, diventando la canzone di maggior successo della storia della musica per una cantante ancora teenager.\nIl testo, scritto da Max Martin e prodotto da Martin, Denniz Pop e Rami, parla del dispiacere dovuto alla decisione di finire una storia d'amore, e narra di come lei vorrebbe riconciliarsi con lui, sperando che la \"colpisca un'altra volta\" (\"hit me baby one more time\").\nIl successo della canzone \u00e8 dovuto soprattutto all'orecchiabilit\u00e0 del ritornello e alla \"heavy rotation\" in radio e televisione (soprattutto dai canali musicali come MTV), che hanno reso l'aspetto da \"Lolita\" della nemmeno diciassettenne Britney Spears nel videoclip (un'uniforme da scolaretta statunitense e un'acconciatura coi codini) una caratteristica della cantante nel corso della sua carriera. Il singolo vende in tutto il mondo pi\u00f9 di 10.000.000 di copie\nIl video \u00e8 entrato nella classifica stilata da Rolling Stone dei migliori video musicali della storia, nella posizione 30.\n\u00c8 il singolo di maggior successo in tutta la carriera della Spears. Negli Stati Uniti la canzone diventa la sua prima numero uno nella Billboard Hot 100 che riconquister\u00e0 dopo ben nove anni, nel 2008 quando il singolo \"Womanizer\" raggiunse la vetta della classifica. La prima apparizione di Britney Spears in Italia con \"...Baby One More Time\" \u00e8 stata al Festivalbar, di cui era ospite eccezionale in una sola puntata.\nDescrizione.\nOrigine e storia.\nNel giugno 1997, la Spears era in trattative con il manager Lou Pearlman per unirsi al gruppo pop femminile Innosense. Lynne Spears chiese l'opinione dell'amico di famiglia e avvocato del mondo dello spettacolo Larry Rudolph e gli sottopose un nastro di Britney che cantava in karaoke sopra la base di una canzone di Whitney Houston, insieme ad alcune fotografie della ragazza. Rudolph decise di volerla presentare a delle etichette discografiche, quindi aveva bisogno di un demo professionale. Perci\u00f2 invi\u00f2 alla Spears una canzone inutilizzata di Toni Braxton; la fece provare per una settimana e registrare la sua voce in uno studio d'incisione con un ingegnere del suono. Britney Spears viaggi\u00f2 fino a New York con il demo e si incontr\u00f2 con i dirigenti di quattro etichette discografiche diverse, ritornando a Kentwood nello stesso giorno. Tre etichette la rifiutarono, sostenendo che il pubblico voleva gruppi pop come i Backstreet Boys e le Spice Girls, e che \"non ci sarebbero state un'altra Madonna, un'altra Debbie Gibson o un'altra Tiffany\". Due settimane dopo, la dirigenza della JIVE Records rispose alle chiamate di Rudolph. Il vice presidente Senior del reparto A&amp;R Jeff Fenster dichiar\u00f2 circa il provino della Spears: \u00ab\u00c8 molto raro sentire qualcuno di quell'et\u00e0 che pu\u00f2 offrire contenuti emotivi e attrattiva commerciale. [...] Per ogni artista, la motivazione - l'\"occhio della tigre\" - \u00e8 estremamente importante. E Britney lo aveva\u00bb. Le fissarono un appuntamento per lavorare per un mese con il produttore Eric Foster White. Dopo aver ascoltato il materiale inciso, il presidente Clive Calder ordin\u00f2 che venisse registrato un album intero.\nFenster chiese al produttore Max Martin di incontrare la Spears a New York, dopodich\u00e9 di tornare in Svezia per scriverle una manciata di canzoni con un collaboratore di lunga data, Denniz Pop. Per\u00f2 Pop era malato, quindi Martin chiese al produttore Rami Yacoub di aiutarlo. Quando sei canzoni furono pronte, la Spears vol\u00f2 ai Cheiron Studios di Stoccolma, Svezia, dove met\u00e0 dell'album fu registrata nel maggio 1998, prodotta da Martin, Pop e Yacoub.\nMartin mostr\u00f2 alla Spears e al suo management una traccia intitolata \"Hit Me Baby One More Time\", che era stata offerta originariamente alla boy band Backstreet Boys e al gruppo R&amp;B TLC; tuttavia, il brano era stato rifiutato da entrambi. La Spears disse in seguito che si era emozionata quando aveva sentito il pezzo per la prima volta e che sapeva che sarebbe stato un disco di successo. \u00abNoi di JIVE abbiamo detto: \"Questo \u00e8 un ... successo\u00bb, ha rivelato Stephen Lunt, il dirigente A&amp;R dell'etichetta all'epoca; tuttavia, altri dirigenti erano preoccupati che le parole \"Hit Me\" (\"colpiscimi\") presenti nel titolo avrebbero potuto favorire la violenza domestica, e quindi vollero che il titolo cambiasse in un pi\u00f9 allusivo \"...Baby One More Time\".\nLa Spears ha registrato la sua voce per la canzone nel maggio 1998 ai Cheiron Studios. Si racconta che rimase sveglia fino a tardi la notte ad ascoltare \"Tainted Love\" dei Soft Cell per ottenere il ringhio che voleva: \"\u00abVolevo che la mia voce fosse un po' arrugginita\u00bb\". La Spears rivel\u00f2 di \"non essere andata per niente bene il primo giorno in studio [registrando la canzone]\": \u00abEro semplicemente troppo nervosa. Cos\u00ec sono uscita quella sera e mi sono divertita. Il giorno dopo ero completamente rilassata e ho capito. Devi essere rilassata per cantare \"\u2026 Baby One More Time\"\u00bb. La canzone venne prodotta da Denniz Pop, Martin e Rami, e mixata da Martin ai Cheiron Studios. Thomas Lindberg suon\u00f2 la chitarra nel pezzo, mentre Johan Carlberg si occup\u00f2 del basso. I cori di sottofondo furono forniti da Spears, Martin e Nana Hedin. La Spears incise anche una canzone intitolata \"Autumn Goodbye\", scritta e prodotta da Eric Foster White, che fu pubblicata come b-side di \"...Baby One More Time\". La traccia fu registrata nel 1998 ai 4MW East Studios in New Jersey.\n\"...Baby One More Time\" fu pubblicata come singolo di debutto di Britney Spears il 23 ottobre 1998 dalla Jive Records, quando la ragazza aveva solo sedici anni. Britney ha detto che \"...Baby One More Time\" \u00e8 una delle tre canzoni preferite del suo repertorio, insieme a \"Toxic\" e \"He About to Lose Me\".\nVideo musicale.\nIl video musicale fu diretto da Nigel Dick. Dopo essere stato scelto, Dick fu criticato da alcuni colleghi perch\u00e9 avrebbe lavorato con Britney Spears. Egli rispose dicendo: \u00ab\u00c8 una grande canzone. Non so nulla di Britney. Non ho mai guardato \"The Mickey Mouse Club\". Sembra una brava ragazzina ed \u00e8 molto entusiasta, ma adoro la canzone. \u00c8 proprio una bella canzone\u00bb. Le riprese si svolsero il 7 e 8 agosto 1998 presso la Venice High School di Los Angeles, la stessa scuola superiore dove era stato girato nel 1978 il film \"Grease\".\n\u00c8 uno dei videoclip in cui si vede Britney apparire in molti ruoli o personaggi, sempre riferiti ad uno stesso tema.\nIl video inizia con un lampo di luce accecante, che si dissipa rivelando le gambe di alcuni banchi di \"high school\". In uno di questi, una ragazza vestita da scolara (Britney) sta battendo annoiata il piede destro su una gamba del proprio banco, vista da una professoressa occhialuta e rigida. L'orologio batte i secondi mentre la scolara attende con pazienza l'arrivo della ricreazione, quando suona la campanella e tutti si risistemano le loro cose.\nFa lo stesso anche Britney, che esce sorridente dall'aula, seguita da un gruppo di ragazzi, e si posiziona nel corridoio principale della scuola. Inizia la sua coreografia coordinata dai ragazzi, mentre un'altra Britney \u00e8 appoggiata sul proprio armadietto da sola, mentre intona le parole della canzone in modo evocativo, e un'altra ragazza (sempre la cantante) balla insieme al suo gruppo. Poi tutti corrono dal corridoio, preceduti ancora dalla Britney sorridente, che solleva il viso verso la camera con i capelli liberi e sciolti, dei pantaloni leggeri e una maglietta rosa casual.\nAnche qui comincia a ballare, mentre vediamo un'altra ragazza (la Spears) poggiata su macchina color blu oltremare dov'\u00e8 seduta. Mentre la ragazza continua a cantare, la Spears (con la maglietta rosa) fa delle acrobazie supportata dai ragazzi, per poi essere circondata da loro per uno stacchetto ritmato e scalpitante. Dopo la ritroviamo in palestra, con una maglietta gialla ed un pallone da basket abbracciato dalla Spears sulle gambe, mentre questa vede un ragazzo e sembra pi\u00f9 malinconica.\nAlla fine un altro lampo di luce fa notare un ragazzo che striscia le gambe sul pavimento della palestra dove avviene il ballo; poi si vede Britney vestita da scolara e dopo, un clone della cantante nella palestra che \u00e8 aiutata dal suo gruppo a compiere l'ultimo stacchetto e alla fine alza la gamba sinistra fino al viso.\nLa campanella per\u00f2 suona e Britney si volta, notando la professoressa urtata dai ragazzi, ed un altro lampo di luce si dissolve nell'aula mentre Britney si mette una mano sulla guancia e sorride, seguita da un oscuramento della telecamera.\nAccoglienza.\nLa succinta uniforme da scolaretta indossata da Britney Spears nel video \u00e8 considerata uno degli abbigliamenti pi\u00f9 iconici nella musica pop ed \u00e8 in mostra presso l'Hard Rock Hotel and Casino di Las Vegas, Nevada. Il vestito gener\u00f2 anche alcune proteste da parte di associazioni di genitori in quanto lasciava scoperto l'ombelico di una sedicenne. La Spears affront\u00f2 le critiche dicendo: \u00abIo che mostro la pancia? Vengo dal sud; sei stupido se non indossi un reggiseno sportivo [quando] vai a lezione di danza, ti suder\u00e0 il culo!\u00bb. Nel 1999, il video di \"...Baby One More Time\" fece guadagnare alla Spears le sue prime tre nomination agli MTV Video Music Award, nelle categorie Best Pop Video, Best Choreography, e Best Female Video. In una lista compilata da VH1 nel 2001, \nil videoclip \u00e8 stato elencato al numero novanta nella classifica dei migliori video di tutti i tempi. Nel settembre 2011 il video si \u00e8 classificato in quarta posizione nella lista dei dieci video musicali pop pi\u00f9 controversi di sempre, stilata da AOL. Il 19 aprile 2014 \u00e8 stato certificato da Vevo per aver raggiunto 100.000.000 visualizzazioni, \"...Baby One More Time\" \u00e8 il primo video degli anni novanta ad essere certificato da Vevo, inoltre la Spears \u00e8 la prima artista donna ad avere avuto certificazioni Vevo in tre decenni diversi.\nEsecuzioni dal vivo.\nLa Spears si \u00e8 esibita \u201clive\u201d con questa canzone agli MTV Video Music Awards del 1999 insieme alla Boy band 'N Sync. Inoltre la cantante ha eseguito il brano in ogni suo tour mondiale.\nTracce.\nQuesti sono i formati e tracklist dei pi\u00f9 importanti singoli pubblicati di \"...Baby One More Time\".\nAustralia Single CD\nEurope 2-Track CD\nUK CD 1/Europe Single CD\nUK Limited Edition CD 2\nJapan Promo CD\nU.S. CD Single\nU.S. 12\" Vinyl\nInternational Deluxe Edition Single\nRemix e altre versioni.\nRemix ufficiali e pubblicati:\nRemix non usciti/Remix non ufficiali\nEredit\u00e0.\nNel 2020, \"Rolling Stone\" posizion\u00f2 la canzone al primo posto nella lista \"100 Greatest Debut Singles of All Time\". Robert Kelly di \"Billboard\" ha osservato che la voce \"sexy e timida\" della Spears nella traccia \"ha dato il via a una nuova era di stili vocali pop che avrebbero influenzato innumerevoli artisti a venire\". \"\u2026Baby One More Time\" \u00e8 stata classificata alla posizione numero 25 nella lista delle pi\u00f9 grandi canzoni pop dal 1963, stilata da \"Rolling Stone\" e MTV nel 2000. \"Blender\" indic\u00f2 la canzone alla nona posizione nella classifica \"The 500 Greatest Songs Since You Were Born\". Il brano \u00e8 stato inoltre giudicato \"la seconda migliore canzone degli anni novanta\" da VH1 e in una lista compilata nel 2003, \u00e8 stato indicato al primo posto nella classifica \"100 Best Songs of the Past 25 Years\". Bill Lamb di About.com posizion\u00f2 \"...Baby One More Time\" al primo posto nella lista \"Top 40 Pop Songs of All Time\". Il video musicale \u00e8 stato votato il terzo filmato promozionale p\u00f9 influente nella storia della musica pop in un sondaggio indetto da Jam!. \"\u2026Baby One More Time\" \u00e8 anche uno dei singoli di maggior successo commerciale di sempre, con oltre nove milioni di copie vendute, e fece guadagnare a Britney Spears la prima nomination ai Grammy nella categoria Best Female Pop Vocal Performance.\n\"Rolling Stone\" scrisse che lei \"ha guidato l'ascesa del teen pop post-millennial; ... coltivando un misto di innocenza ed esperienza che ha generato molti soldi\". Barbara Ellen di \"The Observer\" scrisse: \"La Spears \u00e8 notoriamente una delle adolescenti pi\u00f9 \"vecchie\" che il pop abbia mai prodotto, quasi di mezza et\u00e0 in termini di concentrazione e determinazione. Molti diciannovenni non hanno nemmeno iniziato a lavorare a quell'et\u00e0, mentre Britney, una ex Mouseketeer, era il pi\u00f9 insolito e volatile dei fenomeni americani; - una bambina con una carriera a tempo pieno. Mentre altre bambine stavano mettendo poster sui loro muri, Britney voleva essere il poster sul muro. Mentre altri bambini crescono al loro proprio ritmo, Britney si stava sviluppando a un ritmo fissato dall'industria dell'intrattenimento americana ferocemente competitiva\".\nScott Plagenhoef del sito web Pitchfork scrisse: \"Canzoni come \"Smells Like Teen Spirit\" dei Nirvana, \"Nuthin' But a \"G\" Thang\" di Dr. Dre e \"...Baby One More Time\" di Britney Spears, alterarono il panorama della cultura pop cos\u00ec rapidamente in gran parte perch\u00e9 sono stati consegnati simultaneamente in tutti gli angoli degli Stati Uniti da MTV. ... La capacit\u00e0 di MTV di inserire una canzone e un musicista nella conversazione sulla musica pop non aveva precedenti all'epoca, e alla fine del decennio ci\u00f2 significava livelli assurdi di impegno sia finanziario che creativo per i video musicali\". Evan Sawdey di \"PopMatters\" comment\u00f2 che il concetto \"malizioso\" della Spears per il videoclip musicale fu il vero responsabile del suo immediato successo, dicendo che, come risultato, la cantante \"ha ottenuto un enorme singolo n. 1, ha inavvertitamente iniziato il boom del teen pop della fine degli anni '90 e ha creato un personaggio pubblico per se stessa che era allo stesso tempo adatto ai bambini e pura fantasia maschile. I suoi video sono stati trasmessi sia su MTV che su Disney Channel allo stesso tempo, mostrando quanto la Spears (e il suo esercito di gestori di pubbliche relazioni) sia riuscita a camminare su quella linea sottile tra l'idolo pop adatto alle famiglie e un oggetto sessuale sfacciato\"."}
{"id": "391196", "revid": "104458", "url": "https://it.wikipedia.org/wiki?curid=391196", "title": "Lingua hittita", "text": ""}
{"id": "391208", "revid": "838137", "url": "https://it.wikipedia.org/wiki?curid=391208", "title": "Trattato di Nystad", "text": "Il trattato di Nystad \u00e8 un trattato di pace firmato a Nystad, l'attuale citt\u00e0 finlandese di Uusikaupunki, il 10 settembre 1721, come conclusione della Grande guerra del nord tra lo sconfitto Impero svedese e la vincitrice Russia imperiale.\nIl trattato consistette in un preambolo e 24 articoli. A seguito del medesimo la Svezia dovette cedere all'Impero russo le province della Livonia, dell'Estonia, dell'Ingria e della Carelia. Inoltre la Svezia lasci\u00f2 alla Russia le citt\u00e0 e le fortezze di Riga, D\u00fcnam\u00fcnde, Pernau, Reval, Dorpat, Narva, Vyborg e Kexholm, cos\u00ec come diverse isole fra le quali \u00d6sel, Dag\u00f6 e M\u00f6n e altri territori dal confine curlandese e lungo il Baltico.\nIn cambio la Russia dovette cedere alla Svezia il territorio finlandese ed una somma in conto riparazioni di guerra di due milioni di talleri. La Svezia ottenne inoltre il diritto perpetuo di acquistare in franchigia doganale cereali per un ammontare annuo fino a 50.000 rubli a Riga, Reval e Arensburg, con la sola eccezione degli anni di cattivo raccolto.\nMentre la Russia, con l'acquisizione dei territori che si affacciano sul Mar Baltico saliva al rango di grande potenza europea, con la pace di Nystad la potenza della Svezia cominci\u00f2 a declinare.\nVent'anni dopo scoppi\u00f2 una nuova guerra russo-svedese, e i confini fra Svezia e Russia si spostarono nuovamente verso ovest fino al fiume Kymijoki con la successiva Pace di \u00c5bo. Dopo di ci\u00f2 segu\u00ec un lungo periodo di pace e le condizioni di vita in Carelia si stabilizzarono."}
{"id": "391220", "revid": "14002", "url": "https://it.wikipedia.org/wiki?curid=391220", "title": "Diocesi di Milano", "text": ""}
{"id": "391232", "revid": "11694", "url": "https://it.wikipedia.org/wiki?curid=391232", "title": "Retinopatia pigmentosa", "text": ""}
{"id": "391239", "revid": "404338", "url": "https://it.wikipedia.org/wiki?curid=391239", "title": "S\u00e8", "text": ""}
{"id": "391242", "revid": "767487", "url": "https://it.wikipedia.org/wiki?curid=391242", "title": "Senatoconsulto Macedoniano", "text": "Il senatoconsulto Macedoniano (del tempo di Vespasiano) concesse il rimedio pretorio della relativa \"exceptio\" ai \"filii familias\" (i sottoposti all'autorit\u00e0 e al potere del \"pater familias\"), anche se fossero nel frattempo divenuti \"sui iuris\", attraverso il quale essi potevano annullare le pretese dei creditori che avessero loro prestato denaro a mutuo senza il consenso del pater.\nIl \"filius familias\" era sempre personalmente obbligato verso la parte con cui aveva contrattato come se fosse \"pater familias\", a meno che avesse contratto un debito ricevendo denaro a mutuo; nel qual caso, con qualche ragionevole restrizione, il senatoconsulto Macedoniano stabil\u00ec che il creditore non avesse diritto di reclamare il pagamento anche quando, dopo la morte del padre, il debitore fosse divenuto sui iuris.\nNella situazione precedente il \"filius\" rispondeva dei debiti contratti, anche per mutuo, dentro i limiti del peculio ricevuto dal padre; tuttavia i guadagni provenienti dalle attivit\u00e0 del Figlio ricadevano nel patrimonio del Pater. Si possono immaginare gli atteggiamenti persecutori dai creditori insoddisfatti. Per il diritto romano civile, infatti, solamente il \"pater familias\", in quanto \"Cives\", cio\u00e8 cittadino, \"sui iuris\" e libero, poteva disporre efficacemente del patrimonio familiare. I figli potevano validamente concludere soltanto negozi vantaggiosi, acquistando al \"pater\" (ossia ogni cosa che ricevono entra nel patrimonio familiare, e quindi nella disponibilit\u00e0 del \"pater\"), mentre non trovavano tutela le obbligazioni negative.\nL'innovazione giuridica prese lo spunto dal fatto di un tale \"Macedone\" che pens\u00f2 bene di risolvere la propria situazione debitoria eliminando il padre per ereditarne le sostanze, da qui il relativo senatoconsulto, atto a correggere quella che era divenuta evidentemente una tendenza in preoccupante ascesa.\nEccettuato il caso di un figlio soldato, il padre era sempre riconosciuto, secondo i consueti principii del diritto, proprietario di tutti i guadagni e di qualunque provento dei figli in potest\u00e0 permanendo la vecchia regola che per i debiti il padre non era obbligato oltre all'ammontare dei beni ricevuti in gestione dai figli (\"peculium profecticium\"), a meno che non avesse attivamente tratto profitto dai loro contratti o avesse espressamente o implicitamente autorizzato i figli a stipularli per suo conto."}
{"id": "391243", "revid": "2225", "url": "https://it.wikipedia.org/wiki?curid=391243", "title": "Padre padrone (film 1977)", "text": ""}
{"id": "391244", "revid": "640277", "url": "https://it.wikipedia.org/wiki?curid=391244", "title": "Roman Abramovi\u010d", "text": "Secondo le stime della rivista \"Forbes\", nel 2020 aveva un patrimonio di 13,8 miliardi di dollari, cifra che lo ha reso l'uomo pi\u00f9 ricco di Israele e il 113\u00b0 al mondo.\nBiografia.\nNato in una famiglia di origini ebraiche, Abramovi\u010d all'et\u00e0 di due anni perse la madre e all'et\u00e0 di quattro anni il padre, quest'ultimo rimasto ucciso in un cantiere edile; venne quindi cresciuto dallo zio paterno e pi\u00f9 tardi da un secondo zio abitante a Mosca.\nTra il 1980 e il 1985 frequent\u00f2 un Istituto Tecnico Industriale nella citt\u00e0 di Uchta prima di essere arruolato per un breve periodo nell'esercito sovietico.\nCarriera.\nImprenditoria.\nAbramovi\u010d ha avviato le sue attivit\u00e0 imprenditoriali alla fine degli anni ottanta, sfruttando una riforma promossa dal presidente russo Michail Gorba\u010d\u00ebv che consentiva la nascita di piccole-medie imprese private a costi ridotti. Tra il 1992 e il 1994 ha fondato cinque diverse aziende di import/export, specializzandosi sempre di pi\u00f9 nel settore del commercio di petrolio e prodotti derivanti da esso.\nNel 1995, insieme a Boris Berezovskij, ha acquisito la quota di controllo di Sibneft per diverse decine di milioni di dollari, ottenendone in prestito circa un centinaio in cambio di quote minori; la compagnia ha aumentato enormemente il proprio valore nel giro di breve tempo, consentendo ai due magnati di diventare molto ricchi. Nel 1996, insieme a Eugene Shvidler, ha acquisito anche una consistente quota di Aeroflot ed \u00e8 entrato nell'azionariato del Trans World Group.\nNel 2002 ha venduto le sue quote di Sibneft a Gazprom per tredici miliardi di dollari, reinvestendo il tutto in Evraz.\nPolitica.\nDal 2001 al 2008 Abramovi\u010d \u00e8 stato il governatore del circondario autonomo della \u010cukotka e dal 2008 al 2013 il presidente del parlamento della \u010cukotka.\nSport.\nNel 2003 Abramovi\u010d ha acquisto la squadra di calcio inglese del Chelsea Football Club per circa sessanta milioni di sterline; da allora, grazie ad enormi investimenti di denaro per ingaggiare calciatori ed allenatori, il club londinese ha vissuto una nuova epoca di successi, vincendo ventidue trofei ufficiali tra cui cinque Campionati inglesi (2004-2005, 2005-2006, 2009-2010, 2014-2015, 2016-2017), due Coppe dei campioni (2011-2012, 2020-2021) ed un Mondiale per club (2021).\nNel 2022, a causa dei rapporti con il presidente russo Vladimir Putin in relazione agli attacchi di quest'ultimo all'Ucraina, ha affidato la gestione del club alla Chelsea Charitable Foundation.\nVita privata.\nAbramovi\u010d si \u00e8 sposato tre volte: nel 1987 con Olga Yurevna Lysova, dalla quale ha divorziato nel 1990, nel 1991 con Irina Malandina, dalla quale ha divorziato nel 2007 e nel 2008 con Daria Zhukovacon, dalla quale ha divorziato nel 2018; con la Malandina ha avuto cinque figli (Ilya, Arina, Sofia, Arkadiy e Anna) e con la Zhukova due (Aaron Alexander e Leah Lou).\nControversie.\nNel 2011 il quotidiano \"Times\" ha rivelato la richiesta alle autorit\u00e0 inglesi formulata da un ex generale del KGB, Alexander Korkhazov, di indagare sui metodi con i quali Abramovi\u010d ha acquisito Sibneft nel 1995, da lui considerati corruttori e criminali."}
{"id": "391246", "revid": "729019", "url": "https://it.wikipedia.org/wiki?curid=391246", "title": "Battaglia di Narva (1700)", "text": "La battaglia di Narva fu combattuta il 30 novembre 1700 a Narva, nell'ambito della Grande guerra del nord, e vide opporsi tra loro gli eserciti dell'Impero svedese (che contava circa 10.000 unit\u00e0) e dell'Impero russo (formato da 40.000 soldati), che aveva invaso la citt\u00e0 estone, allora sotto il controllo svedese. Nonostante la pesante inferiorit\u00e0 numerica, l'esercito svedese riusc\u00ec a sconfiggere quello russo dopo solo tre ore di duro combattimento, ed a costringerlo alla ritirata in Polonia.\nAntefatto.\nCon l'invasione della Livonia da parte della truppe polacco-sassoni aveva avuto inizio la Grande guerra del nord. Una coalizione fra la Danimarca di Federico IV, la Norvegia, la Polonia e la Sassonia di Augusto II, la Russia ed i livoniani di Jean Reginold Patkul erano entrati in guerra con la Svezia di Carlo XII. Federico IV invase lo Schleswig-Holstein, il cui duca era cognato di Carlo XII di Svezia, ed assedi\u00f2 Toenningen mentre i livoniani di Patkul assediavano Riga. Carlo XII di Svezia, un condottiero nato, pass\u00f2 immediatamente all'offensiva.\nDopo aver costretto la Danimarca, con la vittoria di Copenaghen (8 agosto 1700), e grazie anche all'aiuto dell'Olanda e dell'Inghilterra, alla pace di Travendal, si rivolse ad est, ove la Russia, che il 19 agosto del 1700 era entrata in guerra contro la Svezia, si stava muovendo. A met\u00e0 settembre le avanguardie dell'esercito russo raggiunsero la citt\u00e0 fortificata di Narva ed ai primi di ottobre ne iniziarono l'assedio erigendo mura e scavando fossati all'esterno mentre la cavalleria cosacca devastava l'Estonia orientale. Gli effettivi russi ammontavano a circa 40.000 uomini mentre i difensori di Narva erano meno di 4.000 (3.000 fanti, 200 cavalieri e 300 civili armati).\nDal 4 al 14 novembre l'artiglieria russa bombard\u00f2 senza successo le difese della citt\u00e0, finch\u00e9 rimase senza munizioni e dovette attendere i rifornimenti per poter riprendere il bombardamento. A quel punto si verificarono due eventi importanti, entrambi poco rassicuranti per i russi: Augusto II aveva lasciato la Livonia e si era ritirato con le sue truppe nei quartieri invernali in Curlandia e un'armata svedese, al comando del re Carlo XII assistito dal generale Carl Gustav Rehnski\u00f6ld, era sbarcata a Pernau. Si trattava di una forza complessiva di 10.500 soldati circa, che si erano messi in marcia da Reval e si stavano dirigendo verso Narva.\nCostoro dovettero attraversare le lande desertificate dalle pattuglie russe: nessuna possibilit\u00e0 di trovar cibo, n\u00e9 per gli uomini n\u00e9 per i cavalli, solo paesi e cascinali bruciati dal nemico. Il tempo si guast\u00f2 e cadde prima una pioggia insistente che presto si trasform\u00f2 in neve rendendo pi\u00f9 difficile sia la marcia che il riposo notturno, che doveva per forza di cose avvenire all'addiaccio. Le truppe svedesi ed il loro condottiero soffrirono freddo e fame. Essi superarono senza fermarsi tre passi montani e nella gola di Py\u00e4j\u00f6ggi vi furono alcune scaramucce tra le loro avanguardie e reparti di truppe russe, che si risolsero a favore degli svedesi. Il 19 novembre la stremata armata svedese giunse in vista di Narva.\nAlla notizia dell'esito dei combattimenti avvenuti nelle gole di Py\u00e4j\u00f6ggi, lo zar Pietro I abbandon\u00f2 precipitosamente il campo ed affid\u00f2 il comando dell'armata russa al duca Carlo Eugenio di Cro\u00ff, un nobile olandese al servizio dei russi. Sfortunatamente Croy non conosceva la lingua russa e di conseguenza aveva molte difficolt\u00e0 ad impartire gli ordini agli ufficiali russi (nell'armata militavano inoltre molti ufficiali tedeschi per i quali sussisteva il medesimo problema del duca di Croy). A ci\u00f2 si aggiunga che egli non condivideva il modo con il quale l'esercito russo si era schierato di fronte a Narva: con un lavoro di settimane le truppe russe avevano eretto un doppio muro dinnanzi alla citt\u00e0.\nLa fortificazione si estendeva verso est di fronte alla guarnigione della citt\u00e0 assediata e verso ovest fronteggiava un eventuale attacco di truppe esterne con trincee e fossati dotati di pali appuntiti mentre gli accampamenti stavano nel mezzo. Da esperto soldato e comandante qual era, Croy sapeva che una linea di difesa disposta per una lunghezza di 7 chilometri era troppo ampia: in quel modo le forze erano troppo disperse e le trincee poco difese. Egli si rese subito conto che un attacco nemico concentrato su un punto del trinceramento russo avrebbe condotto alla rottura della linea di difesa mentre anche la fortificazione ad ovest verso la citt\u00e0 avrebbe dovuto essere allo stesso modo difesa da una sortita delle truppe assediate. Ma non c'era pi\u00f9 tempo per una ristrutturazione dello schieramento russo poich\u00e9 le truppe svedesi erano ormai in vista della citt\u00e0.\nLa battaglia.\nIl 30 novembre, alle prime luci dell'alba, gli svedesi lasciarono il loro accampamento e verso le 10 di mattino raggiunsero il campo di battaglia. Carlo XII ed il suo generale Carl Gustav Rehnski\u00f6ld riconobbero subito il punto debole dello schieramento russo e decisero di concentrare il loro attacco contro la troppo estesa linea di difesa russa su un solo punto. L'esercito svedese si divise in due parti, verso nord e verso sud, per aggirare dall'interno i russi e l'attacco inizi\u00f2 verso le due del pomeriggio. Sfortunatamente per i russi, l'inizio dell'attacco coincise con quello di una tempesta di neve che li colp\u00ec di fronte, mentre gli svedesi poterono combattere con il vento alle spalle.\nLe cannonate svedesi distrussero le truppe nemiche nelle trincee mentre quelle russe non riuscivano a raggiungere il bersaglio a causa del forte vento contrario. In meno di mezz'ora nel trinceramento russo regn\u00f2 il caos: il duca di Croy dava ordini cui il vice comandante, principe Dolgorouki, si rifiutava di obbedire e gli ufficiali russi si sollevarono contro quelli tedeschi, massacrando il segretario del duca, colonnello Lyon, e molti altri. L'armata russa divenne un solo mucchio disordinato di soldati, la maggior parte dei reggimenti si erano letteralmente sciolti e gli esperti combattenti svedesi ebbero presto ragione delle inesperte reclute russe disperdendole nelle direzioni nord e sud.\nLa fanteria russa fu presa dal panico e cerc\u00f2 scampo fuggendo verso ovest attraverso l'unico ponte esistente mentre l'indisciplinata cavalleria cosacca, voltati i cavalli, si diede alla fuga buttandosi a capofitto nel fiume Narva: migliaia di cavalieri e cavalli annegarono cos\u00ec nelle sue fredde acque. Il duca di Croy e gli ufficiali tedeschi, che temevano pi\u00f9 i russi sollevati contro di loro che i nemici svedesi, si arresero al conte svedese Stenbock. Le ultime resistenze russe finirono la sera stessa. Alla fine della battaglia la situazione in campo svedese era la seguente: 31 ufficiali e 646 soldati svedesi caduti e 1200 feriti mentre finirono prigionieri degli svedesi 10 generali russi, fra i quali lo stesso comandante in capo Croy, 10 colonnelli ed altri 30 ufficiali superiori, compreso il medico personale dello zar.\nGli svedesi avevano catturato 230 stendardi dell'esercito russo, l'intera artiglieria con 180 pezzi ed una grossa quantit\u00e0 di munizioni, oltre 20.000 moschetti e la cassa di guerra dello zar con 30.000 rubli d'oro. Le perdite russe possono solo essere stimate, ma delle truppe che avevano combattuto a Narva raggiunsero la citt\u00e0 russa di Novgorod meno di 23.000 uomini. Le perdite russe quindi possono essere stimate fra 19.000 e 20.000 uomini, incluse quelli morti per fame, malattia o ferite ed i disertori. Alla fine dell'anno l'intera armata russa residua consisteva solo pi\u00f9 di 34.000 soldati, privi per\u00f2 di cannoni, di munizioni, in parte addirittura di fucili e per di pi\u00f9 di disciplina e morale.\nConseguenze.\nPietro il Grande impar\u00f2 dai suoi errori: egli stimol\u00f2 l'industria pesante russa a produrre armi moderne, con l'aiuto di esperti stranieri accrebbe e riform\u00f2 l'antiquato esercito russo e lo port\u00f2 all'altezza dei moderni eserciti europei. L'ostinata strategia di Carlo XII di Svezia, che per ben sette anni si impantan\u00f2 nel territorio polacco per dar la caccia ad Augusto II con lo scopo di sbalzarlo dal trono polacco, diede il tempo a Pietro per portare a buon fine queste iniziative. Lo Zar pot\u00e9 cos\u00ec riformare esercito e flotta ed occupare una dopo l'altra le province svedesi prive di truppe di difesa e gi\u00e0 nel 1704 i russi presero la fortezza di Narva.\nCarlo XII non diede peso alla perdita delle provincie orientali, considerandole temporaneamente sacrificabili. Il Re era convinto dopo la battaglia di Narva che il suo esercito rimanesse enormemente superiore a quello russo e quindi in grado di sconfiggerlo in qualsiasi momento. Quando, nove anni dopo, i due eserciti si scontrarono nuovamente a Poltava, i progressi dell'esercito russo furono l'impressionante prova di come in realt\u00e0 il sovrano di Stoccolma si sbagliasse."}
{"id": "391257", "revid": "729019", "url": "https://it.wikipedia.org/wiki?curid=391257", "title": "Retroflessione uterina", "text": "La retroflessione uterina \u00e8 una posizione anomala dell'utero in cui il corpo dell'organo \u00e8 ripiegato all'indietro su s\u00e9 stesso all'altezza dell'istmo cervicale e del segmento inferiore dell'utero.\nLa condizione non ha alcun significato clinico, non impedisce il concepimento e non influisce negativamente sulla evoluzione della gravidanza.\nAll'esame vaginale con lo speculum, la condizione pu\u00f2 essere sospettata in base allo spostamento in avanti della cervice nella cavit\u00e0 vaginale.\nCause.\nNella maggior parte dei casi, l'utero retroflesso \u00e8 una normale variazione presente dalla nascita. Ci sono altri fattori, tuttavia, che possono causare la regressione dell'utero.\nDiagnosi.\nL'utero retroflesso \u00e8 diagnosticato tramite un esame pelvico di routine o con un'ecografia interna.\nFertilit\u00e0 e gravidanza.\nRaramente, l'utero retroflesso pu\u00f2 essere dovuto a malattie come l'endometriosi, infezioni o interventi chirurgici. Sono tali condizioni, e non la posizione dell'utero stesso, a ridurre la fertilit\u00e0 in alcuni casi. Di solito l\"utero si sposta verso il centro del bacino durante la decima o la dodicesima settimana di gravidanza. Raramente (da 1 a 3000 a 8000 gravidanze) l'utero retroflesso provoca minzione dolorosa e difficile e pu\u00f2 causare ritenzione urinaria. Il trattamento di questa condizione include l'antiversione manuale dell'utero e di solito richiede il drenaggio intermittente o continuo della vescica fino a quando il problema non viene risolto o si risolve spontaneamente per l'ingrandimento naturale dell'utero. Oltre all'antiversione manuale e al drenaggio della vescica, il trattamento della ritenzione urinaria dovuta all'utero retroflesso pu\u00f2 richiedere l'uso di un pessario o persino un intervento chirurgico, ma spesso \u00e8 sufficiente che donna incinta dorma sullo stomaco per un giorno o due, per consentire al utero retroflesso di spostarsi in avanti.\nSe l'utero non si riposiziona, viene detto \"persistente\" ."}
{"id": "391259", "revid": "1983214", "url": "https://it.wikipedia.org/wiki?curid=391259", "title": "Oran", "text": ""}
{"id": "391265", "revid": "110157", "url": "https://it.wikipedia.org/wiki?curid=391265", "title": "Coordinate ellittiche", "text": "Le coordinate ellittiche sono coordinate curvilinee ortogonali per lo spazio vettoriale tridimensionale. Esse vengono definite facendo riferimento a due punti localizzati mediante terne coordinate cartesiane come \"A\"=(0,0,-\"a\") e \"B\"=(0,0,\"a\"). Per definirle si fa riferimento alla distanza \"R\" = 2\"a\" e alle due distanze del generico punto \"P\" dai punti \"A\" e \"B\" che denotiamo rispettivamente con \"r\"A e \"r\"B. Adottiamo quindi le coordinate \nQueste coordinate hanno i seguenti campi di variabilit\u00e0\nLe espressioni delle coordinate cartesiane a partire dalle ellittiche sono\nLe superfici relative a valori fissati di \u03bc sono ellissoidi di rotazione aventi i fuochi in \"A\" e \"B\", quelle relative a valori fissati di \u03bd sono iperboloidi di rotazione aventi i fuochi in \"A\" e \"B\" e le superfici relative a valori fissati di \u03c6 sono semipiani definiti dall'asse delle \"z\".\nPer il volume infinitesimale si ha\nformula_8 .\nPer l'operatore di Laplace \nformula_9\nLe coordinate ellittiche risultano vantaggiose per lo studio di sistemi fisici che presentano due corpi puntiformi che si mantengono a distanza costante (2\"a\"). In particolare esse facilitano la trattazione quantistica dello ione H2+."}
{"id": "391270", "revid": "118946369", "url": "https://it.wikipedia.org/wiki?curid=391270", "title": "Mers-el-K\u00e9bir", "text": "Mers-el-K\u00e9bir \u00e8 una citt\u00e0 portuale del nord-ovest dell'Algeria, nei pressi di Orano, inclusa nella Provincia di Orano.\nStoria.\nAntico porto romano; fu occupata dagli spagnoli dal cardinale Francisco Jim\u00e9nez de Cisneros nel 1505: sotto la corona di Spagna (che la ribattezz\u00f2 \"Mazalquivir\") rimase fino al 1708, quando, seguendo le sorti del Maghreb centrale, pass\u00f2 sotto gli Ottomani.\nNel 1940 la \"Royal Navy\" britannica attacc\u00f2 la flotta francese qui ancorata per evitare che cadesse nelle mani tedesche.\nFino al 1962 si chiamava \"Saint Andr\u00e9 de Mers-el-K\u00e9bir\"."}
{"id": "391271", "revid": "121849681", "url": "https://it.wikipedia.org/wiki?curid=391271", "title": "Songbird", "text": ""}
{"id": "391275", "revid": "4711", "url": "https://it.wikipedia.org/wiki?curid=391275", "title": "Mers el Kebir", "text": ""}
{"id": "391276", "revid": "4711", "url": "https://it.wikipedia.org/wiki?curid=391276", "title": "Mers El Kebir", "text": ""}
{"id": "391277", "revid": "287204", "url": "https://it.wikipedia.org/wiki?curid=391277", "title": "Mers-el-Kebir", "text": ""}
{"id": "391279", "revid": "320578", "url": "https://it.wikipedia.org/wiki?curid=391279", "title": "Liori\u00e8-et-Olivier LeO.451", "text": ""}
{"id": "391280", "revid": "105911", "url": "https://it.wikipedia.org/wiki?curid=391280", "title": "Cinema spagnolo", "text": "Il cinema spagnolo fa riferimento a tutte le opere audiovisive prodotte nello stato omonimo.\nIl cinema delle origini.\nFra i pi\u00f9 antichi filmati girati da operatori francesi si ricorda \"Barcellona. Panorama del porto\" (1897). \n\"Uscita dalla messa delle 12 nella Chiesa del Pilar di Saragozza\" \u00e8, invece, considerata come la prima pellicola redatta da un cineasta spagnolo, tale Jimeno Correas. \nFructu\u00f3s Gelaber dirige \"Rissa in un caff\u00e8\". Il cortometraggio, da come si deduce dal titolo, \u00e8 un breve spezzone che tratta di una disputa, risolta in modo poi pacifico. Anticipa, in un certo verso, il cinema narrativo che si svilupper\u00e0 in seguito. \nSegundo de Chom\u00f3n \u00e8 ritenuto essere il pioniere del cinema spagnolo. I suoi film, accostabili allo stile di Georges M\u00e9li\u00e8s, sperimentano spesso nuove tecniche, fra cui lo stop motion. Proprio per le sue doti innovative, \u00e8 fra i curatori degli effetti speciali di \"Cabiria\", colossal italiano diretto da Giovanni Pastrone.\nVerso l'inizio della decade del Novecento, nascono le prime case di produzioni ispaniche. Centro culturale \u00e8 Barcellona che, con la Films Barcelona, getta le basi del cosiddetto studio system. I generi pi\u00f9 in voga sono lo storico e le trasposizioni letterarie. \nGli anni delle Guerre Mondiali: dal cinema di avanguardia a quello di propaganda.\n\"I Misteri di Barcellona\" \u00e8 tra i primi serial girati in Spagna, durante il primo conflitto mondiale. Il successo \u00e8 tale da scaturire poi altri progetti simili. \nLo scrittore Vicente Blasco Ib\u00e1\u00f1ez dirige \"Sangue e arena\", tratto dal suo omonimo romanzo. Nel 1922 Fred Niblo ne realizza un remake.\nMadrid si converte alla settima arte. Si costruiscono numerosi teatri di posa; nascono, inoltre, case di produzione. In questi anni, vengono redatte pellicole che ricalcano la zarzuela. Raquel Meller \u00e8 tra le dive del nuovo genere in voga. \nNel 1928, Ernesto Gim\u00e9nez Caballero e Luis Bu\u00f1uel fondano nella capitale il primo cine-club. \nL'anno seguente, il pittore Salvador Dal\u00ed e Luis Bu\u00f1uel realizzano \"Un cane andaluso\", riprendendo il pensiero della corrente \"Generazione del '27\". Il cortometraggio \u00e8 fra le opere di avanguardia pi\u00f9 importanti di sempre. \nFrancisco El\u00edas Riquelme, collaboratore di David Wark Griffith, dirige il primo film sonoro spagnolo: \"Il mistero della Puerta del Sol\" (1929). \nIl fragile cinema iberico deve affrontare la guerra civile. I repubblicano si dedicano principalmente a documentari oppure reportage. I franchisti, col tempo, adoperano la settima arte come strumento di propaganda. La societ\u00e0 \"Cifesa\" di Siviglia \u00e8 la pi\u00f9 importante in merito al sostegno audiovisivo della futura dittatura. \nAlla fine degli anni Trenta, con l'introduzione del Dipartimento Nazionale della Cinematografia, tutti i servizi di informazione e di cultura dipendono unicamente dal Ministero dell'Interno, guidato da Ram\u00f3n Serrano S\u00fa\u00f1er. Nascono due organismi censori: la Commissione della Censura Cinematografica e la Giunta Superiore. Per evitare la morte, alcuni cineasti contrari al totalitarismo decidono di fuggire all'estero. Fra i pi\u00f9 conosciuti, si ricorda Luis Bu\u00f1uel e lo sceneggiatore Jorge Sempr\u00fan.\nCol nuovo regime, viene imposto l'obbligo di doppiaggio in castigliano di tutti i film in uscita nel territorio nazionale. Si mettono in mostra nuovi registi pro-caudillo: Ignacio F. Iquino, Rafael Gil, Jos\u00e9 Luis S\u00e1enz de Heredia (celebre per \"Raza\" (1942) con copione scritto dallo stesso Franco) e, soprattutto, Edgar Neville.\nGli anni '50 e '60: primi successi internazionali e la nascita de \"Il Nuovo Cinema Spagnolo\".\nInfluenzati dal neorealismo italiano, Luis Garc\u00eda Berlanga e Juan Antonio Bardem realizzano \"Quella coppia felice\" (1951). I due cineasti sono ricordati anche per aver gettato le basi alla cosiddetta \"commedia realista\". Fondamentale esempio da citare \u00e8 il cult \"Benvenuto, Mister Marshall!\", velata pellicola che ironizza sulla dittatura castigliana ma anche ai mancati aiuti del piano Marshall. \u00c8 tra i primi lungometraggi ispanici ad ottenere premi internazionali. \nTra i successori di questo genere neo nato: Marco Ferreri e Rafael Azcona, una coppia che, successivamente, lavorer\u00e0 anche in Italia.\nA met\u00e0 degli anni '50, con il successo di \"Marcellino pane e vino\", emergono nuove piccole star enfant prodige: Joselito e Pablito Calvo sono i volti pi\u00f9 celebri.\n\u00c8 durante i primi anni '60 che si ipotizza la nascita del Nuovo Cinema Spagnolo (abbreviato anche in NCE). Ispirati dalla nouvelle vague, i membri del gruppo, vicino al pensiero di sinistra, offrono prodotti nuovi, volti ad una critica sociale raffinata Tra i partecipanti, si ricordano: Mario Camus, Miguel Picazo, Jorge Grau e, soprattutto, Carlos Saura. Il suo \"La caccia\" \u00e8 tra i lungometraggi pi\u00f9 celebri della NCE, una metafora allegorica sugli orrori della guerra civile. \u00c8 il primo regista iberico, inoltre, ad essersi aggiudicato l'Orso d'argento per il miglior regista a Berlino. Altre pellicole di risonanza da ricordare: \"La ballata del boia\" (contro la pena di morte) e \"Lo strano viaggio\" (riflessione sul mondo rurale spagnolo in chiave esperpento). \nNel mentre si afferma il cinema d'autore, in Spagna si producono anche film commerciali, a basso budget. Oltre ad innumerevoli titoli appartenenti agli spaghetti western, vanno menzionati anche film di genere horror, di cui Jess Franco \u00e8, probabilmente, l'autore pi\u00f9 celebre. \nLa transizione.\nGli anni '70 vendono far emergere nuovi registi con uno stile sempre pi\u00f9 originale e personale. V\u00edctor Erice realizza la sua opera prima, \"Lo spirito dell'alveare\", una favola nera ambientata nell'entroterra spagnolo. Narciso Ib\u00e1\u00f1ez Serrador, reduce dagli ottimi successi televisivi, si cimenta con \"Ma come si pu\u00f2 uccidere un bambino?\", un horror di denuncia sociale, fra le pellicole pi\u00f9 controverse iberiche. Carlos Saura, invece, dirige \"Cr\u00eda cuervos\", riflessione sugli ultimi anni del franchismo. Allo stesso tempo, prende vita il ciclo comico-erotico di Alfredo Landa, che, successivamente, sar\u00e0 protagonista anche di numerose pellicole d'essai. \nIn piena transizione spagnola, viene abolita la commissione censura. \u00c8 il ritorno alla libert\u00e0 di pensiero e di opinione.\nRitorno alla democrazia.\nDurante gli inizi della democrazia, si assiste alla comparsa di una serie di film che rivendicano il diritto di libert\u00e0 sessuale. Eloy de la Iglesia \u00e8 probabilmente il cineasta pi\u00f9 famoso, uno tra i primi a toccare il concetto di omosessualit\u00e0, caratterizzato da uno stile pulp senza peli sulla lingua. Pedro Almod\u00f3var rimarca lo stesso soggetto, in tono pi\u00f9 comico e grottesco. Bigas Luna, definito il poeta dell'erotismo, ricerca il tema della sessualit\u00e0, sottolineando di pi\u00f9 la perversione umana. \nNasce il Premio Goya, il riconoscimento pi\u00f9 importante nel territorio ispanico.\nVerso l'inizio del Millennio.\nGli anni Novanta sono il periodo pi\u00f9 aureo per la Spagna. \nAlmodovar ottiene successo mediatico con \"Donne sull'orlo di una crisi di nervi\". Fra gli attori feticci lanciati dal cineasta si ricorda Antonio Banderas e Carmen Maura, future star internazionali. \nBigas Luna vince il Leone d'argento al Festival di Venezia. La sua trilogia iberica apre una carriera mondiale a Pen\u00e9lope Cruz e Javier Bardem. \nNel 1994 Fernando Trueba ottiene l'Oscar per \"Belle \u00c9poque\". Sei anni pi\u00f9 tardi, \u00e8 Almodovar a conquistarlo nuovamente. \nSi afferma anche il cinema di genere. \u00c1lex de la Iglesia redige \"Il giorno della bestia\" mentre Alejandro Amen\u00e1bar realizza il campione di incassi \"Apri gli occhi\".\nIl Duemila.\nNel 2004 Amenabar ottiene il premio Oscar con \"Mare dentro\", uno tra i primi lungometraggi ad approfondire puntigliosamente il tema delicato della eutanasia. \u00c8 attualmente la pellicola con pi\u00f9 premi Goya vinti (14 statuette su 15 candidature).\nNel 2007 esce nelle sale \"REC\" che, insieme a \"Paranormal Activity\", apre la scia verso un nuovo tipo di genere di film dell'orrore.\nLa Spagna ottiene numerosi riscontri di pubblico ultimamente con film di genere thriller. Fra le pellicole pi\u00f9 famose, si ricorda: \"La isla m\u00ednima\", \"La vendetta di un uomo tranquillo\" e la produzione Netflix \"Il buco\"."}
{"id": "391281", "revid": "4711", "url": "https://it.wikipedia.org/wiki?curid=391281", "title": "Mers El K\u00e9bir", "text": ""}
{"id": "391287", "revid": "4711", "url": "https://it.wikipedia.org/wiki?curid=391287", "title": "Hippo Regius", "text": ""}
{"id": "391288", "revid": "4711", "url": "https://it.wikipedia.org/wiki?curid=391288", "title": "Hippo", "text": ""}
{"id": "391289", "revid": "339392", "url": "https://it.wikipedia.org/wiki?curid=391289", "title": "Bougie", "text": ""}
{"id": "391290", "revid": "287204", "url": "https://it.wikipedia.org/wiki?curid=391290", "title": "Bejaia", "text": ""}
{"id": "391291", "revid": "287204", "url": "https://it.wikipedia.org/wiki?curid=391291", "title": "Aiguilles de Chamonix", "text": "Le Aiguilles de Chamonix (in italiano \"Guglie di Chamonix\") sono un gruppo di creste rocciose del massiccio del Monte Bianco e collocate nella parte settentrionale, francese, del massiccio. Si trovano tra il ghiacciaio dei Bossons ad ovest e la Mer de Glace ad oriente. Dominano la vallata di Chamonix e rappresentano uno dei paesaggi pi\u00f9 celebri delle Alpi francesi.\nClassificazione.\nSecondo la classificazione della SOIUSA le Aiguilles de Chamonix formano un gruppo alpino con la seguente classificazione:\nGeologia.\nLe \"Guglie di Chamonix\" appartengono geologicamente al massiccio cristallino del Monte Bianco, costituito da graniti microcristallini di varia colorazione. La linea di cresta \u00e8 circa parallela alla \"faglia d'angolo\", che si sviluppa a nord-ovest delle guglie, tra queste e Chamonix, e separa i graniti del massiccio cristallino dagli ortogneiss chiari della zona di Chamonix.\nDelimitazioni.\nA sud il Col du Midi le separa dal Mont Blanc du Tacul; ad est sono contornate dal Ghiacciaio del Tacul e dalla Mer de Glace; a nord le limita il torrente Arveyron e ad ovest la valle di Chamonix ed il Ghiacciaio dei Bossons.\nCime principali.\nLe Aiguilles de Chamonix si suddividono a loro volta in quattro sottogruppi:\nAscensioni.\nLa maggior parte di esse sono state scalate sin dagli inizi dell'alpinismo, e precisamente:\nL'ascensione del Gr\u00e9pon, effettuata il 5 agosto 1881 da A. F. Mummery con le guide Alexander Burgener e Benedikt Venetz, \u00e8 stata una delle prime scalate rocciose di difficolt\u00e0 elevata. Le guglie sono attraversate da numerosi itinerari di difficolt\u00e0 variabile.\nRifugi.\nI rifugi che interessano le Aiguilles de Chamonix sono:"}
{"id": "391293", "revid": "339392", "url": "https://it.wikipedia.org/wiki?curid=391293", "title": "Saldae", "text": ""}
{"id": "391298", "revid": "4711", "url": "https://it.wikipedia.org/wiki?curid=391298", "title": "Tunis", "text": ""}
{"id": "391301", "revid": "339392", "url": "https://it.wikipedia.org/wiki?curid=391301", "title": "Kairouan", "text": ""}
{"id": "391303", "revid": "339392", "url": "https://it.wikipedia.org/wiki?curid=391303", "title": "Kairawan", "text": ""}
{"id": "391304", "revid": "547034", "url": "https://it.wikipedia.org/wiki?curid=391304", "title": "Paolo Cacciari", "text": "Biografia.\nLaureato in architettura, nel 1967 si iscrisse al Partito Comunista Italiano e ha collaborato con numerose testate tra cui il manifesto e \"l'Unit\u00e0\". Dal 1984 \u00e8 giornalista professionista, iscritto all'Ordine dei Giornalisti del Veneto.\n\u00c8 fratello di Massimo Cacciari (ex-Sindaco di Venezia).\nComune di Venezia.\nDal 1976 al 1985 \u00e8 stato per il PCI: consigliere comunale, assessore e vicesindaco (dal 1982 al 1985) del Comune di Venezia.\nInoltre \u00e8 stato assessore all'Ambiente e al Centro pace del Comune di Venezia dal 2001 al 2005 dando vita al progetto \"Cambieresti?\".\nAttivit\u00e0 sindacale.\nHa lavorato all'ufficio stampa della CGIL del Veneto dal 1987 al 1990.\nRegione Veneto.\nSuccessivamente ha aderito a Rifondazione Comunista ed alle elezioni regionali del 1995 \u00e8 stato candidato alla presidenza del Veneto, ottenendo il 6,9% dei consensi.\nConsigliere regionale dal 1990 al 2000. Eletto in Consiglio Comunale di Venezia (dal 2001 al 2005), ne diviene assessore all'ambiente e alle politiche giovanili.\nParlamento nazionale.\nNelle elezioni politiche del 2006 \u00e8 stato candidato come deputato tra le file del PRC nella circoscrizione Veneto 2: non eletto direttamente, approd\u00f2 alla Camera per la rinuncia di Fausto Bertinotti.\nNel luglio del 2006, in opposizione alla proroga delle missioni militari italiane all'estero, si dimise da deputato. La Camera dei deputati, su richiesta dei gruppi parlamentari de L'Unione, respinse le dimissioni."}
{"id": "391308", "revid": "339392", "url": "https://it.wikipedia.org/wiki?curid=391308", "title": "Mekhnes", "text": ""}
{"id": "391309", "revid": "154893", "url": "https://it.wikipedia.org/wiki?curid=391309", "title": "Marrakesh", "text": ""}
{"id": "391312", "revid": "2091133", "url": "https://it.wikipedia.org/wiki?curid=391312", "title": "Futebol Clube do Porto", "text": "Il Futebol Clube do Porto (), noto semplicemente come Porto, \u00e8 una societ\u00e0 polisportiva portoghese di Porto, nota soprattutto per la sua sezione calcistica. Fu fondata il 28 settembre 1893 da Ant\u00f3nio Nicolau de Almeida e milita nella massima divisione del campionato portoghese. Il club \u00e8 quotato all'Euronext.\nLa squadra gioca le partite casalinghe nell'Est\u00e1dio do Drag\u00e3o dal 2003, dopo che per 51 anni aveva giocato nell'Est\u00e1dio das Antas. Insieme allo Sporting Lisbona e al Benfica, il Porto compone il novero delle \"tre grandi\" del calcio portoghese.\nIn ambito nazionale ha vinto 72 trofei (seconda squadra pi\u00f9 titolata, dopo il Benfica) e in ambito internazionale, dove risulta la squadra portoghese pi\u00f9 titolata, 7 trofei. Si \u00e8 aggiudicato 29 titoli di Primeira Liga (di cui 5 consecutivi dal 1994-1995 al 1998-1999, un record per il Portogallo), 4 titoli di Campeonato de Portugal, 17 coppe nazionali e 22 Supercoppe del Portogallo (record). \u00c8 inoltre la sola squadra portoghese ad essere riuscita a vincere il campionato di massima divisione senza subire sconfitte, primato stabilito nel 2010-2011 e ribadito nel 2012-2013. Nel 2010-2011 ha anche stabilito la maggiore differenza di punti con la seconda classificata nella storia del campionato portoghese da quando sono assegnati tre punti per una partita vinta (21 punti di distacco). A livello nazionale non ha ancora vinto la Coppa di Lega portoghese, competizione dove \u00e8 stata, finora, quattro volte finalista.\nIn ambito internazionale \u00e8 la squadra portoghese pi\u00f9 titolata, avendo vinto 2 Coppe dei Campioni/Champions League (1986-1987 e 2003-2004), 2 Coppe UEFA/Europa League (2002-2003 e 2010-2011), una Supercoppa europea (1987) e 2 Coppe intercontinentali (1987 e 2004). \u00c8 stata la prima squadra a ottenere il \"triplete internazionale\" vincendo la Coppa dei Campioni (1986-87), la Coppa Intercontinentale (1987) e la Supercoppa UEFA (1987) e la seconda, dopo il Liverpool nel 1976-1977, a vincere la Champions League nella stagione successiva alla stagione della vittoria della Coppa UEFA. \u00c8, inoltre, una delle quindici squadre europee (unica portoghese) ad avere disputato almeno una finale delle tre principali competizioni europee UEFA (Coppa dei Campioni/Champions League, Coppa delle Coppe, Coppa UEFA/Europa League).\n\u00c8 l'unico club portoghese ad aver vinto titolo nazionale, coppa nazionale e una coppa europea nella stessa stagione (nel 2002-2003 e nel 2010-2011).\nI tifosi e i giocatori del Porto sono spesso soprannominati \"drag\u00f5es\" (draghi), anche se \u00e8 diffuso il nomignolo \"Andrades\", dal cognome della famiglia che sponsorizz\u00f2 il club per alcuni anni. Dagli anni ottanta, per\u00f2, questo soprannome sembra aver acquisito una connotazione dispregiativa.\nIl rivale per eccellenza del Porto \u00e8 il Benfica di Lisbona, con cui gioca il match detto \"O Cl\u00e1ssico\"; un'altra contrapposizione \u00e8 quella con i concittadini del Boavista.\nStoria.\nPrimo trentennio (1893-1921).\nIl club fu fondato con il nome di Foot-Ball Club do Porto il 28 settembre 1893 da Ant\u00f3nio Nicolau de Almeida, commerciante di vini e appassionato sportivo, che rimase affascinato dal \"football\" durante i suoi viaggi in Inghilterra. Gioc\u00f2 le sue prime partite contro altri club portoghesi, tra cui una contro il Foot-Ball Club Lisbonense il 2 marzo 1894, alla presenza del re Carlo I e della regina Amelia d'Orl\u00e9ans, che si rec\u00f2 a Porto per assistere la partita e consegnare un trofeo alla squadra vincente.\nA causa di pressioni familiari, l'interesse di Almeida verso il club si spense e il Porto rimase abbandonato fino a quando Jos\u00e9 Monteiro da Costa, completati gli studi in Inghilterra, torn\u00f2 a Porto e risollev\u00f2 il club. Egli decise, di concerto con alcuni soci, di ripristinare la pratica del calcio in citt\u00e0 e il 2 agosto 1906 il club risorse ufficialmente, con la nomina di Monteiro da Costa a presidente. Il calcio era lo sport principale del sodalizio, ma sorsero anche squadre di ginnastica, sollevamento pesi, wrestling, atletica e nuoto. Poco dopo il Porto prese in locazione il suo primo stadio e nomin\u00f2 allenatore il francese Adolphe Cassaigne, che sarebbe rimasto al Porto sino al 1925.\nIl 15 dicembre 1907 il Porto gioc\u00f2 la sua prima partita contro una squadra estera, il club spagnolo del Real Fortuna. Nel mese successivo disput\u00f2 la sua prima partita all'estero, andando a giocare in casa del Real Fortuna. Nel 1912 vinse la prima edizione della Ta\u00e7a Jos\u00e9 Monteiro da Costa, aggiudicandosi cos\u00ec il suo primo titolo, e collabor\u00f2 con il Leix\u00f5es per fondare la federazione calcistica del Portogallo, che cominci\u00f2 ad organizzare il campionato regionale l'anno dopo. Il Porto concluse la sua prima stagione al secondo posto dietro i concittadini del Boavista e nella stagione seguente vinse il suo primo campionato regionale. Alla fine della stagione 1920-1921 il Porto aveva vinto sei campionati regionali in sette anni e tre Ta\u00e7a Jos\u00e9 Monteiro da Costa consecutive (dal 1914 al 1916).\nI primi titoli nazionali (1921-1948).\nNel 1921-1922 si tenne la prima edizione del Campeonato de Portugal, torneo antesignano della Coppa del Portogallo. Era un torneo a turni di eliminazione diretta che metteva in palio il titolo di campione del Portogallo. Dopo aver vinto il suo quarto titolo regionale consecutivo, il Porto sconfisse lo Sporting e si aggiudic\u00f2 la prima edizione del Campeonato de Portugal, divenendo il primo campione nazionale della storia del Portogallo. Vinse poi solo tre (1925, 1932, 1937) delle successive sedici edizioni del campionato nazionale, malgrado continuasse a essere la squadra egemone del campionato regionale. Nel 1933-1934 il club fu escluso dal Campeonato de Portugal dalla federcalcio nazionale dopo essersi rifiutato di concedere i giocatori a squadre regionali di Lisbona.\nNegli anni successivi il Porto divenne una delle societ\u00e0 pi\u00f9 importanti del Portogallo. Vinse i primi due campionati portoghesi, ufficialmente riconosciuti dalla federazione.\nL'anno seguente fu istituito un secondo torneo a carattere nazionale, il Campeonato da Primeira Liga o semplicemente Primeira Liga allo scopo di migliorare la competitivit\u00e0 del calcio portoghese. In qualit\u00e0 di campione regionale si qualific\u00f2 per il nuovo torneo, la cui formula prevedeva un girone all'italiana \"tutti contro tutti\", come i moderni campionati. Il Porto vinse la prima edizione del campionato portoghese con 10 vittorie in 14 partite. Nel 1938-1939 la Primeira Liga divenne ufficialmente il campionato portoghese e cambi\u00f2 nome in Campeonato Nacional da Primeira Divis\u00e3o, semplicemente Primeira Divis\u00e3o, sostituendo il Campeonato de Portugal, che fu trasformato nella Ta\u00e7a de Portugal, la coppa nazionale.\nIl Porto vinse la prima edizione del nuovo campionato e difese con successo il titolo l'anno seguente, seppur in modo sofferto. Non riusc\u00ec ad aggiudicarsi il terzo alloro consecutivo e l'anno dopo, nel 1941-1942, and\u00f2 vicino alla retrocessione dalla Primeira Divis\u00e3o. Nel 1946-1947 torn\u00f2 tra i primi tre posti.\nNel 1948 il Porto batt\u00e9 l', campione d'Inghilterra in carica, per 3-2 in amichevole. I soci regalarono al club un grande trofeo del peso di 250\u00a0kg fatto di argento e di legno, l'Arsenal Cup.\nDigiuno e ritorno al successo (1948-1958).\nDopo un'astinenza di 16 anni, nel 1955-1956 il Porto rivinse il titolo nazionale grazie agli scontri diretti favorevoli nei confronti del Benfica, secondo classificato. Qualche giorno dopo il Porto batt\u00e9 la Torreense e si aggiudic\u00f2 la sua prima Ta\u00e7a de Portugal, ottenendo il \"double\".\nIn qualit\u00e0 di campione portoghese, il Porto esord\u00ec nelle coppe europee nella Coppa dei Campioni 1956-1957, dove usc\u00ec al turno preliminare contro i campioni spagnoli dell', vittoriosi sia all'andata che al ritorno. Un anno dopo la squadra si aggiudic\u00f2 la seconda Ta\u00e7a de Portugal della sua storia battendo per 1-0 in finale il Benfica. Nella finale della stagione seguente le squadre si incrociarono di nuovo, ma stavolta vinse il Benfica, negando ai rivali il secondo \"double\" visto che i portesi avevano vinto tre mesi prima il campionato 1958-1959.\nVentennio di digiuno (1958-1977).\nFino all'inizio degli anni ottanta a questi successi sarebbero seguiti soltanto quattro altri titoli. Poco dopo, infatti, il club entr\u00f2 nel ventennio pi\u00f9 buio della propria storia, riuscendo a vincere solo la Coppa di Portogallo 1967-1968, sotto la guida del tecnico Jos\u00e9 Maria Pedroto, ex calciatore del club.\nIn questi anni il Porto fece registrare il peggiore piazzamento di sempre in campionato, il 9\u00ba posto del 1969-1970, mentre i migliori risultati furono sei secondi posti, di cui quattro consecutivi (dal 1961-1962 al 1964-1965). Nelle coppe europee il Porto ottenne come massimo risultato il terzo turno raggiunto nella prima edizione della Coppa delle Fiere e nella Coppa delle Coppe.\nIl 16 dicembre 1973, durante la partita di campionato contro il Vit\u00f3ria Set\u00fabal la squadra fu colpita da una tragedia: il capitano del Porto Pav\u00e3o, 26 anni, perse i sensi durante la partita e mor\u00ec poco dopo in ospedale.\nNel gennaio 1974 fu presentato il nuovo acquisto Te\u00f3filo Cubillas, nazionale peruviano che divenne uno dei giocatori pi\u00f9 illustri nella storia del club portoghese, segnando 65 gol in 108 partite.\nAffermazione internazionale (1977-1988).\nCon il ritorno dell'allenatore Pedroto, nella stagione 1976-1977 il Porto inaugur\u00f2 un nuovo capitolo della propria storia. Il nuovo tecnico dapprima ripet\u00e9 il successo del 1967-1968, vincendo la Coppa di Portogallo 1976-1977, la quarta per il club, poi nella stagione seguente riport\u00f2 a Porto il titolo nazionale, a 19 anni di distanza dall'ultima vittoria del campionato.\nIn ambito europeo il Porto raggiunse i quarti di finale della Coppa delle Coppe 1977-1978, eliminando negli ottavi il prima di essere eliminato dall', ma nella Coppa dei Campioni 1978-1979 pat\u00ec la pi\u00f9 larga sconfitta della propria storia nelle coppe europee (6-1) nell'andata dei sedicesimi di finale contro l', non riuscendo poi a ribaltare l'esito della sfida nel ritorno (malgrado una vittoria per 4-1). La stagione 1978-1979 si concluse con un calo di rendimento che fece svanire le ambizioni di vincere il titolo e port\u00f2 a contrasti tra lo staff tecnico e il presidente Am\u00e9rico de S\u00e1, che si risolsero con le dimissioni di Pedroto e l'arrivo al suo posto di Hermann Stessl.\nIl periodo a cavallo tra gli anni '70 e la met\u00e0 degli anni '80 vide il Porto raggiungere per ben sei volte in otto anni la finale di Coppa di Portogallo, da cui usc\u00ec vincitore nel 1984 e sconfitto nel 1978, 1980, 1981, 1983 e 1985. Nel dicembre 1981 il Porto batt\u00e9 il Benfica nell'edizione inaugurale della Supercoppa di Portogallo.\nNel 1982 Pinto da Costa, che nel 1980 si era dimesso da direttore sportivo come gesto di solidariet\u00e0 nei confronti dell'esonerato Pedroto, assunse il controllo del Porto. Nel decennio seguente il Porto avrebbe smesso i panni della terza portoghese, per poi diventare la squadra portoghese pi\u00f9 vincente dei decenni a venire.\nNell'aprile 1982 Pedroto torn\u00f2 sulla panchina della squadra. Il Porto era stato eliminato a marzo dai quarti di finale della Coppa delle Coppe dallo , poi finalista perdente. Quando Pinto da Costa divent\u00f2 presidente il Porto era l'unica delle \"tre grandi\" portoghesi a non aver mai vinto un trofeo europeo, ma la situazione mut\u00f2 rapidamente. La prima finale europea fu quella contro la Juventus di Michel Platini nella Coppa delle Coppe 1983-1984, ma il Porto, allenato da Ant\u00f3nio Morais, subentrato a Pedroto (dimessosi per motivi di salute), fu sconfitto al St. Jakob Stadium di Basilea (2-1). Quell'anno il Porto vinse coppa (4-1 in finale al ) e supercoppa nazionali, ma perse il titolo, che and\u00f2 al Benfica.\nIl successore di Pedroto, l'allievo Artur Jorge, guid\u00f2 il Porto alla vittoria della Primeira Divis\u00e3o, la prima dopo sei anni, nel 1984-1985, annata in cui il Porto fu sconfitto dal Benfica nella finale di Coppa del Portogallo. Fernando Gomes vinse nuovamente la Scarpa d'oro come migliore goleador dei campionati europei, ripetendo il successo del 1983. Jorge riusc\u00ec ad aggiudicarsi il titolo portoghese anche nel 1985-1986, qualificando cos\u00ec la squadra per la Coppa dei Campioni.\nLa squadra inizi\u00f2 il cammino nella Coppa dei Campioni 1986-1987 stabilendo la propria vittoria pi\u00f9 larga nella storia del torneo grazie al successi per 9-0 i maltesi del , poi battuti di misura anche nella partita di ritorno. La compagine di Jorge elimin\u00f2 poi , e , approdando per la prima volta in finale. La sfida mise di fronte Porto e , con i tedeschi favoriti dai pronostici anche a causa delle numerose assenze tra i portoghesi (su tutte quella del bomber Fernando Gomes, autore sin l\u00ec di 5 gol in coppa e costretto a rinunciare alla finale perch\u00e9 si ruppe una gamba qualche giorno prima della partita). Il Porto, capitanato dal difensore Jo\u00e3o Pinto (vista l'assenza di Gomes), pass\u00f2 in svantaggio nel primo tempo, ma nel giro di tre minuti, dal 77\u00ba all'80\u00ba minuto di gioco, segn\u00f2 con il talento algerino Rabah Madjer (pregevole gol di tacco) e con il subentrato Juary, servito da Madjer. Vincendo per 2-1, la squadra di Jorge si laure\u00f2 campione d'Europa per la prima volta nella propria storia, riportando il trofeo in Portogallo dopo 25 anni.\n\"Tri\", \"Tetra\", \"Penta\" (1988-2001).\nIl quindicennio seguente vide il Porto viaggiare su livelli tutto sommato mediocri in campo europeo: la squadra entr\u00f2 spesso tra le migliori sedici squadre della Coppa dei Campioni, ma senza andare oltre, se si esclude l'annata 1993-1994.\nNella stagione 1987-1988 il Porto del nuovo tecnico Tomislav Ivi\u0107 vinse la Supercoppa europea contro l' e la Coppa Intercontinentale contro il , diventando la prima squadra portoghese capace di aggiudicarsi le due coppe. A suggello di un'annata memorabile, vinse anche la Coppa di Portogallo e il campionato, esteso a 20 squadre, con il record di gol segnati (88) e il record di punti di distacco sulla seconda (15 punti).\nIl 1988-1989 fu avaro di soddisfazioni. Pesarono gli infortuni di Madjer e Gomes, all'ultima stagione con il Porto dopo 15 anni di militanza ininterrotta nel club, chiusa con un bilancio di 352 gol segnati in 455 partite. Il rientrante Artur Jorge condusse la squadra alla vittoria del campionato 1989-1990 e alla vittoria della Coppa di Portogallo e della Supercoppa di Portogallo nel 1991. Il successore di Jorge, Carlos Alberto Silva, guid\u00f2 il Porto a due sofferti successi consecutivi in campionato (1991-1992 e 1992-1993) e qualific\u00f2 il Porto per la Champions League.\nNella stagione 1993-1994 il Porto del rientrante Ivi\u0107 vinse la Supercoppa di Portogallo, si piazz\u00f2 secondo in campionato e raggiunse la semifinale della UEFA Champions League. La sfida, in gara unica, termin\u00f2 con una pesante sconfitta al Camp Nou contro il Barcellona di Johan Cruijff. Nel corso della stagione sulla panchina della squadra era subentrato l'inglese Bobby Robson, che nel 1994-1995 riport\u00f2 il titolo nazionale a Porto. La stagione 1994-1995 fu segnata dalla tragica morte, in un incidente d'auto, del ventiseienne centrocampista Rui Filipe, che aveva segnato il primo gol del Porto in campionato e aveva contribuito alla vittoria della Supercoppa di Portogallo del 1994.\nI problemi di salute di Robson si fecero pi\u00f9 gravi, cosicch\u00e9 l'inglese non pot\u00e9 guidare la squadra nelle prime partite della stagione 1995-1996. Il tecnico torn\u00f2 in sella verso la fine della stagione e si aggiudic\u00f2 il titolo nazionale, ottenuto con 11 punti di vantaggio sul Benfica. L'attaccante Domingos Paci\u00eancia fu il miglior marcatore del campionato, dopo essersi laureato vice-capocannoniere nell'annata precedente.\nNell'estate 1996 Robson pass\u00f2 al Barcellona e il suo posto fu preso da Ant\u00f3nio Oliveira, che guid\u00f2 il Porto al terzo titolo portoghese consecutivo (fatto mai accaduto prima nella storia del club) con un margine di 13 punti sulla seconda, lo Sporting. Il Porto vinse anche l'ottava Supercoppa di Portogallo travolgendo per 5-0 il Benfica all'Est\u00e1dio da Luz. La coppia di attaccanti brasiliani Artur-Jardel si rivel\u00f2 molto prolifica, con il secondo che si laure\u00f2 capocannoniere del campionato. In UEFA Champions League il Porto fece suo il girone senza subire sconfitte (5 vittorie e un pareggio in 6 partite) e battendo anche il Milan a San Siro (3-2, ribaltando la situazione con due gol nell'ultimo quarto d'ora di partita), ma fu eliminato dal ai quarti di finale (4-0 e 0-0).\nNel 1997-1998 il Porto si aggiudic\u00f2 la Primeira Liga per la quarta volta consecutiva (la \"Tetra\"), eguagliando il risultato dello Sporting, capace di un'impresa identica negli anni '50. Sconfiggendo lo Sporting Braga nella finale della Ta\u00e7a de Portugal centr\u00f2 anche il \"double\".\nFernando Santos, che prese il posto di Oliveira per la stagione 1998-1999, condusse il club ad uno storico quinto titolo consecutivo (la \"Penta\"), stabilendo un nuovo record per il calcio portoghese; contestualmente Jardel, con 36 gol, si aggiudic\u00f2 la Scarpa d'oro come miglior marcatore dei campionati europei. Nel 1999-2000 la squadra arriv\u00f2 seconda in Liga dietro allo Sporting, ma vinse per la decima volta (la seconda consecutiva) la Coppa di Portogallo.\nLa nomina ad allenatore di Oct\u00e1vio Machado per riportare il Porto alla vittoria del titolo inizialmente parve portare i suoi frutti, dato che la stagione 2000-2001 inizi\u00f2 con il successo in Superta\u00e7a contro il Boavista, ma in campionato la squadra si piazz\u00f2 terza, peggior piazzamento in vent'anni.\nGli anni d'oro di Mourinho (2001-2004).\nNel 2001-2002 il Porto fu eliminato dalla Coppa di Portogallo quattro giorni dopo aver perso in trasferta in campionato e Machado fu esonerato dopo 36 giornate di Primeira Liga. Al suo posto arriv\u00f2 il giovane tecnico Jos\u00e9 Mourinho, ex allenatore dell'Uni\u00e3o de Leiria, che dichiar\u00f2 subito che il Porto avrebbe vinto il campionato l'anno seguente. Nel 2002 la squadra si piazz\u00f2 terza in Liga, qualificandosi alla Coppa UEFA. Decisivo fu il contributo del sudafricano Benni McCarthy, arrivato in prestito dal nel mese di gennaio e autore di 12 gol in 11 partite, prima di tornare al Celta alla fine della stagione.\nNel 2002-2003, grazie all'apporto di ottimi giocatori come V\u00edtor Ba\u00eda, Deco, Ricardo Carvalho, Costinha, Maniche, Paulo Ferreira, H\u00e9lder Postiga, Pedro Emanuel, Nuno Valente, Derlei e Jorge Costa (rientrato dopo il prestito semestrale al ) e alla sapiente guida di Mourinho, il Porto vinse il campionato con 86 punti (record) e 11 punti di vantaggio sul Benfica. Il Porto fu protagonista anche in Coppa UEFA, torneo che vinse battendo in finale a Siviglia il per 3-2 dopo i tempi supplementari. Mourinho guid\u00f2 poi la squadra ad uno storico \"treble\" vincendo anche la Coppa di Portogallo, ottenuta grazie al successo di misura in finale contro l'.\nChiamato ad una sfida pi\u00f9 impegnativa, il Porto apr\u00ec la stagione 2003-2004 con la vittoria della sua tredicesima Supercoppa di Portogallo (1-0 contro l'Uni\u00e3o de Leiria), trionfo cui fece seguito la sconfitta contro il Milan nella partita che assegnava la Supercoppa europea allo Stadio Louis II di Montecarlo. In campionato la squadra di Mourinho termin\u00f2 al primo posto, aggiudicandosi cos\u00ec il suo 19\u00ba titolo nazionale, grazie anche ai 20 gol in 23 partite del cannoniere Benni McCarthy, tornato al Porto dopo un anno deludente a Vigo per sostituire H\u00e9lder Postiga, ceduto al .\nIn ambito europeo, nonostante un inizio negativo in UEFA Champions League, con un pari esterno contro il (1-1) e una sconfitta interna per 1-3 contro il , nei successivi impegni il Porto non perse pi\u00f9 un match nel girone di qualificazione, in cui si piazz\u00f2 secondo con un bilancio di 3 vittorie, 2 pareggi e una sconfitta. Si qualific\u00f2 cos\u00ec agli ottavi di finale, dove, dopo la vittoria per 2-1 ottenuta in casa all'andata, elimin\u00f2 il Manchester United con un pareggio all'Old Trafford, segnando il decisivo gol dell'1-1 nei minuti di recupero. Ai quarti ebbe la meglio sul Lione (2-0 in casa e 2-2 allo Stade de Gerland) e in semifinale sul Deportivo La Coru\u00f1a (0-0 in casa e 1-0 al Riazor), che agli ottavi e ai quarti di finale aveva eliminato rispettivamente e , le due finaliste della precedente edizione di Champions. In finale la squadra di Mourinho sconfisse per 3-0 all'Arena AufSchalke il Monaco di Deschamps, altra sorpresa della manifestazione, diventando, grazie al secondo trionfo nella manifestazione, la squadra portoghese con pi\u00f9 coppe europee vinte. La sconfitta per 2-1 contro il Benfica nella finale della Coppa di Portogallo, disputatasi dieci giorni prima della finale contro il Monaco, imped\u00ec al Porto di centrare il \"triplete\".\nAlcuni giorni dopo il trionfo di Gelsenkirchen, Jos\u00e9 Mourinho lasci\u00f2 il Porto per diventare l'allenatore del Chelsea.\nDelneri, Peseiro e Adriaanse (2004-2006).\nNella stagione 2004-2005 ci furono altri cambi in panchina. In estate fu ingaggiato l'allenatore italiano Luigi Delneri, che fu esonerato ancor prima dall'inizio del campionato. Al suo posto fu chiamato V\u00edctor Fern\u00e1ndez, che perse contro il Valencia nella partita valida per l'assegnazione della Supercoppa europea 2004 e fu sollevato dall'incarico per fare posto a Jos\u00e9 Peseiro. Il 12 dicembre 2004 il Porto si aggiudic\u00f2 l'ultima Coppa Intercontinentale della storia (il trofeo fu sostituito l'anno dopo dalla Coppa del mondo per club) sconfiggendo per 8-7 dopo i rigori i colombiani dell' a Yokohama: per il club di Porto si tratt\u00f2 del secondo successo nell'Intercontinentale dopo quello del 1987. Dopo aver occupato per quasi tutta la stagione il terzo posto nella Superliga, la squadra si piazz\u00f2 infine seconda alle spalle del Benfica. In UEFA Champions League fu eliminata dall'Inter agli ottavi di finale.\nNella stagione 2005-2006 il Porto ingaggi\u00f2 come allenatore l'olandese Co Adriaanse, reduce da un'ottima stagione con l'AZ Alkmaar. La squadra vinse il campionato portoghese, ma in UEFA Champions League fu estromessa nella fase a gironi.\nEra Jesualdo Ferreira (2006-2010).\nAll'inizio della stagione 2006-2007, a seguito degli scarsi risultati della squadra nella fase di pre-campionato, Co Adriaanse si dimise e al suo posto fu assunto Jesualdo Ferreira. In seguito il club fu coinvolto in uno scandalo di corruzione detto \"Apito Dourado\" (\"Fischietto d'oro\"), risalente alla stagione 2003-2004. Il presidente del club di Porto, insieme ad altre figure di spicco del calcio portoghese tra cui il presidente della federcalcio, fu accusato di alterare i risultati delle partite offrendo agli arbitri denaro in cambio di direzioni di gara favorevoli. Il pubblico ministero, per\u00f2, assolse il presidente del Porto perch\u00e9 gli esperti, visionando la partita incriminata, non riscontrarono alcuna prova di un operato compiacente e perch\u00e9 il match indagato era di scarsa importanza. Nell'ultima giornata del campionato 2006-2007 il Porto riusc\u00ec comunque a conquistare il suo ventiduesimo titolo nazionale.\nNella stagione 2007-2008 il Porto domin\u00f2 il campionato portoghese, laureandosi campione con cinque giornate di anticipo, quando la distanza dalla seconda in classifica era di ben 18 punti e stabilendo il record di gol fatti e il minimo di reti subite. Jesualdo Ferreira divent\u00f2 il primo tecnico di nazionalit\u00e0 portoghese a vincere tre titoli di Superliga consecutivi.\nIl successo del Porto non fu compromesso dalla minaccia di una penalizzazione dovuta allo scandalo sopraccitato, minaccia profilatasi dopo l'apertura di un'inchiesta da parte della Commissione disciplinare della Lega portoghese. Alla societ\u00e0 di Porto fu contestato il reato di tentata corruzione, con l'eventualit\u00e0 di una penalizzazione di 6 punti in classifica. La penalizzazione di 6 punti fu comminata al club il 9 maggio 2008 e il club vinse il titolo con 14 punti di vantaggio sullo Sporting Lisbona secondo.\nIn seguito al coinvolgimento del Porto nello scandalo l'UEFA, il 4 giugno 2008, dapprima estromise il Porto dall'edizione successiva della Champions League, per poi riammetterlo momentaneamente in attesa della decisione del Comitato di Controllo e Disciplina, che conferm\u00f2 poi la riammissione.\nNel 2008-2009 il Porto si aggiudic\u00f2 il titolo portoghese per la quarta stagione consecutiva e con tre giornate di anticipo. In Champions League raggiunse i quarti di finale, dove fu eliminato dai campioni in carica del Manchester United al termine di due partite molto combattute (i portoghesi erano riusciti a pareggiare per 2-2 all'Old Trafford, ma furono sconfitti per 1-0 in casa).\nNel campionato 2009-2010 il Porto si classific\u00f2 terzo in campionato, mancando l'accesso in Champions League, ma qualificandosi all'Europa League. La squadra lusitana, eliminata dalla Champions League agli ottavi di finale dall' (vittorioso per 5-0 in casa dopo la sconfitta per 2-1 subita a Porto), mise comunque in bacheca un trofeo, bissando il successo dell'anno precedente nella coppa nazionale.\nIl \"treble\" con Villas Boas (2010-2011).\nPer la stagione 2010-2011 il Porto assunse il tecnico Andr\u00e9 Villas Boas, gi\u00e0 assistente per molti anni di Mourinho.\nFu un'annata ricca di soddisfazioni per il club: la stagione si apr\u00ec con la conquista della SuperTa\u00e7a C\u00e2ndido de Oliveira (la Supercoppa portoghese) con la vittoria per 2-0 sul Benfica; nel campionato nazionale il Porto fu il dominatore incontrastato e chiuse la conquista del titolo (25\u00b0 della storia) con ben 5 turni d'anticipo il 3 aprile 2011, in seguito alla vittoria fuori casa per 2-1 nello scontro diretto con gli eterni rivali del Benfica. La squadra trionf\u00f2 anche in Europa League, torneo che vinse battendo nella finale di Dublino, il 18 maggio 2011, i connazionali dello Sporting Braga con il risultato di 1-0. La stagione si concluse con l'ennesimo successo: il 22 maggio 2011 il Porto si aggiudic\u00f2 la sua ventesima Coppa di Portogallo battendo in finale il Vit\u00f3ria Guimar\u00e3es per 6-2. Tra i protagonisti dell'ottima annata ci furono Jo\u00e3o Moutinho, Silvestre Varela e i bomber Radamel Falcao e Hulk.\nI titoli nazionali con Pereira (2011-2013).\nNella stagione 2011-2012, dopo il passaggio di Falcao all' e del tecnico Villas Boas al Chelsea, la squadra fu affidata a V\u00edtor Pereira, che cominci\u00f2 la sua avventura conquistando la Supercoppa nazionale battendo per 2-1 il Vit\u00f3ria Guimar\u00e3es. Le due reti decisive per la squadra di Porto furono segnate dal difensore Rolando. Persa la Supercoppa europea contro il Barcellona (2-0), la squadra fu eliminata anche in Coppa di Portogallo e nella fase a gironi di Champions League. Retrocessa in Europa League, fu eliminata dal ai sedicesimi di finale e vinse poi il titolo portoghese.\nNel campionato 2012-2013 il Porto ridusse le distanze dal Benfica e arriv\u00f2 alla penultima giornata allo scontro diretto in casa con due punti di svantaggio sui rivali. Vincendo grazie ad un gol messo a segno nei minuti di recupero, pass\u00f2 in testa alla classifica e si conferm\u00f2 campione di Portogallo per la terza volta di fila (la 27\u00aa in totale e la seconda senza subire alcuna sconfitta) in virt\u00f9 di una vittoria esterna ottenuta all'ultima giornata. In Champions League fu eliminato agli ottavi di finale dal .\nDigiuno di successi (2013-2017).\nA Pereira successe Paulo Fonseca, che nel 2013-2014 port\u00f2 la squadra di Porto alla vittoria della Superta\u00e7a, la supercoppa nazionale. In campionato il Porto si iss\u00f2 in vetta alla classifica con cinque punti di margine sulle rivali, ma una serie di risultati deludenti lo fecero precipitare al terzo posto e condussero all'esonero di Fonseca. In Champions League la squadra fu eliminata dopo la fase a gironi. Retrocessa in Europa League, fu eliminata dal , poi vincitrice del torneo, ai quarti di finale. Nelle settimane seguenti sub\u00ec due sconfitte consecutive in semifinale contro il Benfica, in Coppa di Portogallo e in Coppa di Lega, l'ultima delle quali ai rigori sul terreno di casa. In campionato giunse terzo a 13 punti dalla vetta.\nIl digiuno di successi prosegu\u00ec nelle annate a venire. Il Porto di Julen Lopetegui si piazz\u00f2 secondo nel campionato 2014-2015, ma riusc\u00ec a raggiungere i quarti di finale di Champions League dopo 6 anni. I portoghesi si ritrovarono opposti al Bayern Monaco che sconfissero nella gara di andata con il risultato di 3-1, cedendo per\u00f2 nel ritorno con il pesante punteggio di 6-1, eguagliando la peggior sconfitta europea del club (6-1 contro l' nel 1978) e la peggiore sconfitta in Champions League (5-0 contro l' nel 2010). Nel 2015-2016 il Porto di Jos\u00e9 Peseiro, subentrato nel gennaio 2016 a Lopetegui, si piazz\u00f2 terzo in campionato a 15 punti dalla capolista e, dopo il terzo posto nel girone di Champions League, usc\u00ec ai sedicesimi di finale di Europa League contro il .\nNell'estate 2016 Peseiro fu sostituito da Nuno Esp\u00edrito Santo, che condusse la squadra al secondo posto in campionato e agli ottavi di finale di UEFA Champions League (eliminazione contro la Juventus).\nEra Concei\u00e7\u00e3o (2017-oggi).\nIl Porto ingaggi\u00f2 dunque S\u00e9rgio Concei\u00e7\u00e3o, che nel 2017-2018 guid\u00f2 la squadra alla vittoria del 28\u00ba titolo nazionale, giunta con una giornata di anticipo, mentre in UEFA Champions League il Porto usc\u00ec agli ottavi, dopo aver perso per 5-0 la gara di ritorno contro il (eguagliando cos\u00ec le proprie peggiori sconfitte di sempre in ambito europeo). Nella stagione 2018-2019 la squadra cominci\u00f2 con la vittoria della Supercoppa del Portogallo (3-1 al ) e alla fine si piazz\u00f2 seconda in campionato e fu finalista perdente di Coppa di Portogallo e Coppa di Lega, mentre in UEFA Champions League, dopo aver vinto il girone con 16 punti ottenuti sui 18 disponibili, elimin\u00f2 la agli ottavi di finale, per poi cadere ai quarti contro il poi vincitore del trofeo. Un nuovo successo in campionato fu colto nel 2019-2020, stagione in cui il Porto si aggiudic\u00f2 anche la Coppa di Portogallo e fu finalista in Coppa di Lega. Nel 2020 la squadra si aggiudic\u00f2 la Supercoppa di Portogallo.\nStrutture.\nStadio.\nDal 16 novembre 2003 il club disputa le proprie partite casalinghe allo stadio do Drag\u00e3o, che pu\u00f2 contenere 50.033 spettatori. Si trova a breve distanza dal centro storico di Porto e, scendendo alla fermata omonima, pu\u00f2 essere raggiunto con le linee A, B, E ed F della Metro do Porto. Ha ospitato cinque incontri del , manifestazione per la quale \u00e8 stato costruito, tra cui una semifinale. \u00c8 stato anche sede della fase finale della UEFA Nations League 2018-2019 e nel 2021 ha ospitato la finale della UEFA Champions League 2020-2021.\nIn precedenza il Porto aveva giocato in altri campi: il \"campo da Rainha\", il \"campo do Ameal\" tra gli anni 1920 e gli 1930, lo stadio do Lima, il \"campo da Constitui\u00e7\u00e3o\" e, dal 1952, lo stadio das Antas.\nStatistiche e record.\nPartecipazione ai campionati e ai tornei internazionali.\nCampionati nazionali.\nDalla stagione 1934-1935 alla 2020-2021 il club ha ottenuto le seguenti partecipazioni ai campionati nazionali:\nTornei internazionali.\nAlla stagione 2020-2021 il club ha ottenuto le seguenti partecipazioni ai tornei internazionali:\nStatistiche individuali.\nIl giocatore con pi\u00f9 presenze nelle competizioni europee \u00e8 V\u00edtor Ba\u00eda a quota 99, mentre il miglior marcatore \u00e8 Radamel Falcao con 22 gol.\nStatistiche di squadra.\nTra l'8 gennaio 1994 e il 15 aprile 1996 il Porto non ha mai perso le partite di campionato giocate in casa. Questo record \u00e8 stato infranto a causa della sconfitta subita contro il per 2-3. La squadra ha mantenuto una lunga imbattibilit\u00e0 casalinga in campionato anche nei periodi tra il 6 aprile del 1997 e il 26 settembre del 1998 (serie interrotta contro il 0-2), tra il 31 ottobre 1998 e il 13 ottobre 2001 (serie interrotta contro il 1-2), tra il 15 settembre 2002 e l'8 novembre 2004 (serie interrotta contro il Boavista 0-1), tra il 29 ottobre del 2005 e il 17 dicembre del 2006 (serie interrotta contro l' 0-1), tra il 6 aprile del 2007 e il 20 aprile del 2008 (serie interrotta contro il 0-3), e dal 15 novembre 2008 al 25 febbraio 2014 (serie interrotta dall' 0-1). Il Porto ha vinto almeno un trofeo per venticinque stagioni consecutive (dal 1989-90 al 2013-14), record per il calcio portoghese ed europeo.\nA livello internazionale la miglior vittoria \u00e8 per 9-0, ottenuta contro il nel primo turno della Coppa dei Campioni 1986-1987, mentre la peggior sconfitta \u00e8 per 6-1, subita in due occasioni: contro l' nel primo turno della Coppa dei Campioni 1978-1979 e contro il nei quarti della UEFA Champions League 2014-2015.\nOrganico.\nRosa 2021-2022.\n\"Aggiornata al 30 gennaio 2022.\"\nPolisportiva.\nIl Porto \u00e8 una societ\u00e0 di successo anche in altri sport: le squadre di pallamano e di pallacanestro competono ogni anno per il titolo nazionale e la sezione hockey \u00e8 tra le migliori in questo sport. Presto sar\u00e0 completata la nuova arena, che sorger\u00e0 vicino allo stadio. Negli anni passati i terreni di gioco non professionistici erano disseminati per le citt\u00e0 del Portogallo nord-occidentale (come Gondomar ed Espinho).\nIl club possiede alcuni punti vendita chiamati \"Loja Azul\" (\"Store Blu\") e disseminati per Porto, tra cui due del fornitore ufficiale, la Nike. Dal 1994 durante il precampionato \u00e8 organizzata un'iniziativa di merchandising chiamata \"Portomania\", in occasione della quale nasce ogni anno una rivista di 60 pagine completamente a colori intitolata \"Drag\u00f5es\" (\"Draghi\"). Si tratta di una delle pi\u00f9 vecchie pubblicazioni legate ad un club in Europa, visto che esiste dai primi anni ottanta.\nIl Porto ha vinto complessivamente 29 titoli internazionali:"}
{"id": "391313", "revid": "4711", "url": "https://it.wikipedia.org/wiki?curid=391313", "title": "Santa Cruz do Cabo de Gu\u00e9", "text": ""}
{"id": "391314", "revid": "486946", "url": "https://it.wikipedia.org/wiki?curid=391314", "title": "Tripolis", "text": ""}
{"id": "391315", "revid": "574535", "url": "https://it.wikipedia.org/wiki?curid=391315", "title": "K\u0101lid\u0101sa", "text": "Biografia.\n\u00c8 il pi\u00f9 grande poeta della letteratura classica indiana, vissuto probabilmente tra il IV e il V secolo della nostra era. \nPoche sono le notizie biografiche di K\u0101lid\u0101sa, invece sono numerose le leggende e gli aneddoti che lo riguardano. K\u0101lid\u0101sa sarebbe nato da un brahmano, ma sarebbe rimasto orfano in tenera et\u00e0. Avrebbe ricevuto in dono da Kali i talenti dell'intelligenza e del sapere.\nSi ritiene che sia vissuto alla corte del sovrano Gupta Chandragupta II.\nK\u0101lid\u0101sa \u00e8 valutato, accanto a Amaruka (o Amaru) e Bhart\u1e5bhari, quale maggior vate della poesia sanscrita, e a lui sono attribuite una trentina di opere. \nGoethe fu affascinato dalla \"Sak\u00f9ntala\" di K\u0101lid\u0101sa, che il poeta Arthur Symons nominava il pi\u00f9 bel dramma del mondo.\n\"Sak\u00f9ntala\" fu una tra le prime opere della letteratura indiana a venir conosciuta in Occidente, nella traduzione inglese (1789) di Sir William Jones. La storia di Sak\u00f9ntala e del re Dushyanta la si ritrova anche nel \"Mah\u0101bh\u0101rata\" e nei \"Pur\u0101\u1e47a\", tuttavia non con la stessa maestria stilistica.\nGli altri due drammi narrano degli amori dei due protagonisti, ostacolati da gelosie, rivalit\u00e0 e allontanamenti.\nIl \"Meghaduta\" descrive il messaggio d'amore che il protagonista \"Yaska\", esiliato sullo Himalaya, invia tramite una nuvola alla sua amata.\nIl \"Kum\u0101rasambhava\" \u00e8 un poema epico in diciassette canti che narra l'origine di Kumara, oltrech\u00e9 l'amore tra Uma e \u015aiva.\nAnche il \"Raghuvam\u015ba\" \u00e8 un poema epico e storico, in diciannove canti, incentrato sulla figura di R\u0101ma, dai suoi antenati, alle sue gesta e ai suoi discendenti."}
{"id": "391316", "revid": "4711", "url": "https://it.wikipedia.org/wiki?curid=391316", "title": "Benghazi", "text": ""}
{"id": "391317", "revid": "287204", "url": "https://it.wikipedia.org/wiki?curid=391317", "title": "Kalidasa", "text": ""}
{"id": "391318", "revid": "4711", "url": "https://it.wikipedia.org/wiki?curid=391318", "title": "S\u00e3o Tom\u00e9 and Pr\u00edncipe", "text": ""}
{"id": "391319", "revid": "22475", "url": "https://it.wikipedia.org/wiki?curid=391319", "title": "Pok\u00e9mon Verde", "text": ""}
{"id": "391322", "revid": "18323", "url": "https://it.wikipedia.org/wiki?curid=391322", "title": "Seconda guerra del Nord", "text": ""}
{"id": "391323", "revid": "729019", "url": "https://it.wikipedia.org/wiki?curid=391323", "title": "Seconda guerra del nord", "text": "La Seconda guerra del nord (1655-1660), detta anche Conflitto polacco-svedese o ancora Guerra di Successione svedese, fu combattuta fra Confederazione polacco-lituana, Impero svedese e Regno russo per il predominio del Mar Baltico. In Polonia fu anche chiamata \"Diluvio\" (in polacco \"Potop\").\nLa battaglia pi\u00f9 importante fu quella di Varsavia, che dur\u00f2 tre giorni: dal 28 al 30 luglio 1656 inclusi.\nAntefatti.\nQuando la regina di Svezia Cristina I abdic\u00f2 il 16 giugno 1654, il re di Polonia, Giovanni II Casimiro di Polonia avanz\u00f2 dei diritti sul trono svedese in quanto pronipote di Gustavo I Vasa. Questo condusse ad un conflitto di successione con l'altro pretendente, Carlo Gustavo (1622\u00a0\u2013 1660), cugino della ex regina, che si alle\u00f2 con Federico Guglielmo di Brandeburgo.\nLa guerra.\nNell'estate del 1655 Carlo X guid\u00f2 un esercito di 32.000 svedesi dalla Pomerania in Polonia, dove l'8 settembre conquist\u00f2 Varsavia. Intanto una seconda armata svedese penetrava dalla Livonia nella Lituania polacca. Nell'inverno del 1656-1657 Giovanni II Casimiro, che era fuggito in Slesia, fece ritorno in Polonia e si mise alla guida della resistenza nazionale contro gli invasori svedesi. Nella primavera del 1656 attacc\u00f2 Carlo X con 10.000 uomini vicino a Sandomierz. Il re svedese indietreggi\u00f2 verso la Prussia, ma incalzato dalla cavalleria dell'\u00a0\"hetman\" Czarniecki riusc\u00ec a mettersi al sicuro con soli 4.000 uomini sopravvissuti. In giugno si arrese anche la guarnigione svedese che controllava Varsavia. Ma, dopo avere ricevuto rinforzi per 18.000 uomini dall'alleato Federico Guglielmo, Elettore di Brandeburgo, il sovrano svedese torn\u00f2 all'attacco in quella stessa estate.\nSconfitto a Varsavia, dove 36.000 polacchi-lituani (20\u00a0000 cavalieri e dragoni, inclusi 950 ussari alati, 4.000 fanti, 2.000 Tatari e 10.000 guerrieri delle leve dei nobili, supportati da 18 pezzi di artiglieria) furono piegati dopo una battaglia durata tre giorni da un esercito forte di 19.000 uomini (7.500 cavalieri e dragoni svedesi, 3.000 fanti svedesi, 5.000 cavalieri e dragoni tedeschi e 3.500 fanti tedeschi) e 47 pezzi d'artiglieria, Giovanni II Casimiro il 19 settembre 1657 sottoscrisse il trattato di Wehlau con il Brandeburgo: la Polonia rinunciava alla sovranit\u00e0 sul ducato di Prussia, assorbito dal Brandeburgo.\nMa non era finita. Nel 1657, il principe di Transilvania, Gyorgy Rakoczi, attravers\u00f2 i Carpazi ed invase la Polonia meridionale con un esercito di 30.000 uomini. Circondato dai Polacchi, fu per\u00f2 costretto a ritirarsi e, pressato dai cavalieri tartari, fece ritorno nella sua terra con appena 400 sopravvissuti. Il fronte ostile alla Svezia fu rafforzato dall'entrata in guerra della Russia, che dopo avere firmato la pace con la Polonia nel novembre del 1656, strinse d'assedio Riga. L'esito per gli attaccanti fu disastroso: nell'agosto del 1657, le forze russe comandate dallo zar Alessio subirono un attacco dagli svedesi, che fecero un'ardita sortita fuori dalla citt\u00e0: i russi persero ben 22.000 uomini (8.000 morti e 14.000 feriti e prigionieri).\nL'anno seguente, la Russia si ritir\u00f2 dalla guerra. La Seconda guerra del nord ebbe il suo epilogo il 3 maggio 1660 con il trattato di Oliwa. Il re della Polonia rinunci\u00f2 alle sue pretese al trono di Svezia. Quest'ultima tenne la Livonia svedese e l'Estonia svedese secondo gli accordi della pace di Vestfalia dal 24 ottobre 1648. Il Brandeburgo dovette ritirarsi dalla Pomerania, dall'Holstein e dalla Slesia, occupate dagli svedesi, ma estese definitivamente la propria sovranit\u00e0 sul ducato di Prussia: durante la guerra si era rivelata un'importante potenza militare. La Francia si fece garante del rispetto degli accordi di pace.\nIl conflitto contro la Russia termin\u00f2 con la pace d'Andrusovo: la Polonia dovette cedere parte della Russia occidentale, comprendente la citt\u00e0 di Smolensk e parte dell'Ucraina fino al fiume Dniepr, compresa la citt\u00e0 di Kiev."}
{"id": "391325", "revid": "287204", "url": "https://it.wikipedia.org/wiki?curid=391325", "title": "Anser", "text": ""}
{"id": "391335", "revid": "37618", "url": "https://it.wikipedia.org/wiki?curid=391335", "title": "Berretto a sonagli", "text": ""}
{"id": "391338", "revid": "1762097", "url": "https://it.wikipedia.org/wiki?curid=391338", "title": "Serie (disambigua)", "text": ""}
{"id": "391339", "revid": "1318658", "url": "https://it.wikipedia.org/wiki?curid=391339", "title": "Arrondissement di Digne-les-Bains", "text": "L\"arrondissement\" di Digne-les-Bains \u00e8 un \"arrondissement\" dipartimentale della Francia situato nel dipartimento delle Alpi dell'Alta Provenza, nella regione della Provenza-Alpi-Costa Azzurra.\nStoria.\nFu creato nel 1800, sulla base dei preesistenti distretti.\nComposizione.\nL\"arrondissement\" \u00e8 composto da 65 comuni raggruppati in 6 cantoni a seguito della riforma approvata con decreto del 24 febbraio 2014\n che ha avuto attuazione dopo le elezioni dipartimentali del 2015.\nI 10 cantoni prima della riforma:\nI 6 cantoni dopo la riforma del 2015:"}
{"id": "391340", "revid": "126257", "url": "https://it.wikipedia.org/wiki?curid=391340", "title": "Palazzina Cinese", "text": "La Casina Cinese di Palermo, comunemente nota come Palazzina Cinese, \u00e8 un'antica dimora reale dei Borbone delle Due Sicilie, situata a margine del Parco della Favorita, ai confini della Riserva di Monte Pellegrino.\nStoria dell'edificio.\nFu realizzata da Giuseppe Venanzio Marvuglia a partire dal 1799 su commissione di Ferdinando III di Sicilia che aveva acquistato una casa in stile cinese dal barone Benedetto Lombardo, insieme a terreni confinanti ad alcuni locali. Il Marvuglia, che era l'autore dell'edificio precedente, realizz\u00f2 l'opera mantenendo lo stile orientale: il corpo centrale termina in alto con un tetto a pagoda, sorretto da un tamburo ottagonale. Al piano terreno si trovano porticati ad arco ogivali e nei due fianchi ci sono torrette con scale elicoidali a giorno, opera costruita dal capomaestro Giuseppe Patricolo, ma progettata verosimilmente dal figlio di Marvuglia, Alessandro Emmanuele. La costruzione presenta curiosi elementi: i campanelli della grata di ingresso, le travi in legno intagliato delle terrazze e gli smerli.\nGli appartamenti sono distribuiti su tre piani. Nel seminterrato si trovano la sala da ballo e la saletta delle udienze decorate tutte da Giuseppe Velasquez. Si sale al primo piano con una scala esterna, l\u00e0 si trovano il salone dei ricevimenti in stile cinese con pannelli in stoffa dipinti anche dal Riolo, la sala da pranzo con l'ingegnosa \u201ctavola matematica\u201d del Marvuglia e la camera da letto del Re con la volta dipinta in stile cinese dal Codardi e dal Velasquez.\nAl secondo piano si trovava l'appartamento della regina Maria Carolina con due salette di ricevimento e la camera da letto con lo spogliatoio. All'ultimo livello si trova una grande terrazza di forma ottagonale coperta a pagoda con soffitto decorato dal Silvestri. Nel 1800 si sistem\u00f2 il giardino sul retro e Giuseppe Patricolo cur\u00f2 il \u201ctempietto cinese\u201d. G. Durante esegu\u00ec la \u201cflora all'italiana\u201d, vasche di marmo bianco con grotte naturali alla cinese.\nNel periodo 1800-1806 vennero realizzati i due padiglioni dei cacciatori reali.\nCon l'Unit\u00e0 d\u2019Italia (1861-1946) la Palazzina e il Parco passarono alla Corona Sabauda e poi allo Stato. Divenuti propriet\u00e0 del Comune, il parco e la palazzina furono destinati alle visite dei turisti mentre nelle dipendenze trovava posto il Museo Pitr\u00e9. Pi\u00f9 tardi le scuderie alloggiarono il Museo Agricolo.\nNon \u00e8 accessibile ai disabili a nessun livello.\nTavola matematica.\nPresso la sala da pranzo \u00e8 presente un tavolo che consente di sollevare le portate dal piano inferiore ed essere subito servite. Questa tavola \u00e8 chiamata Tavola matematica."}
{"id": "391345", "revid": "1369234", "url": "https://it.wikipedia.org/wiki?curid=391345", "title": "Asamoah Gyan", "text": "Carriera.\nClub.\nUdinese.\nCresciuto calcisticamente nel Liberty Professionals, nel 2003 \u00e8 acquistato dall'Udinese, con la cui maglia esordisce in Serie A il 16 maggio 2004 disputando i minuti finali della sconfitta per 4-3 contro il Parma. Per la stagione 2004-2005 approda al Modena, con la formula del prestito, dove realizza 7 gol in 27 presenze nel campionato cadetto, laureandosi capocannoniere stagionale del Modena. Nel 2005-2006 rimane in maglia emiliana e in totale segna 8 volte.\nNell'estate del 2006 ritorna ad Udine, dove ha sempre dovuto lottare per il posto da titolare, data la concorrenza di Vincenzo Iaquinta e Antonio Di Natale nel suo primo anno e dello stesso Di Natale e Fabio Quagliarella nel secondo. Oltre alla concorrenza il calciatore ha patito un infortunio capitatogli durante la Coppa d'Africa 2008, che lo ha bloccato nella parte finale della stagione 2007-2008. Ciononostante riesce a collezionare 38 presenze e a segnare 11 reti.\nLa prima, che coincide anche con il suo primo gol in Serie A, la realizza al Ferraris contro la Sampdoria il 20 settembre 2006 (3-3); poi la punta ghanese va a segno contro (3-0), Torino (3-2), Roma (1-3), Livorno (4-0), Atalanta (2-3, prima doppietta nella massima serie) e Milan (3-2, primo gol contro i rossoneri e primo gol in carriera a San Siro). Conclude quindi la stagione con 8 gol all'attivo. Nella stagione 2007-2008 Gyan non trova dunque molto spazio e realizza solo 3 reti, contro Genoa (2-3), Palermo (1-1) e Lazio (1-0).\nRennes.\nL'11 luglio 2008 l' lo cede al Rennes per 8 milioni di euro. Il giocatore firma un contratto quadriennale. L'avvio \u00e8 al di sotto delle attese a causa di un infortunio subito nel novembre 2008, che lo tiene lontano dai campi per 6 settimane. Il 20 dicembre 2008 realizza il primo gol con il Rennes nella partita di Ligue 1 contro il Lorient, ma di l\u00ec a poco si infortuna nuovamente. Il suo bilancio stagionale sar\u00e0 di una rete in 16 partite. Ristabilitosi pienamente nel 2009-2010, ha realizzato 13 gol in 24 partite.\nSunderland.\nIl 31 agosto 2010 passa dal Rennes al Sunderland per 13 milioni di sterline, cifra record per il club inglese. Gyan sceglie il numero 33. Segna il suo primo goal contro il Wigan Athletic l'11 settembre. Segna l'unico goal nella League Cup nella trasferta contro il West Ham United. Segna la sua prima doppietta in Premier League contro lo Stoke City, il 6 novembre. Tre giorni dopo realizza il goal del pareggio contro il Tottenham. Segna poi nella vittoria allo Stamford Bridge per 3-0 contro il . Il 1\u00ba gennaio realizza il 3-0 nella vittoria contro il . Il settimo goal lo realizza ai danni del Newcastle United, ma non baster\u00e0 ad evitare la sconfitta. Il 12 febbraio realizza un altro goal, sempre ai danni del Tottenham. Il 23 aprile realizza un goal nella vittoria interna per 4-2 contro il Wigan. Finisce la prima stagione con uno \"score\" di 10 gol. Nel 2010 \u00e8 nella lista dei 23 candidati per il Pallone d'oro. Gyan indosser\u00e0 il numero 3 nella stagione 2011/2012.\nAl-Ain.\nIl 10 settembre 2011 passa con la formula del prestito annuale alla squadra araba Al-Ain, Il ghanese contribuisce alla conquista da parte dell'Al Ain della UAE Arabian Gulf League, proclamandosi inoltre capocannoniere con ventidue gol in sole diciotto partite. Con la squadra araba diventa grande protagonista, contribuendo alla vittoria di quattro titoli in altrettanti anni e vincendo per tre stagioni di seguito il titolo di capocannoniere del campionato. In totale, fra campionato e coppe, segna 122 goal in 119 partite.\nShanghai SIPG.\nL'8 luglio 2015 passa ai cinesi dello Shanghai SIPG per 9 milioni di euro. Con la squadra cinese firma un biennale da 16 milioni di euro annui, accordo che gli permette di diventare uno dei calciatori pi\u00f9 pagati al mondo. Segna subito al debutto il gol che sancisce la vittoria per 2-1 contro il Tianjin Teda. Conclude la prima stagione con 5 gol in 12 presenze tra campionato, coppa di Lega e AFC Champions League. Nella stagione successiva, segna la prima rete in campionato contro il Liaoling, due minuti dopo l'ingresso in campo. Dopo l'acquisto da parte della squadra di Hulk, Asamoah finisce nella squadra delle riserve. Nel suo periodo con la squadra di Shangai ha giocato 26 partite segnando 8 gol.\nAl-Ahli.\nIl 30 giugno 2016 passa in prestito negli Emirati Arabi Uniti all'Al-Ahli Club. Con la squadra araba gioca, tra coppa e campionato, 21 partite, segnando 8 gol. A fine stagione non viene riscattato e fa ritorno allo Shanghai SIPG sua squadra di appartenenza.\nKayserispor.\nSvincolatosi dalla squadra cinese, il 5 luglio 2017 firma per il Kayserispor per 2 anni, facendo ritorno in un campionato europeo dopo 5 anni. Il primo gol con la nuova maglia arriva nella sfida di coppa contro il , in cui sigla la rete che decide la partita (1-0). Questa rete \u00e8 la numero 200 in carriera con i club nelle varie competizioni.\nNazionale.\nViene convocato per la prima volta dalla Nazionale ghanese a 17 anni e proprio nel match di esordio con la Somalia realizza il suo primo gol. Nel 2004 partecipa ai giochi olimpici di Atene collezionando 3 presenze. Al Campionato del mondo di calcio 2006 in Germania il Ghana raggiunge gli ottavi di finale, dove \u00e8 eliminato dal . Titolare in attacco con Amoah per 90 minuti nella gara d'esordio persa contro l' poi Campione del mondo, nella seconda partita del girone segna il gol del vantaggio sulla Repubblica Ceca, primo ghanese a segnare nella storia del Mondiale. Figura tra i 23 convocati del Ghana per il Mondiale 2010 in Sudafrica.\nIl 13 giugno, al campionato del mondo 2010, siglando su rigore il gol che \u00e8 valso la vittoria contro la , \u00e8 diventato il primo calciatore ghanese a segnare in due edizioni dei Mondiali. Sempre dagli undici metri arriva il suo secondo centro in Sudafrica, nel successivo match contro l' (1-1). Nell'ottavo di finale contro gli segna il suo terzo gol al Mondiale, il primo su azione, al terzo minuto del primo tempo supplementare, segnatura che porta il risultato sul 2-1 e consente cos\u00ec alla Nazionale ghanese di accedere ai quarti di finale.\nIl 2 luglio 2010 ai quarti contro l'Uruguay Gyan fallisce al 122\u00ba minuto di gioco un calcio di rigore decisivo, che, se tramutato in rete, avrebbe portato il Ghana in semifinale. Nella stessa partita, ai rigori, si incarica di tirare il primo rigore della compagine ghanese e segna, ma la sua squadra viene poi sconfitta per 4-2.. Nel 2010 viene eletto dalla BBC miglior calciatore africano dell'anno battendo in finale Didier Drogba e Samuel Eto'o, ma quest'ultimo vincer\u00e0 il premio istituito dalla CAF battendo Asamoah in finale.\nL'8 febbraio 2012 Gyan sbaglia per la seconda volta nella sua carriera un rigore cruciale, questa volta contro lo Zambia nella semifinale della Coppa d'Africa 2012. Il Ghana perder\u00e0 1-0. Dopo questo errore, decide di lasciare la maglia delle \"Black Stars\". Ma l'8 settembre 2012 ritorna con la nazionale maggiore in occasione della partita vinta 2-0 contro il Malawi, partita valida per le qualificazioni alla Coppa delle Nazioni Africane 2013. Il 7 giugno 2013 realizza una doppietta nella vittoria esterna contro il Sudan, che lo rende il miglior marcatore della storia del Ghana superando il predecessore Abedi Pel\u00e9, fermo a quota 33.\nConvocato nel 2014 per il Mondiale in Brasile, va a segno alla seconda partita, conclusasi 2-2, siglando il gol del provvisorio vantaggio del Ghana contro la Germania.\nIl 21 maggio 2019, a seguito della decisione presa dal CT del Ghana di revocargli la fascia, annuncia il suo ritiro immediato dalla Nazionale, salvo poi cambiare idea pare su invito del Presidente del Ghana Nana Akufo-Addo.\nStatistiche.\nPresenze e reti nei club.\nTra club e Nazionale maggiore, Asamoah Gyan ha giocato globalmente 518 partite segnando 262 gol, alla media di 0,54 reti a partita.\n\"Statistiche aggiornate al 4 novembre 2021.\"\nCronologia presenze e reti in Nazionale.\n "}
{"id": "391348", "revid": "1318658", "url": "https://it.wikipedia.org/wiki?curid=391348", "title": "Trattato internazionale", "text": "Un trattato internazionale \u00e8 una delle principali fonti del diritto internazionale e consiste nell'incontro delle volont\u00e0 di due o pi\u00f9 Stati diretti a disciplinare rapporti intercorrenti tra essi. Nella prassi si usano anche altre denominazioni, quali \"accordo\", \"patto\" o \"convenzione\" (le ultime due sono di solito adottate per \"trattati internazionali\" di particolare rilevanza). \nViene usato anche il termine \"protocollo\", di solito per indicare il trattato con il quale si stabiliscono norme integrative rispetto a quelle contenute in un altro, o si disciplina l'attuazione di un altro trattato in attesa della sua entrata in vigore (\"protocollo di firma\"), o viene regolata una questione specifica. Tradizionalmente nel testo dei trattati gli Stati tra cui intercorre l'accordo sono denominati \"alte parti contraenti\".\nLa Convenzione di Vienna sul diritto dei trattati.\nEssendo fonti di secondo grado, i trattati sono subordinati alle norme consuetudinarie che ne disciplinano il processo di formazione (diritto dei trattati). Dal 1980 \u00e8 in vigore la Convenzione di Vienna sul diritto dei trattati redatta nel 1969 dalla Commissione ONU per la codificazione del diritto internazionale: essa riunisce le regole sulla formazione dei trattati internazionali. In aggiunta a tale convenzione vi sono inoltre quelle stipulate sempre a Vienna nel 1978 e nel 1986: la prima regola la successione degli Stati nei trattati, la seconda (non ancora entrata in vigore) regola i trattati tra Stati e organizzazioni internazionali o tra organizzazioni internazionali. \nL'art. 4 della Convenzione di Vienna afferma che le regole in essa contenute, quando incorporano norme di diritto consuetudinario, valgono per tutti gli Stati e per tutti i tipi di trattati; le norme innovative introdotte nella Convenzione valgono, invece, solo per gli Stati contraenti e non hanno effetto retroattivo: si applicano cio\u00e8 solo ai trattati stipulati dopo l'entrata in vigore della Convenzione.\nProcedimento di formazione dei trattati.\nProcedimento in forma normale (o solenne).\nGli art. 7-16 della Convenzione di Vienna regolano la stipulazione di accordi per iscritto. Pur essendo consentito un procedimento di formazione in forma semplificata, il procedimento di formazione normale o solenne rispecchia quello seguito nei secoli dagli Stati occidentali. Vanno distinte quattro fasi.\nAccordi in forma semplificata.\nNella prassi internazionale sempre pi\u00f9 comuni stanno diventando gli accordi in forma semplificata, anche detti \"accordi informali\", che entrano in vigore per effetto della sola sottoscrizione del testo da parte dei plenipotenziari (art. 12), che cos\u00ec esprimono la piena e definitiva manifestazione di volont\u00e0 degli Stati di appartenenza. Tali accordi, secondo un'interpretazione estensiva dell'art. 80 della Costituzione italiana, sarebbero possibili in Italia per tutte le materie non coperte da riserva parlamentare per la ratifica. Gli esecutivi della maggior parte degli Stati, per motivi di necessit\u00e0, preferiscono adottare accordi semplificati per sormontare l'inerzia parlamentare. Negli USA la forma \u00e8 particolarmente invalsa: tra gli accordi in forma semplificata adottati dal governo statunitense in particolare vanno citati gli \"executive agreements\" stipulati dal Presidente su materie tecnico-amministrative e di ambito militare.\nL'accordo misto pu\u00f2 essere ratificato tramite procedura normale o concluso in forma semplificata a discrezione degli Stati. Gli accordi formatisi esclusivamente nell'ambito di organizzazioni internazionali, come alcune dichiarazioni di principi dell'ONU, sono adottate in forma semplificata. Diverse sono le intese tra governi dove non vi \u00e8 esplicita volont\u00e0 di legarsi all'accordo giuridicamente e che quindi valgono finch\u00e9 valgono: assimilabili alle intese sono i trattati segreti che, non potendo essere invocati di fronte all'ONU, non hanno valenza giuridica internazionale. L'applicazione provvisoria dei trattati \u00e8 un meccanismo usato in trattati adottati in forma normale che prevedono la loro provvisoria entrata in vigore nel corso del processo di ratifica solenne degli Stati firmatari. L'effettivo valore giuridico di tali trattati applicati in via provvisoria \u00e8 oggetto di discussione.\nEffetti, clausole e riserve.\nUn trattato internazionale, essendo un accordo che vincola due o pi\u00f9 parti e avendo quindi natura negoziale, presenta molti profili comuni a gran parte delle discipline contrattuali dei vari diritti interni.\nInterpretazione.\nIl trattato una volta firmato e ratificato necessita d'interpretazione. Ci si \u00e8 chiesti in ambito giuridico se tale operazione debba essere di tipo subiettivistico (ricalcando quindi la disciplina contrattuale solita del diritto interno) od obiettivistico. Dopo una tendenza iniziale verso la prima soluzione, oggi la prassi sostiene il tipo obiettivistico. L'interpretazione valida \u00e8 quindi quella desumibile dalle parole del trattato, senza possibilit\u00e0 di agganciarsi ad effettive volont\u00e0 degli stipulanti. Nondimeno, i lavori preparatori non hanno carattere interpretativo principale, ma soltanto sussidiario, potendo intervenire solo in testi lacunosi ed ambigui.. L'unica deroga effettiva la possiamo trovare nella Convenzione di Vienna, laddove sancisce che un'interpretazione pu\u00f2 essere desunta da una parola in un senso meno chiaro di un altro solo se risulta in maniera ineccepibile dal trattato.\nAl metodo obiettivistico sono affiancati alcuni principi generali di diritto relativi alla materia contrattuale tipici di qualsiasi ordinamento. A parit\u00e0 di significati si sceglie la pi\u00f9 favorevole per la parte pi\u00f9 onerata, interpretazione estensiva o restrittiva, ecc.\nSuccessione.\nSi ha successione, eventuale, in un trattato quando uno Stato subentra a un altro per varie ragioni: una parte del territorio viene ceduta o conquistata da altri Stati, oppure si unisce o annette a un altro Stato, oppure uno Stato si dissolve e ne nascono altri. La materia \u00e8 regolata dalla Convenzione di Vienna sulla successione degli Stati rispetto ai trattati del 1978, entrata in vigore soltanto nel 1996 e ratificata nel 2006 soltanto da 22 Stati.\nEsistono comunque prassi consolidate e ben definite.\nUna prima grande distinzione \u00e8 tra trattati localizzabili o meno: i primi riguardano l'utilizzo di alcune parti del territorio e solitamente si considera successore lo Stato subentrante.\nI trattati non localizzabili invece, per le loro caratteristiche, si differenziano anche a causa di una prassi non molto certa.\nIl principio utilizzato in genere per la successione dei trattati non localizzabili \u00e8 quello della \"tabula rasa\": il nome indica che lo Stato non subentra automaticamente in nessun accordo.\nLa \"tabula rasa\", in particolare, si applica in questi casi:\nLa regola della \"tabula rasa\" subisce alcune deroghe:\nPi\u00f9 controverso \u00e8 il tema della successione in caso di eventi che stravolgano soltanto la forma di Stato e/o di governo di uno Stato, come l'Unione Sovietica dopo la rivoluzione russa o il Cile dopo il golpe di Pinochet: in questo caso, nonostante la dottrina sia molto incerta, la prassi ritiene che lo Stato succeda comunque ai trattati, salvo quelli divenuti incompatibili con il nuovo regime."}
{"id": "391350", "revid": "709202", "url": "https://it.wikipedia.org/wiki?curid=391350", "title": "Carlo De Simone", "text": "Fino al 1998 ha insegnato linguistica comparativa all'Universit\u00e0 di Tubinga.\nBiografia.\nDopo la maturit\u00e0 a Roma nel 1950, Carlo De Simone studi\u00f2 linguistica comparativa e archeologia classica all'Universit\u00e0 di Roma, dove si laure\u00f2 nel 1955 con una tesi sulle iscrizioni messapiche (\"Le iscrizioni messapiche: cronologia e fonetismo\"). Ottenne una borsa di studio a Tubinga per studiare linguistica comparativa nell'ambito del Servizio di Scambio Accademico Tedesco (DAAD) del 1955-1956, con Hans Krahe del quale divenne assistente dal 1961 al 1964.\nNel novembre del 1964, De Simone fu abilitato all'insegnamento alla facolt\u00e0 di filosofia dell'Universit\u00e0 di Tubinga con un lavoro sui prestiti greci nella lingua etrusca.\nDal 1972 al 1973 tenne la cattedra di linguistica comparativa (indoeuropeistica) all'Universit\u00e0 di Vienna; dal 1975 al 1980 fu professore di linguistica (glottologia) all'Universit\u00e0 di Perugia.\nInfine, nel 1980 fu nominato professore di linguistica comparativa all'Universit\u00e0 di Tubinga, dove insegn\u00f2 fino alla pensione nel 1998. \u00c8 membro dell'Istituto Nazionale di Studi Etruschi ed Italici.\nL'interesse scientifico di Carlo De Simone si \u00e8 concentrato soprattutto sulle lingue dell'Italia antica, e in particolar modo sulle iscrizioni etrusche, argomento oggetto di numerosi suoi articoli pubblicati sulla rivista \"Studi Etruschi\". Proprio in questo campo De Simone ha dato un contributo importante alla questione del nome di Roma e di Romolo che, secondo lo studioso, deriverebbero da una parola etrusca \"*ruma\" col significato di \"mammella\"."}
{"id": "391352", "revid": "466539", "url": "https://it.wikipedia.org/wiki?curid=391352", "title": "Ius exponendi", "text": "Lo ius exponendi era una facolt\u00e0 del \"pater familias\" dell'antica Roma, ma si fondava su presupposti di un'abitudine gi\u00e0 ampiamente diffusa nel mondo antico, che consisteva nell'abbandono dei figli appena nati in un luogo pubblico, condannandoli alla morte o al recupero da parte di un terzo. Una pratica simile, ma diversa nei dettagli, era diffusa e accettata anche nella Grecia antica ed ellenistica e presso molte altre popolazioni in molti periodi storici.\nStoria.\n\u00c8 probabile che l'origine di quest'abitudine sia nata dai caratteri di una societ\u00e0 arcaica, tendenzialmente rurale, che considerava la prole come manodopera, e quindi, una fonte di sopravvivenza. I nati malformati o figli palesemente deboli, anche se fossero sopravvissuti ai primi periodi dopo la nascita, sarebbero stati una spesa considerata inaccettabile. Per la medesima ragione le vittime pi\u00f9 frequenti dell'esposizione erano in particolare le figlie femmine, le quali si ritenaeva che non potessero offrire la forza lavoro di un maschio e, oltre alle spese per il mantenimento, richiedevano anche una dote matrimoniale.\nNel diritto romano inizialmente lo \"ius exponendi\" pare fosse limitato solo alle figlie femmine non primogenite e ai nati deformi. In particolare, di queste creature nate malformate (pertanto definite con termini quali \"monstrum\", \"portentum\", \"ostentum\", in quanto considerati segni di sventura), veniva addirittura imposta l'eliminazione dalle \"leggi delle XII tavole\" tramite abbandono, eventualmente secondo un rituale (l'ermafrodita ad esempio veniva abbandonato in mare). Colui che abbandonava il figlio, ossia l'espositore, perdeva ogni diritto sull'esposto, in particolare perdeva la \"patria potestas\", mentre il ritrovatore era libero di determinarne lo \"status\" di libero, quindi come sottoposto a potest\u00e0, o di schiavo (C.Th.5.9.1). Solo nel tardo diritto, con Giustiniano, venne fissata per il ritrovato sempre la condizione di nato libero (\"ingenuo\") (C.8.51.3)."}
{"id": "391353", "revid": "287204", "url": "https://it.wikipedia.org/wiki?curid=391353", "title": "Damara", "text": "I Damara sono una popolazione della Namibia. Hanno una lingua simile al popolo Nama, ma sono somaticamente molto differenti. Fatto unico e sorprendente per gli antropologi, i Damara sono un popolo di origine bantu che parla una lingua del gruppo khoisan.\nPrima del 1870, i Damara erano il gruppo predominante nella Namibia centrale; in seguito, l'avvento dei Nama e degli Herero contribu\u00ec a disperderli nel territorio. Nel 1973 un'area di circa 5.000.000 di ettari nel nordest della Namibia, nella regione di Erongo, fu dichiarata \"terra dei Damara\" (Damaraland). Il governo sudafricano, che all'epoca controllava la Namibia, dispose che tutti i Damara fossero trasferiti (deportati) nel Damaraland, secondo la politica generale dell'apartheid. Oggi si contano circa 100.000 Damara in questa regione.\nCultura damara.\nI Damara vivono soprattutto di agricoltura e allevamento. Sono inoltre abili artigiani, soprattutto noti per la lavorazione delle pelli, per le collane di perline di vetro e metallo, vasi e anfore di legno, e pipe di argilla. Le donne Damara, come quelle dei popoli Herero e Nama, indossano abiti vittoriani."}
{"id": "391422", "revid": "1543377", "url": "https://it.wikipedia.org/wiki?curid=391422", "title": "Merseyside", "text": "Il Merseyside (pronuncia , abitanti, capoluogo Liverpool) \u00e8 una contea metropolitana inglese, situata nella regione inglese del North West. Tale contea prende il nome dal fiume Mersey e comprende la conurbazione dell'estuario della Mersey a Liverpool. La contea fu istituita nel 1974 dalla Legge sulle autonomie locali del 1972, distaccandola dal Lancashire.\nLa Merseyside comprende i distretti metropolitani di Liverpool, Knowsley, Sefton, St Helens e Wirral. La contea \u00e8 divisa in due parti dall'estuario del fiume Mersey, il Wirral \u00e8 posizionato sulla riva occidentale dell'estuario, fino a raggiungere la penisola di Wirral e il resto della contea \u00e8 loocalizzato nella riva orientale dell'estuario. La parte settentrionale del Merseyside confina a nord con il Lancashire, a est con Greater Manchester, e con il Cheshire a sud.\nLe due parti sono legate dal tunnel stradale \"Mersey Tunnel\", dal tunnel ferroviario \"Mersey Railway\", e dal famoso traghetto \"Mersey Ferry\".\nUn altro distretto parte dell'area urbana \u00e8 Halton: quest'area \u00e8 detta informalmente \"Greater Merseyside\" o \"Greater Liverpool\".\nCome curiosit\u00e0 linguistica, tradizionalmente le localit\u00e0 di questa zona vengono identificate dalla preposizione \"on\" (sul) invece di \"in\" (nel), parlando, quindi, di \"sul Merseyside\" invece di \"nel Merseyside\". Attualmente sembra che venga fatta distinzione tra le localizzazioni geografiche riferite al \"Merseyside\" (come il \"Greater Merseyside\" suddetto) per le quali \u00e8 pi\u00f9 appropriata la preposizione \"on\", mentre riferendosi alla contea, viene usata \"in\".\nStoria e amministrazione.\nUn'area metropolitana denominata \"Merseyside\" fu proposta dalla commissione che stipul\u00f2 il Rapporto Redcliffe-Maud e avrebbe dovuto coprire il Lancashire sudoccidentale ed il Cheshire nord-occidentale, estendendosi a sud di Chester ed a nord del fiume Ribble. Questa suddivisione avrebbe dovuto includere quattro distretti: Southport/Crosby, Liverpool/Bootle, St Helens/Widnes e la Penisola di Wirral/Chester.\nIl rapporto fu rifiutato dal partito conservatore inglese al governo dopo le elezioni generali della Regno Unito del 1970, ma fu conservato il concetto di un'area metropolitana a doppio livello basata sull'area del Mersey. L'Atto del Governo Locale del 1972 presentato al Parlamento inglese comport\u00f2 un notevole cambiamento, escludendo le aree pi\u00f9 settentrionali e meridionali, escludendo Chester e Ellesmere Port ed includendo Southport, il cui consiglio chiese di essere incluso in tale area. Ulteriori modifiche furono fatte dal parlamento, Skelmersdale fu rimossa dall'area del Merseyside, e fu proposto un distretto che includesse St Helens e Huyton, suddivise negli attuali distretti metropolitani di St Helens e Knowsley.\nIl Merseyside fu creato il 1\u00ba aprile 1974 dalle aree che facevano parte delle di Lancashire e Cheshire, insieme ai distretti di Birkenhead, Wallasey, Liverpool, Bootle, e St Helens.\nTra il 1974 e il 1986 la contea ebbe un sistema di governo locale a doppio livello con cinque distretti che condividevano il potere con il consiglio di contea del Merseyside. Tuttavia, nel 1986 il governo di Margaret Thatcher abol\u00ec il consiglio di contea insieme a tutti i consigli di contea metropolitani, ed in questo modo i distretti del Merseyside diventarono autorit\u00e0 unitarie. Il Merseyside per\u00f2 continu\u00f2 legalmente come una delle contee cerimoniali d'Inghilterra.\nNonostante l'abolizione del consiglio di contea, alcuni servizi locali erano ancora attivi a livello di \"contea allargata\" amministrata dai cinque distretti metropolitani. Questi servizi includevano i servizi di polizia Merseyside Police, i vigili del fuoco, il trasporto-passeggeri Merseyside Passenger Transport Executive, ed il servizio delle discariche. Ma mancanza di una guida comune port\u00f2 comunque inefficienze.\nSull\u2019esempio della vicina Manchester, si studi\u00f2 quindi una formula di governo metropolitano. A differenza della Grande Manchester tuttavia, nel caso del Merseyside vennero al pettine le incongruenze del suo concepimento. Lo stesso nome della contea, dove non trova evidenza il nome del capoluogo, fu oggetto di critiche cui non fu estraneo un certo campanilismo rispetto proprio alla vicina mancuniana. La \"Liverpool City Region\" nacque dunque pi\u00f9 ampia del vecchio Merseyside, includendo anche il borgo di Halton, e su queste basi divenne un\u2019autorit\u00e0 combinata con un sindaco metropolitano dal 2017.\nRappresentanza parlamentare.\nIl Merseyside ha 15 deputati.\nSituazione attuale.\nMolte organizzazioni usano ancora il vecchio nome di \"Merseyside\", come il tribunale di Liverpool per esempio, registrato in internet con il dominio merseysidemcc.org.uk il 25 marzo 2000, oltre un decennio dopo l'abolizione del consiglio del Merseyside."}
{"id": "391424", "revid": "125472163", "url": "https://it.wikipedia.org/wiki?curid=391424", "title": "Alberto Arbasino", "text": "Tra i protagonisti del Gruppo 63, la sua produzione letteraria ha spaziato dal romanzo (\"Fratelli d'Italia\" del 1963, riscritto nel 1976 e nel 1993) alla saggistica (ad esempio \"Un paese senza\", 1980). Si considerava uno scrittore espressionista, e considerava \"Super Eliogabalo\" il suo libro pi\u00f9 surrealista e anche quello pi\u00f9 espressionista: \u00absoprattutto per le descrizioni dei luoghi, che sono sempre onirici e deliranti\u00bb.\nBiografia.\nFiglio di Edoardo e Gina Manusardi, primo di tre fratelli: Mario e Massimo, mancato in giovane et\u00e0. Studia al Regio Liceo-Ginnasio Grattoni di Voghera. Nel 1948 si iscrive alla facolt\u00e0 di Medicina dell'Universit\u00e0 degli Studi di Pavia e viene ammesso al Collegio Cairoli. Passa alla Facolt\u00e0 di Giurisprudenza dell'Universit\u00e0 Statale di Milano nel 1951 attirato dalla carriera diplomatica. Nel 1955 si laurea in Giurisprudenza, relatore Roberto Ago, di cui diventer\u00e0 assistente. Si fa conoscere al pubblico con alcuni scritti pubblicati su riviste importanti come \"L'illustrazione Italiana\", \"Officina\" e \"Paragone\" che nel 1955 gli pubblica uno dei suoi primi racconti, \"Destino d'estate\". In esso si rintracciano alcuni temi ricorrenti nell'opera di Arbasino: la provincia italiana del periodo post-bellico chiusa nel suo mondo ristretto e la critica di una societ\u00e0 pettegola e ristretta delle ville e dei salotti.\nNella primavera del 1956 passa un trimestre di studio in Francia a Sciences Po. Nel 1957 si trasferisce a Roma, sempre col professor Ago, alla Facolt\u00e0 di Scienze Politiche della Sapienza. Da scrittore esordiente, ha avuto come \"editor\" Italo Calvino nel 1957. I suoi primi racconti, inizialmente pubblicati su riviste, sono stati poi raccolti in \"Le piccole vacanze\" e \"L'Anonimo lombardo\". Nell'estate 1959 passa alcune settimane a Harvard come borsista della Political Section. Nel 1960 esce a puntate su \"Il Mondo\" \"La bella di Lodi\" che l'anno successivo adatter\u00e0 per il cinema insieme a Mario Missiroli. Nel maggio 1963 esce per Feltrinelli Fratelli d'Italia. Nel 1965 abbandona la carriera universitaria per dedicarsi a tempo pieno alla scrittura. Nel 1967 inizia la collaborazione con il \"Corriere della Sera\", terminata poi con la direzione di Giovanni Spadolini.\nNell'ottobre 1969 esce \"Super-Eliogabalo\" che viene accolto dal pubblico e dalla critica in modo controverso. Nel gennaio 1976 inizia la collaborazione con il quotidiano \"La Repubblica\". Nel corso del 1977 ha condotto su Rai 2 il programma \"Match\". Nel 1980 riceve l'Ambrogino d'oro del Comune di Milano dal sindaco Tognoli. A marzo 1985 pubblica per Garzanti \"Il meraviglioso, anzi\". Nel 1993 viene ripubblicato e ampiamente riscritto \"Fratelli d'Italia\", questa volta da Adelphi, iniziando cos\u00ec una prolifica collaborazione con la casa editrice milanese. Nel settembre 2001 Feltrinelli pubblica i versi di \"Rap!\". Nel 2009 sono usciti due volumi antologici che riprendono l'opera con cronologia e storia editoriale ben ricostruite da Raffaele Manica ne \u00abI Meridiani\u00bb di Mondadori. Nel 2004 gli \u00e8 stato assegnato il Premio Chiara alla carriera. Era solito rivedere e riscrivere le sue opere, pertanto quasi tutte sono state ripubblicate in edizioni aggiornate.\nAbbandon\u00f2 la cerimonia del premio letterario Boccaccio (Certaldo, Firenze) prima ancora della conclusione (10 settembre 2011), affermando: \"Sono qui da due giorni a sentire fanfaluche e convenevoli. Io questo premio non lo voglio, tenetevelo, me ne vado\". Nel 2012 \u00e8 stato insignito del Premio Scanno per la Letteratura. Nel 2013 riceve il Premio Campiello alla carriera. Nel 2014 \u00e8 insignito del Premio Il Vittoriale degli Italiani; nel corso della cerimonia di premiazione dichiara: \u00abNon so se qualche anno fa avrei accettato questo premio, oggi sono orgoglioso di riceverlo\u00bb.\nAttivit\u00e0 politica.\n\u00c8 stato deputato al Parlamento italiano come indipendente per il Partito Repubblicano Italiano fra il 1983 e il 1987.\nEstetica.\nRomanziere sofisticato e sperimentale, con trame estremamente rarefatte, lunghe digressioni metaletterarie e letterarie in molte lingue, giornalista di costume, critico teatrale e musicale, intellettuale. Raffaele Manica, nell'introduzione al \"Meridiano\" a lui dedicato, ha scritto: \u201cNell'idea di romanzo di Arbasino le citazioni sostituiscono l'intreccio o l'avventura del romanzo tradizionale: sono altre avventure verso altri mondi noti o meno noti o ignoti\u201d.\nGrande estimatore di Gadda, ne ha analizzato la scrittura nei saggi \"Genius Loci\", in \"I nipotini dell'ingegnere\" (1960), in \"Sessanta posizioni\", in \"L'ingegnere e i poeti: Colloquio con C. E. Gadda\" e in \"L'ingegnere in blu\", con il quale ha vinto l'anti-premio Pen Club nel 2008. Arbasino \u00e8 inoltre il padre delle espressioni: \"Casalinga di Voghera\" e \"Gita a Chiasso\".\nPregevole inoltre la sua produzione come autore di libri di viaggio.\nDi lui \u00e8 stato anche detto che \u00e8 erede della tradizione illuministica lombarda, quella di Giuseppe Parini per intenderci, per il valore civile dei suoi interventi pubblici. Gran parte della sua produzione giornalistica ha trovato spazio sulle colonne di \"Repubblica\". \u00abModernista conservatore\u00bb, molti suoi scritti risultano caratterizzati argomentativamente da un buon senso spesso condivisibile ma talora appesantito da \"boutade\" \"moralisteggianti\".\nPolemiche.\nSeppur omosessuale dichiarato, nel 2000, durante le giornate del , critic\u00f2 duramente quelle manifestazioni, arrivando a definirle \"l'orgoglio del sedere\".\nArchivio.\nNel giugno 1996 Alberto Arbasino ha donato all'Archivio contemporaneo \"Alessandro Bonsanti\" conservato presso il Gabinetto Vieusseux a Firenze gli appunti avuti alla fine degli anni Sessanta da Harold Acton, contenenti una vivace descrizione del gruppo di inglesi-fiorentini poi utilizzata dallo scrittore lombardo per la stesure delle \"Due orfanelle\", che sarebbe stato dato alle stampe nel 1968. Il fondo \"Alberto Arbasino\", contenente testi autografi di Arbasino che ne documentano l'intera opera (narrativa, teatrale, poetica, saggistica) e parte del suo epistolario, \u00e8 conservato presso il Centro di ricerca sulla tradizione manoscritta di autori moderni e contemporanei dell'Universit\u00e0 degli Studi di Pavia.\nMorte.\n\u00c8 morto a Milano il 22 marzo 2020, all'et\u00e0 di 90 anni."}
{"id": "391436", "revid": "536103", "url": "https://it.wikipedia.org/wiki?curid=391436", "title": "Bartolommeo Gamba", "text": "Biografia.\nIl padre era un piccolo mercante (con qualche ambizione letteraria) che per\u00f2 fall\u00ec. Bartolommeo quindi, di famiglia modesta, gi\u00e0 a tredici anni fu costretto a lavorare, dove la vita economica bassanese lo consentiva: divenne garzone nella rinomata tipografia dei Remondini, il cui padrone allora era il conte Giuseppe.\nIl giovane ebbe dapprima compiti di lavoro manuale, poi commerciali. Quanto agli studi successivi a quelli elementari, si hanno solo scarne notizie fornite da lui stesso: qualche lezione di francese, una disordinata ma ampia applicazione personale alla lettura ed un sempre pi\u00f9 vivo interesse alle vicende della tipografia (cominciando ad assimilarne gli stimoli culturali che vi aleggiavano).\nMa l'angustia dell'ambiente e del ruolo lo spinsero, non ancora ventenne, a cercare di staccarsi dalla piccola Bassano. Chiese cos\u00ec agli agenti commerciali e venditori ambulanti dei Remondini (i Tesini) di essere utilizzato per cinque anni di viaggi a largo raggio. I Tesini venivano inviati dal Remondini per l'Italia, l'Europa ed il Medio Oriente, con l'incarico di vendere \u201cle sue stampe, le sue carte e le sue molte merci\u201d . Il progetto per\u00f2 non giunse in porto, e il Gamba torn\u00f2 a Bassano al suo lavoro di libraio.\nPer quel che concerne la vita privata, in giovent\u00f9 vagheggi\u00f2 il matrimonio con la figlia del Remondini. Poi, come egli stesso scrisse, prese in considerazione anche lo stato ecclesiastico, che doveva ritenere come la condizione ideale per una vita di vero studioso. Ma nel 1791, a venticinque anni, prese in moglie Lucia Rota Merendis (detta Lucietta), avendo da lei tre figli: Francesco (Checco), Caterina (Catina) e Marietta.\nProbabilmente nel 1787, morto il direttore del negozio dei Remondini a Venezia, Gamba, ormai ventunenne, fu scelto a succedergli, e questo fatto diede una prima svolta alla sua vita. Trasferitosi (una prima volta) a Venezia, fu impegnato nella distribuzione e nella vendita dei libri.\nNel tempo libero compilava per il Remondini estratti di giornali e di riviste straniere, per informare il suo padrone delle novit\u00e0 politiche e letterarie. Raccolse anche informazioni e critiche sulle pubblicazioni che giudicava interessanti e delle quali suggeriva l'acquisto.\nDivenne cos\u00ec consigliere e agente per gli acquisti del conte Giuseppe: questi era un appassionato collezionista di stampe e di libri rari, e riun\u00ec una preziosa raccolta, oggi andata dispersa.\nIl ritorno a Bassano.\nA Gamba, salito nelle sue grazie, fu affidata la riorganizzazione dell'intera azienda remondiniana di Bassano; cos\u00ec ritorn\u00f2 nella citt\u00e0 natale (novembre 1793).\nSotto la sua guida, la tipografia (e calcografia e cartiera) Remondini si svilupp\u00f2: il numero degli operai e degli artisti fu portato a trecento, fu completamente rammodernata la calcografia, vennero intensificate le corrispondenze in Italia e all'estero, soprattutto in Francia, Spagna e Portogallo e furono introdotte nuove manifatture di carte colorate e fiorate.\nNon essendo schierata politicamente e culturalmente, l'azienda super\u00f2 senza difficolt\u00e0 i rivolgimenti che precedettero e seguirono la caduta della Repubblica Serenissima. Questa assenza di prese di posizione religiosa, culturale e politica, propria del Remondini, era condivisa anche dal Gamba.\nL'impegno nel commercio dei libri, unito agli interessi bibliografici, lo guid\u00f2 verso un'attivit\u00e0 pi\u00f9 propriamente editoriale. Amava le edizioni nitide e chiare, semplici, su carta non di lusso. Le lettere che scrisse al tipografo ed editore Giovan Battista Picotti (il miglior emulo del Bodoni), spiegano il suo interesse per la bont\u00e0 del testo: il buon editore doveva avere valenti compositori e proti, e soprattutto avvalersi di un buon revisore. Affior\u00f2 cos\u00ec in lui un gusto puristico: la sua maggiore preoccupazione era quella di fornire ai lettori testi corretti, controllati ed emendati.\nQuesta politica aziendale entr\u00f2 in crisi nel 1811, alla morte del Remondini che l'aveva favorita. Il di lui figlio e successore Francesco dimostr\u00f2 nei riguardi del Gamba un atteggiamento critico, anche perch\u00e9 \u201cparve troppo amato\u201d dal vecchio editore. La convivenza con il giovane erede non tard\u00f2 a dimostrarsi impossibile: questi gli attribu\u00ec apertamente il mutamento delle fortune dell'azienda, anche se le cause erano da individuarsi nelle mutate condizioni dei tempi.\nGamba lasci\u00f2 un'evidente traccia del suo sconforto nelle lettere inviate agli amici Francesco Testa e G. B. Picotti. A quest'ultimo, il 24 gennaio 1811, scrisse che il conte Francesco gli rendeva \u201ccon sottili molestie\u201d la vita difficile. Si disse, inoltre, \u201ccos\u00ec triste nell'animo \u2026 da non potersi occupare per niente di letterarie cose\u201d.\nAl Testa scrisse dell'argomento in ben tre lettere: gi\u00e0 nel marzo 1809 afferm\u00f2 che l'ostilit\u00e0 si manifestava da oltre un anno, nonostante i suoi trent'anni di servizio; al contempo aveva palesato l'intenzione di congedarsi. Infatti ogni sua azione \u201co eccitava un'ingiuriosa diffidenza, o non era calcolata che col disprezzo\u201d. L'abate Lorenzo Crico diede poi l'ultima spinta alle sue decisioni, mentre in famiglia ricevette solo \u201cdispiaceri e disprezzo\u201d. La sua resa fu accompagnata da un pianto dirotto che lav\u00f2, cos\u00ec sperava, \u201cla memoria delle amarezze passate\u201d.\nIl periodo milanese.\nNegli ultimi mesi del 1811 Gamba era a Milano, dove l'amicizia con il marchese Giovanni Giacomo Trivulzio (1774-1827), allora ministro delle Finanze del Regno d'Italia, gli procur\u00f2 diversi incarichi fra l'ottobre 1811 e l'aprile 1812. Fra essi, quello di riordinare la biblioteca privata del vicer\u00e9 Eugenio di Beauharnais e quelli di Ispettore Generale delle Stampe del Dipartimento dell'Adriatico e, poi, di Regio Censore per tutte le stamperie del Regno. Gamba cos\u00ec, assieme alla famiglia, si trasfer\u00ec (questa volta definitivamente) a Venezia.\nIl ritorno a Venezia.\nLa sua fortuna in un regime al quale era alieno non deve sorprendere: ambientarsi in esso era un'istintiva reazione del suo temperamento. Con la Restaurazione incontr\u00f2 qualche iniziale diffidenza da parte delle nuove autorit\u00e0 austriache, \u201cche per\u00f2 il suo distacco di studioso e la protezione del dotto patrizio Alvise Mocenigo\u201d fecero dissipare. Ottenne dalla nuova amministrazione la carica di Direttore dell'Ufficio centrale di censura, e il suo inserimento nel nuovo clima politico avvenne subito e senza scosse.\nIn questi anni conobbe la fase pi\u00f9 fervida della sua attivit\u00e0: erano cessate le inquietudini della guerra, si era stabilito definitivamente a Venezia, era in contatto coi pi\u00f9 autorevoli uomini di cultura ed aveva accesso alle grandi raccolte bibliografiche e documentarie venete.\nPoco prima si era legato al Mocenigo con vincoli d'amicizia e di affari, divenendone consigliere culturale, amministratore e poi socio. Il nobile lo coinvolse in una sua impresa editoriale. Nel 1810 aveva acquistato una piccola tipografia nel borgo di Alvisopoli, nel distretto di Portogruaro. Quattro anni pi\u00f9 tardi ne trasfer\u00ec la sede a Venezia (senza cambiarle nome), ne quadruplic\u00f2 i capitali e, nel settembre del 1814, ne affid\u00f2 la direzione al Gamba, garantendogli anche la met\u00e0 degli utili.\nSotto l'attenta guida e politica aziendale del nuovo direttore, la tipografia d'Alvisopoli domin\u00f2 in modo netto il mondo delle tipografie artigianali veneziane (superate dai tempi), divenendo la stamperia della Restaurazione: erudita, operosa e nettamente contraria ai nuovi fermenti di pensiero.\nIl Bassanese sapeva bene che l'et\u00e0 artigianale dell'industria libraria era ormai finita, ed era consapevole che solo rinnovando le attrezzature e spezzando il ritmo dei lavori su commissione si poteva entrare nel commercio librario e resistervi. In quegli anni le grandi case tipografiche lombarde (Sonzogno, Bettoni, Silvestri, Stella) avevano rotto il nesso fra tipografo ed editore, avviando, con le grandi collane di libri classici e storici, la nuova tradizione del libro popolare.\nVenezia, cos\u00ec, ebbe una sola grande casa editrice: quella di Alvisopoli. Gamba assicur\u00f2 al Mocenigo, il 10 settembre 1814, che essa sarebbe stata \u201cil pi\u00f9 grande scopo delle mie cure e l'unica tipografica mia occupazione\u201d. Da conoscitore del mutato mercato librario, qualche mese pi\u00f9 tardi (il 26 aprile 1815) dissuadeva il conte dall'accettare lavori su commissione, consigliandolo di stampare \u201cper proprio conto e rischio: ogni libro ha una stella, e questa \u00e8 da adoprarsi in modo che possa essere sempre fausta\u201d.\nIl sostegno a Giovanni Maria Contarini.\nIl 7 maggio 1824 Gamba venne esonerato dall'incarico di capo censore perch\u00e9, coi torchi di Alvisopoli, aveva sostenuto il segretario del Dipartimento Finanza Giovanni Maria Contarini, risultato perdente in uno scontro con gli alti funzionari dell'I.R. Governo delle province venete. Si tratt\u00f2 di un episodio sul quale, con una distorsione di fatti e di cose, le autorit\u00e0 distesero \u201cuna patina politica\u201d.\nPerdette dunque il posto di censore, ma non la completa fiducia del Governo. Nello stesso anno, infatti, venne ricompensato con la nomina a \u201cprovvisorio\u201d della Biblioteca Marciana di Venezia; nel 1830 ne divenne vice-bibliotecario \u201cufficiale\u201d, rimanendo tale fino alla morte, e rendendosi benemerito con la pubblicazione di preziosi indici ed alcuni cataloghi.\nEgli doveva badare pure alla sua situazione economica: con la vecchiaia i suoi problemi finanziari si acuirono, considerato anche che la \u201ccrudele malattia\u201d della moglie Lucietta aveva esaurito la sua \u201cpovera borsa\u201d. Nel 1836 cedette la direzione della Tipografia d'Alvisopoli al figlio Francesco.\nI riconoscimenti ufficiali.\nNel frattempo si erano moltiplicati i riconoscimenti ufficiali e gli onori accademici da tutta Italia. Oltre ad essere membro del Consiglio accademico dell'Ateneo Veneto, fu anche socio di parecchie accademie: Fiorentina, Olimpica di Vicenza, degli Erranti di Feltre, dei Concordi di Rovigo e dei Rinvigoriti di Cento. Inoltre fu socio corrispondente di molte altre, fra le quali la Regia Accademia delle Scienze di Torino e l'Accademia della Crusca (dal 26 aprile 1831).\nIl suo nome compariva sistematicamente nei ringraziamenti premessi alle opere che i letterati ed eruditi del tempo elaboravano sui fondi marciani. All'Ateneo Veneto offr\u00ec pi\u00f9 di una volta qualche inedita comunicazione, volta ad illustrare il mondo dei manoscritti e delle stampe rare, al quale si era completamente dedicato. Non si ritrovava in lui un'esplicita adesione al regime austriaco; si riscontrava invece uno spontaneo inserimento in quel clima culturale di erudizione, scevra dai problemi politico-sociali del tempo, che il governo imperiale tanto di buon occhio incoraggiava e vedeva fiorire.\nTenne una vastissima corrispondenza con molti degli eruditi e dei bibliofili del suo tempo, per molti dei quali funse anche da abile guida nei meandri dei fondi marciani. Le sue lettere non ci aiutano a scoprire l'uomo: trattano quasi esclusivamente della stampa di libri ed opuscoli, dello scambio di pubblicazioni, di informazioni erudite, di richieste d'autografi di italiani illustri per impreziosire le raccolte, e di questioni familiari.\nSono del tutto assenti giudizi e convinzioni profonde: non si vede, se non rarissimo, un qualche moto dell'animo. Rari sono anche gli apprezzamenti sulle persone. Non sono presenti le valutazioni politiche (che si saranno rivelate nelle lunghe conversazioni con gli amici): spesso nelle lettere scrive di non voler aggiungere altro perch\u00e9 ne avrebbe parlato a voce, profittando del fatto di incontrare il dato corrispondente.\nAd ogni modo in lui convivevano molteplici interessi, dei quali in parte si \u00e8 detto: letterari, eruditi, filologici, di diffusione e di divulgazione, di studioso e di aiuto degli studiosi, di autore e di stampatore. Seguire la sua attivit\u00e0 dalla Restaurazione fino alla morte significherebbe ripercorrere tutto il cammino compiuto dalla cultura veneta nell'et\u00e0 austriaca. La sua opera ci conduce, inoltre, anche nel vivo del clima culturale delle Accademie venete dell'Ottocento, che si indirizzavano verso l'esplorazione dell'immenso patrimonio documentario venuto alla luce e messo a disposizione di tutti.\nLa morte.\nMor\u00ec il 3 maggio 1841, stroncato da un colpo apoplettico mentre stava leggendo all'Ateneo Veneto la \u201cvita\u201d di Lorenzo da Ponte, tra le braccia dell'amico Jacopo Vincenzo Foscarini. La \u201cvoce\u201d era una delle 44 che aveva scritto per la Biografia degli Italiani illustri diretta da Emilio De Tipaldo. Dopo solenni esequie nella Basilica di San Marco, fu sepolto nel cimitero di San Michele a Venezia.\nL'orientamento politico.\nGiunto agli studi e alla produzione letteraria in et\u00e0 matura, il Gamba si era dapprima sentito un po' fuori posto, spaesato nel mondo dei dotti. Egli era l'agente dei Remondini e, anche se abbastanza colto, non era un letterato, ma un addetto al commercio. Nella maturit\u00e0 e nella vecchiaia, per\u00f2, aveva trovato il suo acclimatamento: all'ombra del governo austriaco, la precisione del suo lavoro colto aveva perso ogni umilt\u00e0. Divenne uno dei primi dotti del Regno lombardo-veneto: la sua erudizione appariva come quella salda e indiscussa cultura che doveva dominare nel paese. La sua attivit\u00e0 come studioso e scrittore si pu\u00f2 collegare a due principali poli: le raccolte di lettere e autografi e i lavori memorialistici e filologici.\nQuanto al primo, riun\u00ec due importanti raccolte di lettere autografe di illustri italiani. Dopo aver alienato la prima alla Biblioteca Imperiale di Vienna, decise di \u201cingolfarsi\u201d in una seconda, che, com'egli scrisse, non risult\u00f2 inferiore alla precedente n\u00e9 come numero di esemplari, n\u00e9 come valore (e che ammontava a 2.730 lettere). Dopo la sua morte, questa seconda raccolta fu acquistata da Antonietta Parolini (sua amica), che nel 1852 la offr\u00ec in dono alla Biblioteca Civica di Bassano.\nLa biblioteca personale.\nGamba raccolse anche una sua biblioteca personale che, lui vivo, fu sempre aperta a bibliofili e studiosi. Ne era ambita la consultazione per la presenza di alcune preziose aldine, per esservi rappresentati tutti i tipografi veneziani e soprattutto per il gran numero di esemplari unici o numerati o rari, in pergamena e in carta velina, in carte distinte e in tirature speciali.\nSul finire del 1841 fu acquistata da Maria Luisa duchessa di Parma, per interessamento del bibliotecario ducale Angelo Pezzana (amico e corrispondente del Bassanese).\nLe figlie Catina e Marietta eseguirono la spedizione via Po secondo le istruzioni dello stesso Pezzana; la somma convenuta di lire 11.000 venne poi ridotta a 10.500. Nell'inventario della propria biblioteca, autografo dello stesso Gamba e aggiornato fino al 1838, era annotato il carattere di ogni esemplare, la sua rarit\u00e0 e il tipo di carta sul quale era stampato.\nLa libreria comprendeva 3.547 edizioni, per un totale di circa 9.000 volumi. Tra essi: tutte le grandi opere di consultazione, tutte le opere che scrisse e cur\u00f2 (di cui molte in edizioni speciali e con note manoscritte), molte opere di erudizione (soprattutto dei suoi amici), cataloghi di biblioteche, innumerevoli volgarizzamenti, una trentina di incunaboli, numerosi scritti sulla lingua italiana e sulle sue origini, e le principali opere riguardanti la cultura veneta. Quasi assenti erano i testi in dialetto, e tutti relativi ad un gusto da bibliofilo. Dei testi rari, il pi\u00f9 antico che possedeva era stato stampato a Venezia nel 1477.\nPossedeva anche un'altra libreria: una raccolta di novellieri che lui stesso aveva compilato e che sarebbe stata la base Delle novelle italiane in prosa. Bibliografia di B. G. bassanese (Venezia, Alvisopoli, 1833). Giovanni Antonio Moschini, suo amico, ne auspic\u00f2 l'alienazione alla Biblioteca del Seminario veneziano.\nLa raccolta, che constava di 236 esemplari, era architettata \u201cin maniera da renderla utile al progresso delle cognizioni letterarie\u201d, tenendo conto di autori antichi e moderni. La stima complessiva fu di lire italiane 4.175. Ma il Fapanni scrisse che Gamba la vendette al Seminario poich\u00e9 vi erano \u201clibri scandalosi, da non lasciarsi in propriet\u00e0 delle due figlie nubili e pulzellone\u201d . Molte di queste novelle erano rarissime e preziose per la mania dei bibliografi e raccoglitori; ma il Bassanese, sempre secondo Fapanni, \u201cfece male a dare al Seminario una collezione \u2026 affatto inutile e sconveniente\u201d , e il Moschini ed i rettori fecero anch'essi male ad accettarla. Nella raccolta era compreso anche qualche manoscritto, e fra questi un Decameron del Boccaccio del 1449.\nLe opere.\nQuanto invece alle prove del Gamba quale autore autonomo ed editore di testi, i suoi iniziali saggi datano ai primi due anni del XIX secolo, con due diari di viaggio: \"Viaggio a Udine, Trieste e Fiume in luglio 1800\" e \"Lettere scritte nel mio viaggio d'Italia e di Sicilia dal novembre 1801 al marzo 1802\".\nIn questi diari, e particolarmente nel secondo, si evidenzia una lucidit\u00e0 e serenit\u00e0 di giudizio, critica ma equilibrata, riguardo ai problemi del tempo. La forma letteraria \u00e8 quella, tipica del Settecento, del resoconto scritto in forma di una serie di lettere ad un medesimo destinatario: il Gamba scelse una giovane nobildonna vicentina, al cui mondo paragona quello dei luoghi che andava visitando.\nSono le chiese, i palazzi, i musei e le biblioteche i temi dominanti delle sue pagine, visto che tace o accenna appena allo scopo del viaggio, che riguardava il commercio dei libri. Nel \"Viaggio d'Italia e di Sicilia...\" traspare una certa avversione non per gli invasori francesi in s\u00e9 presi, ma per il disordine e l'inquietudine da loro creata. La sua non \u00e8 una posizione ideologica, ma \u00e8 il frutto di un principio molto chiaro: le armate francesi erano disturbatrici della quiete e dell'ordine pubblico.\nQuesto stato di confusione e di agitazione, del quale erano portatrici, non lasciava agli eruditi il sereno impegno nelle occupazioni letterarie. Non c'era in lui la polemica antirivoluzionaria, ma solo l'espressione del suo senso di disagio.\nLe sue pubblicazioni.\nEra naturale che la lunga esperienza di editore lo spingesse a divenire anche autore, in stretto rapporto con gli interessi di bibliofilo: il primo e pi\u00f9 significativo dei suoi lavori resta la \"Serie dei testi di lingua\", continuamente emendata e corretta, della quale uscirono quattro edizioni.\nLa prima fu stampata a Bassano (coi torchi Remondini) gi\u00e0 nel 1805, col titolo completo di: \"Serie dei testi di lingua usati a stampa nel Vocabolario degli accademici della Crusca. Con aggiunte di altre edizioni da accreditati scrittori molto pregiate, e di osservazioni critico-bibliografiche\". La perfezion\u00f2, praticamente, per tutta la vita, ampliandone la mole fino a raddoppiarla.\nLa seconda edizione fu stampata a Milano nel 1812, la terza e la quarta a Venezia, rispettivamente nel 1828 e nel 1839.\nL'opera, pur essendo stata definita come uno \u201cstrumento\u201d dallo stesso autore, conserva ancora la sua validit\u00e0. Seguendo criteri personali e senza autorizzazione degli accademici, inser\u00ec fra i buoni testi di lingua anche autori non citati nel Vocabolario della Crusca. Invece che volta ad un interesse storico, la Serie dei testi fu imperniata sulla ricerca bibliografica, ossia sulla stampa e sul succedersi delle opere.\nEssa fu testimone delle vocazioni e preferenze del curatore: quella, appunto, bibliografica e quella stilistica, essendo egli amante del testo nitido e puro. Il limite delle sue produzioni letterarie se lo pose lui stesso. Ad ogni modo la sua compilazione richiese \u201cuna gran dose di pazienza\u201d.\nNon si deve comunque dimenticare la collaborazione e l'aiuto che gli fornirono in varie occasioni gli amici ed i corrispondenti eruditi, bibliofili e letterati. La \"Serie dei testi\" consta di due parti:\nLa distribuzione per secoli \u00e8 convenzionale perch\u00e9 non circola nei testi una tradizione storica, e sono tutti messi sullo stesso piano. Comunque l'opera \u00e8 essenzialmente bibliografica, segnata dal gusto dell'erudizione e volta alla scoperta di voci inedite o mal note.\nNello stesso filone, compose anche una Serie degli scritti impressi in dialetto veneziano (Venezia, Alvisopoli, 1832). L'opera apparve dopo la precedente, ma fu elaborata per lunghi anni (gi\u00e0 nel 1817 aveva stampato quattordici volumetti contenenti testi inediti e rari della letteratura veneziana, per salvarli e renderli noti; si trattava quindi di un lavoro preparatorio). La suddivise in vari capitoli, ognuno dedicato ad un autore, raccogliendo le sue opere ed edizioni, e soprattutto le curiosit\u00e0 che lo riguardavano.\nNon aspirava a scrivere una storia della lingua o della letteratura veneziana, ma rinviava tali compiti a chi sarebbe venuto dopo il suo lavoro preparatorio. In questa seconda Serie filtrano le sue predilezioni e preferenze: gli piacevano soprattutto i testi pi\u00f9 liberi da nessi precisi con i problemi della realt\u00e0 concreta, ed anche i testi ricchi di massime, di colore e di notizie. La bibliografia dei testi veneziani, poich\u00e9 meno formale e pi\u00f9 personale, gli riusc\u00ec a tratti pi\u00f9 viva.\nQueste due grandi opere costituiscono quasi un concentrato, e l'esito dell'intera sua attivit\u00e0 professionale. Un loro importante complemento, gi\u00e0 menzionato, fu: \"Delle novelle italiane in prosa. Bibliografia di B. G. bassanese\", che intese come completamento dei cataloghi di novellieri italiani di Antonio Maria Borromeo. L'opera \u00e8 notevole perch\u00e9, forse pi\u00f9 delle altre, documenta il suo maggiore interesse: quello bibliografico.\nAltre sue iniziative ben s'inserirono nel sapere rigidamente \u201cerudito\u201d della Restaurazione del Veneto. La collezione delle Operette in prosa d'instruzione e di piacere (Venezia, Alvisopoli, 1824-1832), una raccolta di testi di lingua, dimostra il gusto per la prosa elegante, ma \u00e8 anche emblematica dell'assenza di ogni interesse storico-critico nelle scelte, volte a togliere il testo dal vivo dei problemi culturali e politici entro cui era nato.\nUna nuova prova, dunque, di allineamento col clima della Restaurazione, culturalmente attivo ma sostanzialmente evasivo, del quale era uno dei pi\u00f9 autorevoli esponenti. Contro questa tradizione si scagliava, nel 1825, Pietro Giordani (pure suo corrispondente): non serviva una rassegna di vocaboli, ma piuttosto un paragone di secoli italiani, \u201cdedotto dalle diverse materie che travagliarono gli intellettuali e dalle diverse forme che le menti impressero per ciascuna et\u00e0 dello stile\u201d.\nSono degne di essere ricordate le altre fatiche di interesse biografico: oltre alle 44 \u201cvite\u201d di personaggi illustri scritte per il De Tipaldo, alcune di amici o personaggi che conosceva bene (come Giuseppe Gennari e Antonio Lamberti), \u00e8 almeno da ricordare la \"Galleria dei letterati ed artisti pi\u00f9 illustri delle province austro-venete che fiorirono nel secolo XVIII\" (Venezia, Alvisopoli, 1822-1824), una rassegna in un certo senso \u201cneutra\u201d dei letterati del Regno lombardo-veneto.\nTra le numerosissime pubblicazioni di altro genere, ricordiamo:\nMeritano infine una cenno, ma non un'elencazione precisa, l'elevatissimo numero delle pubblicazioni minori, per lo pi\u00f9 d'occasione, per nozze o commemorazioni."}
{"id": "391446", "revid": "1516087", "url": "https://it.wikipedia.org/wiki?curid=391446", "title": "Walvis Bay", "text": "Walvis Bay (af. Walvisbaai, ted. Walfischbucht, 42\u00a0015 ab. nel 2001) \u00e8 una citt\u00e0 della Namibia. In italiano \u00e8 anche nota con il nome di Baia delle Balene, dalla traduzione dei nomi inglese, tedesco e afrikaans.\nSi trova sull'Oceano Atlantico, a 30\u00a0km da Swakopmund, nella baia omonima.\nLa collocazione ideale della baia come punto d'approdo intermedio sulla via per il Capo di Buona Speranza, e la presenza del frangiflutti naturale costituito dalla lingua di terra chiamata Pelican Point fece s\u00ec che qui sorgessero numerosi insediamenti europei e giustifica la tormentata storia della baia, da sempre al centro di contese internazionali.\nEtimologia del nome.\nIl nome deriva dall'olandese \"Walvisbaai\", \"Baia delle balene\"; l'acqua profonda della baia, infatti, ospita una ricca vita marina e molto plancton, ed era di conseguenza visitata assiduamente dalle balene.\nStoria.\nIl navigatore portoghese Bartolomeo Dias approd\u00f2 a Walvis Bay, con la S\u00e3o Cristav\u00e3o, l'8 dicembre 1487, mentre stava cercando una rotta marina verso l'est attraverso il Capo di Buona Speranza. Egli battezz\u00f2 la baia \"O Golfo de Santa Maria da Concei\u00e7\u00e3o\", ma non ne rivendic\u00f2 formalmente il possesso.\nVerso la fine del XVIII secolo le baleniere americane iniziarono a battere la zona, che si rivel\u00f2 estremamente pescosa. Questo fatto suscit\u00f2 l'interesse degli olandesi, che il 23 gennaio 1793 presero possesso della baia, ribattezzandola \"Walvisbaai\".\nNel 1878 il Regno Unito (allora predominante nel controllo dei mari) annesse Walvis Bay e l'area circostante alla Colonia del Capo, allo scopo di arginare le ambizioni tedesche sulla regione e assicurarsi un punto di scalo strategico. Nel 1910 Walvis Bay divenne parte dell'Unione dell'Africa del Sud. Tuttavia, nacque una contesa fra inglesi e tedeschi sulla definizione dei confini dell'exclave. Nel 1911 tale contesa fu risolta, e agli inglesi and\u00f2 un'area complessiva, attorno alla baia, di 1.124\u00a0km\u00b2.\nDurante la Prima guerra mondiale l'enclave di Walvis Bay fu dapprima invasa dai tedeschi, e poi presa dalle forze britanniche del Sudafrica nel 1915. Walvis Bay entr\u00f2 a far parte dell'Africa del Sudovest, affidata all'Unione sudafricana sotto forma di mandato della Societ\u00e0 delle Nazioni. Nel 1977, per evitare che la baia cadesse nelle mani della SWAPO (ostile al governo sudafricano), il Sudafrica riprese formalmente il controllo della baia, ceduta per un breve periodo alla Provincia del Capo. Nel 1978, il Consiglio di Sicurezza delle Nazioni Unite inizi\u00f2 una serie di negoziati bilaterali fra Sudafrica e Namibia per l'attribuzione di Walvis Bay.\nNel 1990, l'Africa del Sudovest ottenne l'indipendenza e nacque la nazione della Namibia. Walvis Bay rimase inizialmente sotto il controllo del Sudafrica, sebbene numerose pressioni fossero esercitate dai gruppi economici locali affinch\u00e9 questo stato di cose venisse corretto a favore della Namibia. La baia, insieme con le isole dei Pinguini, venne finalmente ceduta dal Sudafrica il 28 febbraio 1994, in prossimit\u00e0 delle prime elezioni democratiche sudafricane.\nEconomia.\nL'economia di Walvis Bay ruota principalmente attorno alle attivit\u00e0 portuali. Il porto \u00e8 dotato di un punto d'attracco per le petroliere, strutture per la movimentazione dei container, e un bacino di carenaggio. Lungo la costa si trovano anche diverse saline, e un tempo prosperava anche l'industria del pesce, declinata negli anni ottanta a causa dell'impoverirsi delle risorse ittiche.\nLuoghi di interesse.\nL'edificio pi\u00f9 antico di Walvis Bay \u00e8 la chiesa della missione renana, \"Rhenish Mission Church\"; fu costruita nel 1880 da materiale giunto da Amburgo. Il \"Walvis Bay Museum\" espone documenti e reperti relativi alla storia della citt\u00e0 e alla storia naturale del Namib."}
{"id": "391447", "revid": "260676", "url": "https://it.wikipedia.org/wiki?curid=391447", "title": "Martino De Boni", "text": "Nel 1779, dopo aver vinto il primo premio al concorso dell'Accademia di Belle Arti di Parma, and\u00f2 a perfezionarsi a Roma (dove, nel 1782, ritrasse Pier Antonio Serassi 1721-1791).\nDal Canova gli furono commissionati decine di quadri con argomenti di carattere strettamente privato (di cui \u00e8 noto il doppio ritratto di Antonio Canova e del fratello uterino Giambattista Sartori). Un altro suo quadro fu il ritratto di Antonio Cappello. Questo stesso dipinto, nel 1793, fu copiato da Domenico Del Frate e inciso da Pietro Fontana. Visse sempre all'ombra dell'amico Antonio Canova al quale, si tramanda, insegn\u00f2 la tecnica pittorica. "}
{"id": "391450", "revid": "767487", "url": "https://it.wikipedia.org/wiki?curid=391450", "title": "Alessandro D'Este (scultore)", "text": "Biografia.\nFin da giovane frequent\u00f2 lo studio del Canova, che divenne poi suo protettore e committente.\nCominci\u00f2 nel 1802 la sua attivit\u00e0 di scalpellino.\nSette anni pi\u00f9 tardi lo scultore di Possagno gli commission\u00f2 una serie di busti di artisti e letterati illustri.\nRicopr\u00ec anche cariche pubbliche: fu segretario dell'ispettorato delle Belle Arti; durante l'amministrazione francese (1809-1814) assunse la carica di viceconservatore del Museo Imperiale Vaticano; nel 1815 ricevette la nomina di sottodirettore dei Musei Vaticani.\nNel settembre dello stesso anno, in tale veste, raggiunse il Canova a Parigi, impegnato a recuperare le opere d'arte che lo Stato pontificio aveva dovuto cedere con il trattato di Tolentino.\nTornato a Roma nel gennaio 1816 fu eletto socio dell'Accademia di S. Luca.\nAlla morte dello Scultore, esegu\u00ec il suo busto.\nMor\u00ec a soli 43 anni."}
{"id": "391457", "revid": "167784", "url": "https://it.wikipedia.org/wiki?curid=391457", "title": "Macrofotografia", "text": "La macrofotografia \u00e8 un genere fotografico che si avvale di particolari tecniche fotografiche con lo scopo di ottenere immagini di soggetti molto piccoli tramite forti rapporti di ingrandimento.\nDefinizione.\nLa definizione pi\u00f9 accettata \u00e8 quella in cui si afferma che si tratta di macrofotografia quando il rapporto di riproduzione del soggetto \u00e8 pari o superiore ad 1 (\u2265 1:1), cio\u00e8 quando le dimensioni dell'immagine su pellicola o sensore sono le medesime del soggetto su scala reale o superiori. Tale definizione ha anche un riscontro pratico consistente nella profonda differenza che le fotografie con queste caratteristiche possiedono in termini di tecnica e postproduzione rispetto a fotografie con rapporti inferiori a 1:1. Un'altra definizione identificherebbe invece la macrofotografia come la foto il cui soggetto si trova ad una distanza inferiore a 20 volte la lunghezza focale dell'obiettivo in uso.\nNella fotografia analogica, quella cio\u00e8 che utilizza la pellicola, la definizione di macrofotografia come quella in cui il rapporto tra le dimensioni del soggetto e quelle della sua immagine sul negativo \u00e8 inferiore ad 1:1 trova sempre un riscontro. Nella fotografia digitale, essendo il sensore molto piccolo (escludendo le reflex professionali), si fa spesso riferimento al rapporto tra il soggetto e la sua stampa in dimensioni \"normali\" della foto (10x15), ma non si tratta di un concetto universalmente accettato.\nTecnica.\nLa tecnica per ottenere questo tipo di immagini consiste nell'utilizzo di obiettivi appositamente progettati o tubi di prolunga, quando si utilizzano macchine con obiettivo smontabile (reflex).\nNel caso di fotocamere digitali compatte si utilizzano appositi \"aggiuntivi\" fissati anteriormente all'obiettivo originale. \nNelle fotocamere reflex si pu\u00f2 anche utilizzare come aggiuntivo un obiettivo montato al contrario, fissato mediante un particolare adattatore maschio/maschio; questo metodo, chiamato comunemente \"inversione dell'ottica\", permette di sfruttare il percorso dei raggi luminosi per cui le lenti sono state progettate, lasciando quindi inalterata la qualit\u00e0 dell'immagine. Si possono utilizzare anche lenti addizionali aggiuntive; si tratta di una soluzione a basso costo che per\u00f2 comporta una riduzione della qualit\u00e0 ottica dell'insieme, che diventa evidente al crescere dell'ingrandimento.\nL'utilizzo del flash nel caso di soggetti particolarmente vicini alle lenti richiede l'utilizzo di tecniche particolari, sia per permettere di raggiungere il soggetto con la luce (lo stesso risulta \"nascosto\" dall'obiettivo), sia per ottenere una illuminazione uniforme dello stesso. Si utilizzano normalmente dei diffusori o delle \"guide di luce\" applicati direttamente al flash che possono essere montati su dei distanziatori per evitare che l'ombra dell'obiettivo cada sul soggetto. Esistono anche dei flash anulari specifici per la macrofotografia, che possono essere a scarica o a luce continua (LED), che posizionati attorno alla lente consentono di illuminare il soggetto anche se molto vicino alla lente stessa.\nProfondit\u00e0 di campo.\nIl problema principale che si riscontra nella macrofotografia \u00e8 la ridotta profondit\u00e0 di campo che consente, anche impostando l'obiettivo sulla minima apertura disponibile (numero di F. alto), di avere a fuoco solo una zona ristretta, che comprende soltanto una piccola frazione del soggetto inquadrato. Il problema dipende dal rapporto tra le dimensioni fisiche del soggetto e quelle del sensore (o del tratto di pellicola esposta); quindi si accentua all'aumentare dell'ingrandimento ottenuto. Inoltre la zona dove si estende la profondit\u00e0 di campo disponibile \u00e8 parallela al piano pellicola, quindi fotografando un soggetto non parallelo allo stesso risulter\u00e0 nitida un'area ancora minore.\nGrazie ai movimenti di decentramento e basculaggio dei banchi ottici o dei soffietti per macrofotografia da interporre tra corpo reflex e obiettivo, \u00e8 possibile recuperare della profondit\u00e0 di campo soprattutto nel caso di sensori di grande formato, riallineando il soggetto con il piano focale.\nIn digitale \u00e8 possibile utilizzare la tecnica Focus Stacking (letteralmente \"\"impilatura\" (di immagini) \"a fuoco\"\"), che richiede dei programmi dedicati che \"fondono\" le parti nitide di pi\u00f9 immagini scattate mettendo a fuoco piani diversi, permettendo cos\u00ec di ovviare al problema; questo sistema peraltro pu\u00f2 essere utilizzato anche combinando manualmente le parti a fuoco di diversi scatti con un software per fotoritocco.\nSe le fotografie provengono da soggetti immobili e sono state realizzate in studio, \u00e8 possibile avere pi\u00f9 scatti utilizzabili per l'elaborazione. Quando si tratta di foto naturalistiche realizzate sul campo senza cavalletto, con soggetti imprevedibili come ad esempio gli insetti alati, lo scatto \u00e8 pi\u00f9 problematico; esistono per\u00f2 fotocamere digitali che permettono di acquisire in una veloce sequenza varie immagini a fuoco progressivamente sfalsato (tecnica del Focus Bracketing), o addirittura anche di generare automaticamente l\u2019immagine finale a fuoco eseguendo tutta l'elaborazione internamente al corpo macchina: dato che in entrambi i casi la sequenza di scatto delle immagini di partenza \u00e8 estremamente veloce, questa pu\u00f2 essere una soluzione per molti casi di questo genere di macrofotografia.\nMacrofotografia a scansione.\nLa complicata tecnica della macrofotografia a scansione consiste nel muovere il soggetto a velocit\u00e0 costante, facendolo cos\u00ec percorrere da una sottile lama di luce che si trova alla distanza a cui \u00e8 regolato il fuoco di una fotocamera mantenuta con l'otturatore aperto. Questa tecnica consente di avere una profondit\u00e0 di campo virtualmente infinita; per contro, le immagini cos\u00ec ottenute presentano alcune aberrazioni prospettiche, ma consentono la realizzazione di immagini di alta valenza scientifica.\nMacrofotografia digitale.\nNella fotografia digitale, le fotocamere digitali compatte, avendo il sensore pi\u00f9 piccolo (tipicamente un sesto del formato pieno), permettono una maggiore profondit\u00e0 di campo delle macchine professionali, e se utilizzate con ottiche aggiuntive di qualit\u00e0 . Tali macchine devono avere come requisito minimale la possibilit\u00e0 di fissaggio meccanico per l'aggiuntivo (filettato o a baionetta) e la presenza del programma manuale. L'obiettivo, se usato senza aggiuntivo, deve permettere la messa a fuoco ad una distanza molto ravvicinata per ottenere rapporti di riproduzione superiori ad 1:1. Nel caso di utilizzo di aggiuntivi la distanza necessaria per ottenere un adeguato fattore di riproduzione dipender\u00e0 dalle caratteristiche ottiche dello stesso. Esistono in commercio aggiuntivi che, consentendo di focalizzare ad una distanza adeguata, permettono l'esecuzione di foto naturalistiche senza alterare il naturale comportamento del soggetto."}
{"id": "391469", "revid": "599013", "url": "https://it.wikipedia.org/wiki?curid=391469", "title": "\u00c9milie Loit", "text": "Biografia.\nCarriera.\nHa vinto tre titoli in singolo: due nel 2004, a Casablanca ed all'Estoril (Portogallo), e uno nel 2007, ad Acapulco battendo Flavia Pennetta. Ma la sua specialit\u00e0 \u00e8 sempre stata il doppio, in cui ha vinto 16 titoli. La sua principale compagna di doppio \u00e8 stata l'australiana Nicole Pratt, con cui ha disputato il doppio femminile nei tornei del Grande Slam; con lei hanno vinto anche due titoli (uno per parte) due tenniste italiane, ovvero Rita Grande a Hobart nel 2000 e Maria Elena Camerin a Tashkent (Uzbekistan) nel 2005. Il suo \"best ranking\" in singolo \u00e8 stato il n.27, in doppio il n.15. Nel 2003 ha contribuito alla vittoria della Francia in Fed Cup. Si \u00e8 ritirata nel 2009. \nVita personale.\nHa due figli maschi. Attualmente commenta telecronache di tennis. Milita in una formazione politica di centrodestra, l'Unione per un Movimento Popolare."}
{"id": "391470", "revid": "1784938", "url": "https://it.wikipedia.org/wiki?curid=391470", "title": "Ippolito Pindemonte", "text": "Biografia.\nNacque, ultimo di tre figli maschi, da Luigi, appassionato di pittura, musica ed erudizione, e Lodovica Maria (detta Dorotea) Maffei, nipote del noto erudito Scipione Maffei. I Pindemonte del ramo di Sant'Egidio erano una delle famiglie pi\u00f9 illustri di Verona e si fregiavano del titolo marchionale sin dal 1654; nel 1782, poco prima delle nozze tra il fratello Giovanni e Vittoria Widmann-Rezzonico, ottennero anche l'iscrizione al patriziato veneziano.\nDopo la prematura morte del padre, il 24 settembre 1765 entr\u00f2 con il fratello nel collegio dei Nobili di Modena, dove insegnavano Lazzaro Spallanzani, Francesco Barbieri, Giuliano Cassiani e Luigi Cerretti. Nello stesso periodo cominci\u00f2 a cimentarsi nella poesia.\nDurante la giovinezza viaggi\u00f2 molto in Italia (Roma, Napoli e la Sicilia). Nel 1776 fece un viaggio in barca a vela in Sicilia, Malta e Grecia, cui alludono i versi 213/4 nel carme \"Dei sepolcri\" di Foscolo. Il 2 novembre del 1779, di ritorno, il Pindemonte si ferm\u00f2 in Sicilia e visit\u00f2 le Catacombe dei Cappuccini di Palermo e ne rimase colpito tanto profondamente dalle mummie l\u00ec raccolte da trarne l'ispirazione d'un suo carme, e ricordarle ancora trent'anni dopo nei suoi omonimi \"Sepocri\" dedicati al Foscolo in risposta al carme del primo.\nNel 1788 part\u00ec per un \"grand tour\" in Francia, Germania e Austria. Questo viaggio gli permise di scoprire la profonda frattura tra teoria e prassi dei cosiddetti \"despoti illuminati\". Il suo intento, tuttavia, era fuggire da Verona e dal clima inquisitorio che lo accusava di appartenere alla massoneria. Non esistono prove della sua appartenenza a tale organizzazione, di cui era membro invece il fratello Giovanni. Nel periodo della Rivoluzione francese si trovava vicino a Parigi con Vittorio Alfieri: pur apprezzando inizialmente gli ideali rivoluzionari, alle violenze del Terrore contrappose sempre il desiderio di pace nell'abbandono alla contemplazione della natura, per cui gi\u00e0 l'anno dopo torn\u00f2 in Italia. Al ritorno dal viaggio scrisse un romanzo autobiografico, \"Abaritte. Storia verissima\", pubblicato nel 1790. Abaritte \u00e8 Pindemonte stesso, che usa pseudonimi per chiamare persone e luoghi. Condivide poi la condanna dei rivoluzionari pronunciata dallo stesso Alfieri. Subendo l'influenza del poeta inglese Thomas Gray e del poeta svizzero Salomon Gessner, la sua poesia \u00e8 di stampo neoclassico, con chiari elementi che si avvicinano alla nuova sensibilit\u00e0 romantica, facendone un esponente del preromanticismo. Ottenne un premio dall'Accademia della Crusca, di cui divenne membro.\nDurante il periodo napoleonico italiano, continua a scrivere e ad animare i salotti letterari, sia nel Regno d'Italia che nella Venezia austriaca.\nMor\u00ec nel 1828, un anno dopo Ugo Foscolo (in esilio a Londra), il poeta che gli dedic\u00f2 la sua famosa opera \"Dei sepolcri\", ma col quale Pindemonte ebbe un rapporto complicato, misto di freddezze e ammirazione.\nOpere.\nLa sua opera pi\u00f9 nota \u00e8 sicuramente la traduzione dell'\"Odissea\", che ebbe grandissimo successo e numerose edizioni e ristampe, malgrado non riuscisse a trasmettere il senso epico dell'originale. L'incipit del proemio resta una delle pi\u00f9 note traduzioni italiane, come l\"'Iliade\" del Monti (\"Musa, quell\u2019uom di moltiforme ingegno / Dimmi, che molto err\u00f2, poich\u2019ebbe a terra / Gittate d\u2019Ili\u00f2n le sacre torri...\").\nFu poi autore di due raccolte affini per spirito e temi: \"Poesie campestri\" (prima edizione del 1788) e le \"Prose campestri\" (prima parte del \"Saggio dei Prose e Poesie campestri\" (1795)), nelle quali meglio si esprime la poetica del Pindemonte. Pur essendo uno dei pi\u00f9 rilevanti esempi del genere \"georgico-didascalico\", ebbe sempre un approccio da letterato, mai da diffusore di cultura agronomica. In Francia conobbe Jean-Jacques Rousseau e altri della sua cerchia (tra cui forse l'architetto paesaggista Ren\u00e9-Louis de Girardin) che influenzarono questa concezione filo-rurale. Pindemonte partecip\u00f2 alla sistemazione dei giardini di Villa Mosconi Bertani ispirando la trasformazione di parte del parco in un giardino all'inglese. Nel 1792 all'Accademia di Scienze e Agricoltura di Padova pubblic\u00f2 la \"Dissertazione su i giardini inglesi e sul merito in ci\u00f2 dell'Italia\".\nScrisse le \"Epistole\" (1805) e i \"Sermoni poetici\" (1819); fu anche autore di diverse tragedie, tra cui \"Arminio\" (1804), in cui si nota l'influenza della poesia ossianica.\nSi dedic\u00f2 alla poesia cimiteriale dopo aver letto l\"'Elegia scritta in un cimitero campestre\" di Thomas Gray. Il poemetto \"I cimiteri\", contro l'editto di Saint-Cloud, fu lasciato incompiuto dall'autore alla notizia che il Foscolo, che aveva cambiato idea e avversava anche lui l'editto, stava per dare alle stampe \"Dei sepolcri\" (1806, pubblicato nel 1807): questi dedic\u00f2 il carme proprio al Pindemonte. Nei \"Cimiteri\" si vedono influenze ossianiche, pariniane, dantesche, youngiane e altri anglosassoni, e della \" Bassvilliana\" di Vincenzo Monti.\nTuttavia, l'anno successivo alla pubblicazione del capolavoro foscoliano, Pindemonte pubblic\u00f2 un omonimo carme \"Dei sepolcri\" (con dedica a Foscolo) composto l'anno prima, dove il tema cimiteriale \u00e8 trattato su un piano pi\u00f9 privatamente affettivo, contrariamente a quanto aveva inteso fare Foscolo con la sua poesia civile. A differenza del Foscolo, nei \"Sepolcri\" del Pindemonte viene inoltre rigettata la concezione materialistica (\"Vero \u00e8 ben, o Pindemonte, anche la Speme / Ultima Dea, fugge i sepolcri\" secondo l'agnostico Foscolo) in favore della concezione cristiana della resurrezione, come si nota nelle strofe finali dedicati alla defunta contessa Elisa Mosconi, frequentata dal Pindemonte e deceduta nel 1807 (probabilmente amante del poeta, la sua morte lo spinse a comporre l'opera) in cui afferma come Foscolo che l'uomo \u00e8 fatto s\u00ec di atomi, ma che tali atomi torneranno a ricomporre il corpo per opera divina.\nAltro esempio della poesia cimiteriale preromantica del Pindemonte \u00e8 \"Sopra i Sepolcri dei Re di Francia nella Chiesa di San Dionigi\" (1789, scritto prima del danneggiamento operato nella necropoli reale dai rivoluzionari) che sar\u00e0 in seguito recensito da Alessandro Manzoni e il \"Lamento di Aristo in morte di Giuseppe Torelli\".\nPindemonte compose inoltre un'ode dedicatoria all'astronomo Antonio Cagnoli pubblicata sul testo \"Notizie astronomiche\".\nPreromanticismo.\nLa poetica di Pindemonte, seppur classicista, ha in s\u00e9 un'inquietudine, uno spirito melanconico: a tal proposito va citato il testo esemplare della poetica di Pindemonte, \"\" (\"Melanconia, / Ninfa gentile, / La vita mia / Consegno a te. / I tuoi piaceri / Chi tiene a vile, / Ai piacer veri / Nato non \u00e8.\") tratta dalle \"Poesie campestri\", e la descrizione fatta dal Foscolo nei \"Sepolcri\": \"N\u00e8 da te, dolce amico, udr\u00f2 pi\u00f9 il verso / E la\" mesta armonia \"che lo governa\" - e una vicinanza ai temi sentimentali, che a tratti l'avvicinano alla nuova poetica romantica: per questo fu considerato dai romantici italiani come Manzoni e Leopardi un precursore della nuova sensibilit\u00e0, sulla scia dei poeti cimiteriali inglesi del Settecento Edward Young e Thomas Gray.\nIl musicista romantico Vincenzo Bellini mise in musica una strofa de \"La melanconia\" nel lied \"Malinconia, ninfa gentile\"."}
{"id": "391474", "revid": "767487", "url": "https://it.wikipedia.org/wiki?curid=391474", "title": "Granaio principale di Morgantina", "text": "Il granaio principale di Morgantina \u00e8 una struttura di interesse archeologico situata nella parte orientale del sito di Morgantina, citt\u00e0 ellenistica nell'odierna provincia di Enna, in Sicilia.\nCaratteristiche.\nL'edificio venne costruito nella seconda met\u00e0 del III secolo a.C. per volere di Gerone II, tiranno di Siracusa.\nIl granaio (denominato \"granaio est\" per distinguerlo dal \"granaio ovest\", pi\u00f9 piccolo e situato in posizione diametralmente opposta rispetto al centro del sito) era situato nella parte bassa dell'agor\u00e0 della citt\u00e0-stato, e serviva principalmente per consentire la conservazione di grano e orzo, coltivati localmente. \nIl raccolto veniva conservato nel piano superiore della struttura, che era interamente in legno, per consentire il passaggio di aria e impedire di conseguenza i nefasti effetti dell'umidit\u00e0. Caratteristica distintiva del progetto era l'uso di contrafforti esterni per sostenere la pressione del raccolto sulle pareti.\nDurante la seconda guerra punica (219-202 a.C.), il granaio divenne di importanza strategica e venne utilizzato dalle truppe romane in lotta contro Cartagine. Anche in seguito le capacit\u00e0 di stoccaggio dei cereali consentirono l'approvvigionamento degli abitanti della zona e delle forze occupanti.\nScavi.\nI recenti scavi hanno evidenziato la presenza di una fornace dotata di \"praefurnium\" e di una camera di cottura sul lato nord del granaio, risalente al II secolo a.C.: si \u00e8 ipotizzato che un vasaio abbia costruito proprio in quel punto la sua bottega, dopo la fine della guerra."}
{"id": "391482", "revid": "1318658", "url": "https://it.wikipedia.org/wiki?curid=391482", "title": "Arrondissement di Forcalquier", "text": "L\"arrondissement\" di Forcalquier \u00e8 un \"arrondissement\" dipartimentale della Francia situato nel dipartimento delle Alpi dell'Alta Provenza, nella regione della Provenza-Alpi-Costa Azzurra.\nStoria.\nFu creato nel 1800, sulla base dei preesistenti distretti.\nL\"arrondissement\" oggi \u00e8 composto da 87 comuni raggruppati in 9 cantoni a seguito della riforma approvata con decreto del 24 febbraio 2014\n che ha avuto attuazione dopo le elezioni dipartimentali del 2015.\nComposizione.\nI 13 cantoni prima della riforma:\nI 9 cantoni dopo la riforma del 2015:"}
{"id": "391484", "revid": "21880", "url": "https://it.wikipedia.org/wiki?curid=391484", "title": "Catafillo", "text": ""}
{"id": "391485", "revid": "107831", "url": "https://it.wikipedia.org/wiki?curid=391485", "title": "Maria Elena Camerin", "text": "Dal 2017 \u00e8 un tecnico federale e maestra di tennis, col compito di selezionare le giovani promesse.\nCarriera.\nSinora non ha vinto titoli in singolo nel circuito WTA, ma ne ha vinti tre in doppio, nel 2005 a Canton (Cina) e a Tashkent (Uzbekistan) e nel 2006 a Cincinnati (USA), pi\u00f9 altre tre finali. In singolare \u00e8 arrivata in finale nei tornei WTA di Casablanca nel 2001 e di Portorose (Slovenia) nel 2006. Nel circuito ITF vanta 6 vittorie in singolare (Spoleto nel 2000, San Luis Potos\u00ed e Coatzacoalcos nel 2001, Pittsburgh e Sedona nel 2002, San Luis Potos\u00ed nel 2003) e 5 in doppio.\nNelle prove del Grande Slam ha raggiunto due volte il 3\u00ba turno agli Australian Open (2006 e 2007). Ha ottenuto la sua vittoria pi\u00f9 eclatante nel 2\u00ba turno del torneo di Bali del 2004, quando sconfisse l'allora n\u00b0 2 del mondo, e fresca vincitrice del Roland Garros, Anastasija Myskina per 6-3 1-6 6-2. La sua posizione pi\u00f9 alta in classifica WTA \u00e8 stata la 41a, raggiunta nell'ottobre del 2004. Durante la carriera si \u00e8 allenata con il tecnico federale Alessandro Bertoldero, per recuperare le posizioni perse in classifica; risiede a Londra."}
{"id": "391488", "revid": "4711", "url": "https://it.wikipedia.org/wiki?curid=391488", "title": "Navi da battaglia", "text": ""}
{"id": "391489", "revid": "196390", "url": "https://it.wikipedia.org/wiki?curid=391489", "title": "Regno Austro-Ungarico", "text": ""}
{"id": "391490", "revid": "57342", "url": "https://it.wikipedia.org/wiki?curid=391490", "title": "Uno, nessuno e centomila", "text": "Uno, nessuno e centomila \u00e8 uno dei romanzi pi\u00f9 famosi di Luigi Pirandello.\nIncominciato gi\u00e0 nel 1909 e rimasto a lungo in gestazione, usc\u00ec solo nel dicembre 1925 sotto forma di romanzo a puntate nella rivista \"La Fiera Letteraria\", e in volume nel 1926 (la rivista \"Sapientia\", nel gennaio 1915, aveva pubblicato alcuni frammenti con il titolo \"Ricostruire\", che sarebbero confluiti con alcune modifiche nei capitoli VI-XI del secondo libro della versione definitiva). Questo romanzo, l'ultimo di Pirandello, riesce a sintetizzare il pensiero dell'autore nel modo pi\u00f9 completo. L'autore stesso, in una lettera autobiografica, lo definisce come il romanzo \"pi\u00f9 amaro di tutti, profondamente umoristico, di scomposizione della vita\". \nIl protagonista Vitangelo Moscarda, infatti, pu\u00f2 essere considerato come uno dei personaggi pi\u00f9 complessi del mondo pirandelliano, e sicuramente quello con maggior autoconsapevolezza. Dal punto di vista formale, stilistico, si pu\u00f2 notare la forte inclinazione al monologo del soggetto, che molto spesso si rivolge al lettore ponendogli interrogativi e problemi in modo da coinvolgerlo direttamente nella vicenda, il cui significato \u00e8 senza dubbio di portata universale. Lo scrittore, poi, descrive una sensazione di vuoto mentale attraverso il romanzo.\nVitangelo Moscarda \u00e8 un moderno antieroe del romanzo del Novecento e gemello di \"Mattia Pascal\": immaturo, infantile, vanesio e inconcludente. Tutte le certezze diventano relative: da qui la crisi dell'individuo nel suo rapporto con la realt\u00e0 oggettiva e i valori che fino ad allora avevano mantenuto la sua unit\u00e0 oggettiva e integrit\u00e0 psicologica, trasformandosi da eroe romantico all'individuo complesso e problematico di Franz Kafka e Marcel Proust.\nIn tal senso si inserisce l'umorismo di Luigi Pirandello come modalit\u00e0 di racconto pi\u00f9 idonea a raccontare l'uomo contemporaneo nei suoi molteplici aspetti.\nIl narratore \u00e8 'autodiegetico', infatti \u00e8 lo stesso Moscarda che racconta la sua esperienza attraverso una distanza narrativa 'mimetica': spesso rivolgendosi direttamente al lettore, come se stesse conversando con lui, attraverso una struttura sintattica che predilige un lessico quotidiano, includendo anche alcuni vocaboli oggi in disuso.\nTrama.\nIl protagonista di questa vicenda, Vitangelo Moscarda, chiamato Geng\u00e8 dalla moglie, \u00e8 una persona ordinaria, che ha ereditato da giovane la banca del padre (che \u00e8 conosciuto come usuraio) e vive di rendita. Un giorno, tuttavia, in seguito all'osservazione da parte della moglie la quale gli dice che il suo naso \u00e8 leggermente storto, incomincia ad avere una crisi di identit\u00e0, e rendersi conto che lui non \u00e8 unico. \nScoprendo di essere considerato dai paesani un usuraio come il padre, decide di cambiare vita, anche a costo della propria rovina economica e contro il volere della moglie che nel frattempo \u00e8 andata via di casa. In questo suo gesto c'\u00e8 il desiderio di un'opera di carit\u00e0, ma anche quello di non essere considerato pi\u00f9 dalla moglie come una marionetta. Anche Anna Rosa, un'amica della moglie che lui conosce poco, gli racconta di aver fatto di tutto per far intendere a sua moglie che Vitangelo non era lo sciocco che lei immaginava e che non c'era in lui il male.\nIl protagonista arriver\u00e0 alla follia in un ospizio, dove per\u00f2 si sentir\u00e0 libero da ogni regola, in quanto le sue sensazioni lo porteranno a vedere il mondo da un'altra prospettiva. Vitangelo Moscarda conclude che, per uscire dalla prigione in cui la vita rinchiude, non basta cambiare nome, perch\u00e9 la vita \u00e8 una continua evoluzione, il nome rappresenta la morte. Dunque, l'unico modo per vivere in ogni istante \u00e8 vivere attimo per attimo la vita, rinascendo continuamente in modo diverso.\nPersonaggi.\nVitangelo Moscarda.\n\u00c8 un uomo sulla trentina, figlio di un banchiere dal quale eredita la banca. Un giorno, accorgendosi casualmente della pendenza del suo naso verso destra, che sua moglie Dida gli fa notare, incomincia a percorrere un viaggio scoprendo ogni giorno che passa di non essere, per gli altri, quello che crede di essere. Cercher\u00e0 per tutto il libro di distruggere le molte immagini che gli altri vedono di lui, fino a diventare completamente pazzo.\nUno, nessuno e centomila e senso della disgregazione dell'io.\nAlla base del pensiero pirandelliano c'\u00e8 una concezione vitalistica della realt\u00e0: tutta la realt\u00e0 \u00e8 vita, perpetuo movimento vitale, inteso come eterno divenire, incessante trasformazione da uno stato all'altro.\nTutto ci\u00f2 che si stacca da questo flusso, e assume forma distinta e individuale, si rapprende, si irrigidisce, comincia secondo Pirandello a morire. Cos\u00ec avviene per l'uomo: si distacca dall'universale assumendo una forma individuale entro cui si costringe, una maschera (\"persona\") con la quale si presenta a s\u00e9 stesso. Non esiste per\u00f2 la sola forma che l'io d\u00e0 a s\u00e9 stesso; nella societ\u00e0 esistono anche le forme che ogni io d\u00e0 a tutti gli altri. E in questa moltiplicazione l'io perde la sua individualit\u00e0, da \u00abuno\u00bb diviene \u00abcentomila\u00bb, quindi \u00abnessuno\u00bb.\n\u00c8 proprio dalla disgregazione dell'io individuale che partono in quest'opera le vicende del protagonista: quando la moglie, per un semplice gioco, gli far\u00e0 notare alcuni suoi difetti fisici che lui non aveva mai notato, primo fra tutti una leggera pendenza del naso, Vitangelo si render\u00e0 conto come l'immagine che aveva sempre avuto di s\u00e9 non corrispondesse in realt\u00e0 a quella che gli altri avevano di lui e cercher\u00e0 in ogni modo di carpire questo lato inaccessibile del suo io. Da tale sforzo verso un obiettivo irraggiungibile nascer\u00e0 la sua follia. La follia \u00e8 infatti in Pirandello lo strumento di contestazione per eccellenza delle forme fasulle della vita sociale, l'arma che fa esplodere convenzioni e rituali, riducendoli all'assurdo e rivelandone l'incoscienza.\nIncomincia cos\u00ec la serie delle pazzie di Moscarda: prima sfratta un povero squilibrato, Marco di Dio, dalla catapecchia che persino il padre usuraio, per piet\u00e0, gli aveva concesso gratuitamente, e in tal modo suscita l'esecrazione di tutta la citt\u00e0. Poi, con un improvviso colpo di scena, rivela alla folla indignata, accorsa per assistere allo sfratto, di aver donato un'altra casa migliore a di Dio. In seguito impone agli amministratori di liquidare la banca paterna, maltratta la moglie Dida (che pur ama) e la induce a lasciarlo. A questo punto i due amministratori, la moglie e il suocero congiurano per farlo interdire. Viene informato della macchinazione da Anna Rosa, un'amica di Dida, ed egli, rivelandole le proprie considerazioni sull'inconsistenza della persona, sulle forme che gli altri ci impongono, l'affascina, ma fa anche saltare il suo equilibrio psichico, e la donna, con gesto improvviso e inspiegabile, gli spara, ferendolo gravemente. Ne nasce uno scandalo enorme: tutta la citt\u00e0 \u00e8 convinta che tra lui e Anna Rosa ci sia una relazione colpevole. A Vitangelo Moscarda, consigliato da un sacerdote, non resta che riconoscere tutte le colpe attribuitegli e dimostrare un eroico ravvedimento. Dona tutti i suoi averi per fondare un ospizio di mendicit\u00e0, ed egli stesso vi viene ricoverato, vivendo insieme con tutti gli altri mendicanti, \"vestendo la divisa della comunit\u00e0 e mangiando nella ciotola di legno\", come scrive Pirandello.\n\u00c8 il fallimento del tentativo di Vitangelo Moscarda che cerca l'evasione attraverso la follia: nel tentativo di sfuggire alle tante forme impostategli dalla societ\u00e0 finir\u00e0 per dover accettare una nuova, ennesima maschera, quella dell'adultero, e scontare per essa una pesante e immeritata pena. Ma in questa sconfitta trova una sorta di vittoria, una cura dalle angosce che lo perseguitavano. Se prima la consapevolezza di non essere \u00abnessuno\u00bb gli dava un senso di orrore e di tremenda solitudine, ora accetta di buon grado l'alienazione completa da s\u00e9 stesso, rifiuta ogni identit\u00e0 personale, arriva a rifiutare infatti il suo stesso nome, e si abbandona allo scorrere mutevole della vita, al divenire del mondo, \u00abmorendo\u00bb e \u00abrinascendo\u00bb subito dopo, in ogni attimo, sempre nuovo e senza ricordi, senza la costrizione di alcuna maschera autoimposta, ma identificandosi in ogni cosa, in una totale estraniazione dalla societ\u00e0 e dalle forme coatte che essa impone."}
{"id": "391491", "revid": "253269", "url": "https://it.wikipedia.org/wiki?curid=391491", "title": "Danny Pintauro", "text": "Ha cominciato a recitare da bambino nel film \"Cujo\", nella soap opera \"Cos\u00ec gira il mondo\" e nella serie televisiva \"Casalingo Superpi\u00f9\".\nDopo la conclusione di quella serie molto fortunata, ebbe meno apparizioni in video. Nel 1994 prese una pausa dalla sua carriera di attore per frequentare la Stanford University dove studi\u00f2 inglese e teatro laureandosi nel 1998. Durante gli studi suon\u00f2 la tromba nella banda dell'universit\u00e0.\nIl tabloid National Enquirer lo contatt\u00f2 nel 1997 per informarlo dell'intenzione di fargli outing rivelando pubblicamente che era gay; colse molti di sorpresa quando decise di concedere loro un'intervista a proposito della propria omosessualit\u00e0; l'intervista fu pubblicata nel luglio 1997.&lt;br&gt;\nDa allora ha recitato in ruoli pi\u00f9 maturi tra cui il personaggio eponimo nella versione teatrale di \"Amore a doppio senso\"."}
{"id": "391494", "revid": "7", "url": "https://it.wikipedia.org/wiki?curid=391494", "title": "Duomo di San Lorenzo (Genova)", "text": ""}
{"id": "391495", "revid": "287204", "url": "https://it.wikipedia.org/wiki?curid=391495", "title": "Cattedrale di San Lorenzo", "text": ""}
{"id": "391499", "revid": "2160814", "url": "https://it.wikipedia.org/wiki?curid=391499", "title": "Francesco Vincenzo Negri", "text": "Biografia.\nEra un valente letterato veneziano, esperto nella lingua greca. Si occup\u00f2 a lungo della revisione dell'edizione di Marziale dovuta al cavaliere Pio Magenta (poi pubblicata come \"Epigrammi erotici di M. Valerio Marziale\", Pavia, 1821). Assieme ad Angelo Zendrini sottopose a controllo la \"Galleria dei letterati ed artisti \u2026 delle province Austro-Venete \u2026\", Venezia, Alvisopoli, 1822-1824, scrivendo per Bartolomeo Gamba ben 50 \u201cVite\u201d.\nTra le sue opere possiamo ricordare:"}
{"id": "391507", "revid": "1235755", "url": "https://it.wikipedia.org/wiki?curid=391507", "title": "Jim Courier", "text": " Soprannominato \"Big Jim\", \u00e8 stato numero 1 del ranking ATP in singolare per 58 settimane tra il 1992 e il 1993, mentre in doppio arriv\u00f2 alla 20\u00aa posizione, vincendo in carriera un totale di 23 tornei del circuito maggiore in singolo e sei in doppio.\nCarriera da giocatore.\nJuniores.\nDa juniores frequent\u00f2 la celebre accademia del tennis di Nick Bollettieri insieme ad Andre Agassi. Vinse il prestigioso Orange Bowl under 16 nel 1986 e under 18 nel 1987, diventando il primo a riuscire nell'impresa dopo Bj\u00f6rn Borg. Nel 1987 vinse anche il torneo juniores di doppio al Roland Garros.\nEsordi da professionista.\nCourier fece i suoi esordi nel 1987 nel circuito ATP con due sconfitte al primo turno nei tornei di Boston e Johannesburg. Nello stesso anno ottenne la prima vittoria in un incontro del circuito Challenger a Durban. Divent\u00f2 professionista nel 1988 e in gennaio vinse il primo titolo Challenger a Vina del Mar battendo in finale 6-1, 6-1 Lawson Duncan, primo top 100 da lui sconfitto. Per il resto della stagione fu impegnato quasi esclusivamente nei tornei ATP raggiungendo le semifinali a Charleston e a fine stagione a Stoccolma, dove al secondo turno elimin\u00f2 il n\u00ba 22 del mondo Anders J\u00e4rryd. Quell'anno fece il suo debutto in un torneo del Grande Slam agli Us Open superando il primo turno. In agosto entr\u00f2 per la prima volta tra i top 100 e chiuse l'annata 43\u00ba della classifica ATP, suo nuovo best ranking.\n1989, primi titoli ATP in singolare e doppio e top 30.\nNel maggio 1989 giunse per la prima volta in finale in un torneo di doppio ATP a Forest Hills in coppia con Pete Sampras, di un anno pi\u00f9 giovane di lui. Sempre in coppia con Sampras, due settimane dopo vinse il suo primo titolo in doppio trionfando agli Internazionali d'Italia. Tra i risultati di rilievo di quell'anno vi fu il quarto turno raggiunto al suo debutto al Roland Garros battendo in 4 set l'amico e coetaneo Agassi, che era il n\u00ba 4 del mondo dopo un sorprendente inizio carriera; fu la sua prima vittoria su un top 10. Subito dopo debutt\u00f2 al torneo di Wimbledon con una sconfitta al primo turno. Giunse per la prima volta in semifinale di un torneo ATP a Livingstone. Dopo la sconfitta contro il n\u00ba 1 ATP Lendl al terzo turno degli Us Open, in ottobre vinse il primo trofeo ATP in singolare ai Swiss Indoors di Basilea battendo in finale il n\u00ba 3 del mondo Stefan Edberg in 5 set, risultato che gli consent\u00ec di ritoccare il best ranking arrivando due settimane dopo al 23\u00ba posto. I buoni risultati ottenuti con Sampras permisero alla coppia di disputare le finali stagionali di doppio a Londra, venendo eliminata con tre sconfitte nel \"round robin\".\n1990, titolo Masters Series in doppio e top 20 in singolare.\nIl miglior risultato del 1990 in singolare fu la semifinale raggiunta a Indian Wells, persa in due set contro Edberg. Giunse ai quarti di finale a Milano, Philadelphia, Miami, Monaco di Baviera, Gstaad, Cincinnati e Indianapolis. I quarti di Gstaad gli consentirono di raggiungere il nuovo best ranking di 14\u00ba in classifica ATP. L'unico titolo stagionale arriv\u00f2 nel doppio nel torneo Masters Series disputato a maggio ad Amburgo in coppia con Sergi Bruguera, la settimana dopo in coppia con Marty Davis arriv\u00f2 in finale a Roma senza riuscire a vincere il titolo come l'anno precedente. A fine mese contribu\u00ec vincendo i suoi tre incontri del \"round robin\" alla finale raggiunta dagli Stati Uniti nella World Team Cup, persa 3-0 contro la Jugoslavia. Al Roland Garros fu eliminato al quarto turno da Agassi, a Wimbledon usc\u00ec al terzo turno e agli US Open al secondo.\n1991, primo Slam al Roland Garros, finale agli US Open, 2 titoli Masters Series e 2\u00ba nel ranking.\nNel gennaio 1991 fu sconfitto in 5 set dal n\u00ba 1 ATP Edberg negli ottavi dell'Australian Open. In marzo conquist\u00f2 i suoi primi due titoli Championships Series, gli odierni Masters 1000, nei tornei di Indian Wells e Miami, battendo in finale rispettivamente Guy Forget in 5 set e David Wheaton in 3. Queste vittorie lo portarono per la prima volta nella top 10 del ranking ATP, con la 9\u00aa posizione raggiunta il 25 marzo. A Indian Wells vinse anche il suo unico trofeo stagionale in doppio, battendo Guy Forget e Henri Leconte in coppia con Javier S\u00e1nchez. Il successivo 9 giugno vinse il suo primo titolo del Grande Slam al Roland Garros, battendo in una memorabile finale al termine di 5 set l'amico e rivale Andre Agassi. Giunse per la prima volta ai quarti di finale a Wimbledon. Nello stesso anno raggiunse anche la finale degli US Open, perdendo per\u00f2 contro Stefan Edberg, e dell'ATP Tour World Championship di Francoforte, venendo sconfitto dall'altro rivale di sempre Pete Sampras in 4 set. Tra le sei semifinali perse in stagione vi furono quelle delle Masters Series di Montreal, Cincinnati e Stoccolma. Concluse la grande stagione al 2\u00ba posto del ranking.\n1992, primo Australian Open, secondo Roland Garros, Coppa Davis e n\u00ba 1 del mondo.\nIl 1992 vide Courier vincere in gennaio l'Australian Open battendo in finale Edberg e il 10 febbraio divenne il decimo giocatore a diventare numero 1 della classifica ATP. Dopo 6 settimane al numero 1 fu superato da Edberg ma riprese la testa della classifica tre settimane dopo vincendo la finale del torneo di Tokyo contro Richard Krajicek. Subito dopo si aggiudic\u00f2 l'Hong Kong Open superando Michael Chang. In maggio si laure\u00f2 campione agli Internazionali d'Italia battendo in finale lo spagnolo Carlos Costa 7-6, 6-0, 6-4.\nSubito dopo trionf\u00f2 per la seconda volta consecutiva al Roland Garros sconfiggendo in finale il ceco Petr Korda con il risultato di 7-5, 6-2, 6-1. In giugno fu sconfitto a sorpresa al terzo turno del torneo di Wimbledon interrompendo una striscia di 25 successi consecutivi. Esord\u00ec alle Olimpiadi ai Giochi di Barcellona alla fine di luglio, ma venne sconfitto in tre set al terzo turno da Marc Rosset. In agosto e settembre fu battuto da Sampras sia in finale a Indianapolis che soprattutto nella semifinale degli US Open, risultato che gli fece perdere la testa del ranking ATP per 3 settimane. La riconquist\u00f2 il 5 ottobre e l'avrebbe mantenuta fino all'aprile successivo. Tra i grandi risultati di fine 1992 vi fu la seconda finale consecutiva persa alle finali ATP di Francoforte, questa volta nettamente in 3 set contro l'idolo di casa Boris Becker. A suggello della sua miglior stagione contribu\u00ec al trionfo in Coppa Davis 1992 della squadra statunitense nella finale contro la Svizzera, perdendo di nuovo contro Rosset ma conquistando il punto decisivo battendo Jakob Hlasek.\n1993, secondo Australian Open, finali al Roland Garros e Wimbledon.\nIl 1993 vide Courier vincere il suo secondo Australian Open consecutivo battendo di nuovo in finale Edberg. Vinse quindi il torneo di Memphis e il Masters Series di Indian Wells. Il 5 aprile perse la testa della classifica mondiale a vantaggio di Sampras, che la settimana dopo lo batt\u00e9 in finale a Hong Kong. In maggio si conferm\u00f2 campione a Roma sconfiggendo in finale nettamente in 3 set Goran Ivani\u0161evi\u0107. Subito dopo disput\u00f2 la sua terza finale consecutiva al Roland Garros, dove per\u00f2 perse contro Sergi Bruguera in un tiratissimo incontro al limite dei 5 set. Courier ottenne anche ottimi risultati sull'erba, arrivando a disputare la sua prima finale al Torneo di Wimbledon, dove per\u00f2 perse contro il n\u00ba 1 Pete Sampras. Divenne cos\u00ec uno dei pochi tennisti che raggiunsero tutte le finali degli Slam nell'Era Open. La vittoria nella finale del 22 agosto contro Becker a Indianapolis gli restitu\u00ec il primato nel ranking, che perse 3 settimane dopo uscendo agli ottavi degli US Open e che non avrebbe mai pi\u00f9 riconquistato. Gli incerti risultati di fine stagione, tra cui l'eliminazione nel round robin delle finali ATP di Francoforte, non gli impedirono di chiudere la stagione al 3\u00ba posto della classifica mondiale.\n1994, semifinali all'Australian Open e al Roland Garros.\nIl 1994 inizi\u00f2 con la sconfitta in tre set contro Sampras in semifinale agli Australian Open. Tra i migliori risultati di inizio stagione vi furono le semifinali perse a Menphis e soprattutto quella nel Masters Series di Miami, in cui a eliminarlo fu di nuovo Sampras. In aprile perse la prima finale della stagione a Nizza contro Alberto Berasategui, a cui fecero seguito i quarti di finale raggiunti nelle Masters Series di Montecarlo e di Roma. Subito dopo fu nuovamente protagonista al Roland Garros, battendo nei quarti Sampras ma perdendo di nuovo contro Bruguera, stavolta in semifinale. L'uscita al secondo turno a Wimbledon gli fece perdere molti dei punti conquistati l'anno prima e il 4 luglio usc\u00ec dalla top 10 per la prima volta dal marzo 1991. Vi rientr\u00f2 per una sola settimana grazie alla semifinale raggiunta nelle Masters Series di Toronto a fine luglio. L'unico risultato di rilievo a fine stagione fu la finale raggiunta a Lione, persa contro Rosset. Quell'anno disput\u00f2 sei tornei in doppio, riuscendo a raggiungere la finale solo a Barcellona, persa in coppia con Javier Sanchez. \n1995, seconda Davis, semifinale agli US Open e rientro nella top 10.\nIl 1995 fu la sua ultima stagione in cui ottenne diversi grandi risultati. Ebbe inizio con i titoli conquistati ad Adelaide sia in singolare che in doppio e prosegu\u00ec con i quarti di finale raggiunti agli Australian Open, dove si fece rimontare due set di vantaggio da Sampras. A fine gennaio vinse entrambi i singolari nella sfida di Davis contro la Francia. A inizio marzo conquist\u00f2 il titolo ATP di Scottsdale battendo in finale Mark Philippoussis e il mese dopo sconfisse nella finale di Tokyo il n\u00ba 1 del mondo Agassi. Per la prima volta dal 1990 non arriv\u00f2 in semifinale al Roland Garros, sconfitto al quarto turno da Albert Costa. I tornei successivi furono deludenti fino a settembre, quando raggiunse la semifinale degli US Open in cui cedette in 4 set a Sampras. Il risultato lo port\u00f2 il 18 settembre a rientrare nella top 10, dove sarebbe rimasto fino all'agosto 1996. All'inizio di ottobre rivinse il torneo ATP di Basilea e la settimana dopo giunse in finale a Tolosa. Nei successivi due tornei Masters Series fu sconfitto da Sampras nei quarti a Essen e in semifinale a Parigi-Bercy. Torn\u00f2 quindi a giocare le finali ATP di Francoforte, dove fu eliminato nel \"round robin\". Nel corso dell'anno aveva contribuito a portare gli Stati Uniti alla finale di Davis che si disput\u00f2 a Mosca contro la Russia, nella quale perse entrambi i singolari ma gli americani si aggiudicarono il trofeo grazie alle vittorie di Sampras.\n1996, infortuni e uscita dalla top 10.\nAgli Australian Open 1996 giunse ai quarti di finale e fu eliminato in 5 set da Agassi. A inizio marzo vinse il torneo ATP di Philadelphia, che sarebbe rimasto il suo unico titolo dell'annata. In marzo giunse ai quarti a Miami e subito dopo in semifinale a Barcellona. Al Roland Garros arriv\u00f2 ai quarti, perdendo in 5 set dal n\u00ba 1 del mondo Sampras. Segu\u00ec una serie di risultati mediocri e un infortunio a un ginocchio gli imped\u00ec di partecipare agli US Open 1996, il primo torneo dello Slam non disputato dopo i precedenti 30. Usc\u00ec dalla top 10 dopo gli US Open e non vi rientr\u00f2 mai pi\u00f9. Riprese a giocare nel circuito dopo due mesi dall'infortunio senza ottenere risultati significativi.\n1997, 3 titoli ATP.\nAl debutto stagionale del 1997 vinse il torneo di Doha battendo in finale Tim Henman, mentre all'Australian Open fu eliminato al quarto turno. Subito dopo contribu\u00ec con due vittorie in singolare al passaggio del turno in Coppa Davis nella sfida contro il Brasile. Nella prima parte della stagione giunse in semifinale a Dubai e al Masters Series di Miami. In aprile vinse il suo unico singolare disputato nella sfida di Davis vinta 3-2 contro i Paesi Bassi. I tornei che seguirono furono deludenti, in particolare il Roland Garros e Wimbledon dove fu eliminato al primo turno. A fine luglio si aggiudic\u00f2 il torneo di Los Angeles battendo in finale Thomas Enqvist a cui seguirono le eliminazioni al primo turno in 4 tornei, tra i quali gli US Open. In ottobre vinse in finale in 4 set contro Magnus Gustafsson al torneo di Pechino, dove arriv\u00f2 in finale anche nel doppio. Chiuse la stagione 21\u00ba nel ranking.\nUltime stagioni.\nFu raramente protagonista nel 1998; dopo i primi deludenti tornei della stagione batt\u00e9 in 5 set Marat Safin nell'incontro decisivo della sfida di Davis contro la Russia in aprile. Poco dopo vinse il suo ultimo titolo ATP in singolare nella natia Orlando battendo in finale Michael Chang. Ebbe quindi inizio una lunga serie di risultati negativi che lo portarono il 12 ottobre al 117\u00ba posto del ranking. Rientr\u00f2 nella top 100 e giunse in 76\u00aa posizione grazie alla semifinale raggiunta a Singapore e ai quarti di Bogot\u00e0 e Santiago del Cile.\nAll'esordio stagionale del 1999 perse la finale di doppio ad Adelaide e si ritir\u00f2 per infortunio al terzo turno del successivo Australian Open. Il mese dopo perse la sua ultima finale in singolare della carriera a Memphis contro Tommy Haas. Vinse quindi in 5 set i due singolari di Coppa Davis contro i quotati britannici Greg Rusedski e Tim Henman. In aprile si aggiudic\u00f2 l'ultimo titolo ATP in doppio sempre a Orlando battendo in finale in coppia con Todd Woodbridge i fratelli Bryan. Fece bene a Wimbledon battendo al secondo turno il n\u00ba 10 ATP Carlos Moya e perdendo al quarto dal n\u00ba 6 Henman dopo una battaglia durata 4 ore e mezza. I quarti di finale raggiunti nei Masters Series di Montreal e Parigi-Bercy contribuirono a riportarlo alla 32\u00aa posizione del ranking.\nNel 2000 disput\u00f2 solo 5 tornei, in febbraio giunse in semifinale a San Jos\u00e8 e si ritir\u00f2 in aprile dal tennis agonistico dopo il Masters Series di Miami, quando era 60\u00ba del ranking. Nell'aprile del 2005 si present\u00f2 al torneo di doppio di Houston in coppia con Agassi, che aveva invece continuato la carriera; persero al primo turno in tre set contro la coppia Martin Garcia/Luis Horna in quello che fu l'ultimo incontro disputato da Courier tra i professionisti.\nAltre attivit\u00e0.\nNell'ottobre 2010 fu nominato capitano non giocatore della nazionale Usa di Coppa Davis al posto di Patrick McEnroe. Sotto la sua guida la squadra non raggiunse mai la finale; Fu sconfitta per la prima volta in semifinale dalla Spagna nel 2012 e per la seconda volta nel 2018 dalla Croazia. Dopo quest'ultima semifinale persa e dopo otto anni di scarsi successi, nel settembre 2018 Courier annunci\u00f2 di rinunciare all'incarico. Dopo la carriera agonistica \u00e8 anche diventato un volto popolare di varie emittenti televisive americane che lo hanno inviato a commentare i maggiori tornei tennistici del mondo e a intervistare i grandi campioni che vi hanno partecipato. Nel 2004 fond\u00f2 la propria azienda InsideOut Sports &amp; Entertainment e nel 2005 fu uno dei fondatori negli Stati Uniti dell'Outback Champions Series circuit per tennisti over 30, che si sarebbe diffuso a livello mondiale.\nCaratteristiche tecniche.\nFu un giocatore versatile su tutte le superfici, come dimostrano i risultati nei vari tornei dello Slam, anche se era prettamente un eccellente giocatore da fondo campo e le due vittorie a Parigi e Roma lo dimostrano. Dotato di un potentissimo dritto e di un buon rovescio bimane, probabilmente pu\u00f2 essere considerato il miglior giocatore del mondo nel periodo 1991-1993. Si \u00e8 ritirato dal tennis professionistico nel 2000.\nRiconoscimenti.\nNel 2005 \u00e8 stato inserito nell'International Tennis Hall of Fame."}
{"id": "391511", "revid": "466539", "url": "https://it.wikipedia.org/wiki?curid=391511", "title": "Liberazione anticipata", "text": "Secondo l'ordinamento giudiziario italiano, la liberazione anticipata consiste in una riduzione di pena di 45 giorni per ogni semestre di pena scontata. \u00c8 concedibile, a propria discrezione, dal Magistrato di sorveglianza su specifica domanda del detenuto solo quando ravvisi la mancanza di rilievi disciplinari e la prova di attiva partecipazione all'opera di rieducazione.\nCaratteristiche generali.\nTale beneficio \u00e8 concedibile, su domanda, a quanti, condannati a pena detentiva, abbiano dato prova di partecipazione all'opera di rieducazione e non siano incorsi in rilievi disciplinari.\nLa liberazione anticipata \u00e8 applicabile sia alla pena detentiva della reclusione sia a quella dell'arresto; i condannati all'ergastolo non godono dello sconto di pena, in quanto incompatibile con la perpetuit\u00e0 della stessa. Tuttavia, i condannati all'ergastolo (al pari degli altri detenuti) godono della cosiddetta \"presunzione di espiazione della pena\", effetto della liberazione anticipata. Esso comporta che, al fine del computo della misura di pena che occorre aver espiato per essere ammessi a taluni benefici penitenziari (permessi premio, semilibert\u00e0 e liberazione condizionale), la parte di pena detratta (e per l'ergastolano \"virtualmente\" detratta) per la concessione della liberazione anticipata si considera come scontata.\nNel computo del tempo \u00e8 valutabile anche il periodo trascorso in stato di custodia cautelare, di detenzione domiciliare e di affidamento in prova ai servizi sociali.\nSono computabili solo semestri interamente compiuti, anche se derivanti da periodi frazionati e quindi il beneficio non \u00e8 frazionabile per periodi inferiori al semestre.\nInoltre, poich\u00e9 la concessione avviene con provvedimento del Magistrato di sorveglianza dopo assunto per il semestre completamente scontato le relazioni dell'amministrazione penitenziaria e dei servizi sociali, nonch\u00e9 il parere del Pubblico Ministero competente per territorio, l beneficio viene di fatto concesso con un certo ritardo rispetto al compimento del semestre e non viene di fatto usufruito nell'ultimo periodo di pena.\nPresupposti per l'ammissione.\nAffinch\u00e9 possa applicarsi tale istituto, \u00e8 necessario che il condannato abbia attivamente partecipato al processo di rieducazione e non sia incorso in rilievi disciplinari durante il periodo di carcerazione. \u00c8 conteggiabile anche il periodo trascorso in custodia cautelare sia in carcere che agli arresti domiciliari, sempre che durante il periodo intercorrente tra la custodia cautelare e la carcerazione in seguito a condanna definitiva il condannato abbia tenuto in stato di libert\u00e0 totalmente corretto, senza commissione di altri reati o anche comportamenti antigiuridici che non abbiano portato ad una condanna penale, ritenendosi che comportamenti non corretti comprovino che il periodo trascorso in custodia cautelare non \u00e8 stato rieducativo.\nApplicabilit\u00e0.\nNessuna specie di delitto \u00e8 preclusiva per la concessione di tale beneficio. Va detto, comunque, che la condanna per delitto non colposo commesso nel corso dell'esecuzione e successivamente alla concessione del beneficio ne comporta la revoca immediata.\nLiberazione anticipata speciale.\nAll'evidente scopo di ridurre il sovraffollamento delle carceri e di risarcire i detenuti meritevoli che hanno subito il disagio delle condizioni di sovraffollamento, a fine 2013 \u00e8 stata introdotta la liberazione anticipata speciale, consistente in un aumento di trenta giorni per i periodi di liberazione anticipata concessi o da concedersi per i periodi semestrali trascorsi per intero in carcere nel periodo tra il 1\u00ba gennaio 2010 ed il 31 dicembre 2015 (escludendosi cio\u00e8 i semestri o le frazioni di semestri trascorsi in detenzione domiciliare).\nTale istituto non si applica ai condannati per uno dei reati elencati dall'art 4 bis legge 354/1975(Ordinamento penitenziario).\nProcedura.\nIl rito \"de plano\" \u00e8 affidato al magistrato di sorveglianza, che decide non prima di quindici giorni dalla richiesta del parere al pubblico ministero ed anche in assenza di esso, ma con la possibilit\u00e0 di un reclamo al tribunale di sorveglianza, sulla decisione del quale \u00e8 ammesso ricorso in Cassazione.\nLa concessione del beneficio \u00e8 comunicata all'ufficio del pubblico ministero che ha emesso il provvedimento di esecuzione.\nPer la formazione dei semestri da prendersi in considerazione per la liberazione anticipata \"\u00e8 valutato anche il periodo trascorso in custodia cautelare o di detenzione domiciliare\".\nIl computo dei giorni scontati viene fatto calcolando una riduzione di 45 giorni per ciascun semestre di pena scontata.\nCon la nuova regolamentazione giuridica i giorni di riduzione della pena sono aumentati a 75 se il periodo \u00e8 trascorso presso una struttura penitenziaria.\nIl tribunale di sorveglianza pu\u00f2 decidere di revocare il beneficio, qualora il condannato abbia commesso un delitto non colposo nel corso dell'esecuzione del benificio.\nAnche la pendenza giudiziale per un fatto successivamente accertato costituisce motivo di revoca."}
{"id": "391512", "revid": "2057018", "url": "https://it.wikipedia.org/wiki?curid=391512", "title": "Raymond Edward Brown", "text": "Biografia.\n\u00c8 considerato come uno dei pi\u00f9 importanti biblisti americani. Il cardinale Roger Mahony disse di lui che era \"il pi\u00f9 eminente e rinomato biblista cattolico mai apparso in questo paese\", la cui morte \u00e8 stata \"una grande perdita per la Chiesa\".\nBrown fu insignito di 24 \"lauree honoris causa\" da universit\u00e0 americane ed europee, molte da istituzioni protestanti, e ricevette i seguenti riconoscimenti: \"Catholic Press Book Award\", \"Edgar J. Godspeed Award\", \"BAS Publ. Award\", \"Best NT Comm.\". \u00c8 stato inoltre presidente della \"Catholic Biblical Association\", della \"Society of Biblical Literature\" (1976-77) e della \"Society of New Testament Studies\" (1986-87).\nCome religioso apparteneva alla Compagnia dei Sacerdoti di San Sulpizio, e lavor\u00f2 principalmente nell'arcidiocesi di Baltimora, nel Maryland.\nL'approccio di Brown alle Scritture si basa sulla premessa che esse possono contenere errori in materie non pertinenti alla salvezza: si tratta di un'istanza relativamente moderna, tuttavia Brown insiste egualmente sui limiti del metodo della critica biblica scientifica per risolvere le problematiche inerenti alla Chiesa o nell'affrontare le pi\u00f9 importanti questioni della fede. Il superamento di questo approccio \u00e8 alla base della conclusione, fatta da alcuni, che il suo metodo sia aperto e misurato. Esso appare pi\u00f9 possibilistico e pertanto riscuote l'interesse anche dei pi\u00f9 scettici, oltre che dei cristiani; i suoi libri hanno avuto un'ampia diffusione.\nL'approccio tradizionale alle Scritture \u00e8 che esse non contengano alcun errore (\"inerranza\"), e che ogni loro aspetto sia in qualche modo collegato alla salvezza; tale approccio era stato quasi unanimemente utilizzato nell'esegesi cattolica nel corso della storia della Chiesa ed era stato ribadito da Papa Pio X nella enciclica \"Pascendi Dominici gregis\" del 1907, che aveva bollato come eretica l'esegesi basata sul metodo storico-critico. Tale visione venne superata dopo l'emanazione dell'enciclica papale \"Divinu Afflante Spiritu\" da parte di Papa Pio XII nel 1942.\nBrown ha approfondito in modo particolare lo studio dell'ipotetica \"Comunit\u00e0 giovannea\", e ha scritto i volumi relativi al Vangelo secondo Giovanni nella serie di pubblicazioni del \"New Anchor Bible Commentary\".\nLa divinit\u00e0 di Ges\u00f9 nel Nuovo Testamento.\nBrown ha scritto l'articolo \"Does the New Testament call Jesus God?\" (\"Ges\u00f9 \u00e8 chiamato Dio nel Nuovo Testamento?\"), \"Theological Studies\", 26, 1965, p.\u00a0545-73, nel quale affronta la questione se a Ges\u00f9 sia stato applicato nel Nuovo Testamento, il titolo di \"Dio\". Brown non discute del fatto se Ges\u00f9 sia effettivamente Dio (\"la questione\", egli dice, \"\u00e8 stata definita a Nicea dalla Chiesa\"), ma solo se nel Nuovo Testamento tale titolo venga direttamente attribuito a Ges\u00f9. L'articolo pu\u00f2 essere sintetizzato come segue:\nLa conclusione di Brown \u00e8 che Ges\u00f9 \u00e8 chiamato Dio nel Nuovo Testamento, ma lo sviluppo \u00e8 stato graduale e non \u00e8 emerso fino a un'epoca tarda nella tradizione neotestamentaria.\nTrent'anni pi\u00f9 tardi, Brown cambi\u00f2 parzialmente la sua opinione. Nel suo libro \"Introduzione alla cristologia del Nuovo Testamento\", egli scrisse:\nTraduzioni italiane.\nTra i 25 titoli di libri di soggetto biblico, i seguenti sono stati pubblicati in Italia:"}
{"id": "391513", "revid": "124925629", "url": "https://it.wikipedia.org/wiki?curid=391513", "title": "Glauber Rocha", "text": " \u00c8 stato uno dei registi pi\u00f9 influenti della storia del cinema in Brasile e una figura chiave di celebre movimento cinematografico Cinema Novo. \nI suoi film \"ll dio nero e il diavolo biondo\" e \"Terra in trance\" sono considerati i pi\u00f9 celebri della sua carriera cinematografica.\nBiografia.\nRocha approd\u00f2 al cinema dopo aver studiato legge e aver lavorato come giornalista e critico cinematografico. Realizz\u00f2 alcuni cortometraggi e nel 1962 port\u00f2 a termine il suo primo lungometraggio, \"Barravento\".\nNel 1964 diresse \"Il dio nero e il diavolo biondo\" (\"Deus e o diabo na terra do sol\"), ambientato nel nord-est del Brasile: nel film egli segue il tracciato della siccit\u00e0 attraverso una coppia di contadini alla ricerca della liberazione. Nel film appare per la prima volta un personaggio epico e popolare, Antonio das Mortes, che sar\u00e0 protagonista nel 1968 dell'omonimo lungometraggio diretto da Rocha, vincitore del Prix de la mise en sc\u00e8ne al festival di Cannes. \nNel 1967 usc\u00ec \"Terra in trance\" (\"Terra em transe\"), film che definisce artisticamente la mutata coscienza politica del regista. L'attivit\u00e0 cinematografica di Rocha prosegu\u00ec in patria fino al 1969, quando egli fu costretto ad abbandonare il Brasile per la severa censura governativa.\nNel 1970 gir\u00f2 in Congo \"Il leone a sette teste\" (\"Der leone have sept cabe\u00e7as\"); negli anni settanta oper\u00f2 in Africa e in Europa, collaborando, tra gli altri, con Carmelo Bene. Nel 1975 diresse \"Hist\u00f3ria do Brasil\", film didascalico sulla storia del Brasile dalla colonizzazione spagnola e portoghese fino agli anni settanta.\nLa sua opera filmica fu connessa con i miti e le tradizioni del popolo brasiliano e fonde verit\u00e0, immaginazione e militanza politica. Il suo punto di vista manifesta palesemente la sua posizione contro le mistificazioni e le mercificazioni del sistema imperialista occidentale, di cui Hollywood rappresentava il grado massimo nella sfera della \"dittatura dell'immaginario\".\nEbbe una figlia, Ava, che ha intrapreso la carriera musicale."}
{"id": "391515", "revid": "2209352", "url": "https://it.wikipedia.org/wiki?curid=391515", "title": "Jorge Majfud", "text": "Biografia.\nFin dalla tenera et\u00e0 \u00e8 stato appassionato di romanzi, ma poi scelse di specializzarsi in architettura e nel 1996 si laure\u00f2 all'Universidad de la Rep\u00fablica a Montevideo. I suoi studi universitari lo condussero a viaggiare in pi\u00f9 di quaranta paesi per riempire, in un impeto ossessivo e continuo, pagine che pi\u00f9 tardi si sarebbero trasformate in parte dei suoi romanzi e saggi. Fu professore alla Universidad Hispanoamericana de Costa Rica e della Escuela T\u00e9cnica del Uruguay, in cui insegn\u00f2 matematica e arte. Oggigiorno insegna letteratura dell'America latina all'Universit\u00e0 della Georgia. Nel 2012, la rivista americana Foreign_Policy (ora EsGlobal in spagnolo) lo riconosce come \"Il pi\u00f9 influente intellettuale latino americano\"\nOpere.\nAlcune pubblicazioni: \"Hacia qu\u00e9 patrias del silencio (memorias de un desaparecido)\", romanzo del (1996); \"Cr\u00edtica de la pasi\u00f3n pura\", saggi del(1998). \"La reina de Am\u00e9rica\" (2001) e \"El tiempo que me toc\u00f3 vivir\" (2004), \"La narraci\u00f3n de lo invisible\" (2006); \"Perdona nuestros pecados\" (2007); \"La ciudad de la Luna\" (novel, 2009). Book, \"Crisis\" (novel, 2012), \"Cyborgs\" (essays, 2012), * \"El eterno retorno de Quetzalco\u00e1tl\". \nI suoi racconti e articoli sono stati pubblicati in giornali quotidiani, riviste e libri di testo, come El Pa\u00eds di Madrid, \"EL Pa\u00eds\" e \"La Rep\u00fablica\" di Montevideo, \"Rebelion\", \"Hispanic Culture Review\", \"Milenio\", \"Jornada\", \"Resource Center of The America\", \"Monthly Review\", \"Political Affairs\", ecc. \u00c8 stato il fondatore e il redattore del \"SignoXXI, reflexiones sobre nuestro tempo\". \u00c8 un collaboratore di \"Bit\u00e1cora\", pubblicazione settimanale de \"La Rep\u00fablcia\", Radio Uruguay, Radio Nacional de Argentina, Radio Exterior de Espa\u00f1a, Radio Popolare Roma e di altri giornali quotidiani e settimanali in Uruguay, Argentina, Cile, Messico, Venezuela, Spagna, Francia, Svezia, Canada e Stati Uniti. \u00c8 un membro del comitato scientifico internazionale de \"Araucaria\" in Spagna.\nSi \u00e8 distinto nei concorsi internazionali, come per esempio: \"XII Certamen Literario Argenta\", a Buenos Aires nel 1999, per le prime bozze della \"Cr\u00edtica de la pasi\u00f3n pura\". La menzione al \"Premio Casa de las Am\u00e9ricas\", a L'avana, Cuba nel 2001, per il romanzo, \"La regina de America\", \"perch\u00e9 si dimostra come una scrittura intensa relativamente all'energia espressa tramite l'uso della parodia e dell'ironia\", secondo la giuria composta da Bel\u00e9n Gopegui (Spagna), di Andr\u00e9s Rivera (Argentina), di Mayra Santos Febres (Porto Rico), di Beatriz Maggi (Cuba) e di Jos\u00e9 Luis D\u00edaz Granados (Colombia). Secondo Premio \"Concorso Caja Profesional\" 2001, per la storia \"Mabel Espera\", \"per il suo modello di realt\u00e0 connotata e scabra, scritta con eccellente strategia letteraria ,\" secondo il parere della giuria composta da Sylvia Lago, Alicia Torres e Mario Delgado Apara\u00edn. Ha ricevuto \"l'Excellence in Research Award\", UGA 2006. 2014 International Latino Book Awards Finalist\n\u00c8 anche il curatore e il traduttore di \"Ilusionistas\", l'ultimo libro di Noam Chomsky in Spagna (Madrid, 2012).\nHa pubblicato molti libri in collaborazione con autori come Slavoj \u017di\u017eek, Eduardo Galeano, Ray Bradbury, Jos\u00e9 Saramago, Mario Vargas Llosa, Carlos Fuentes, e Ernesto Sabato.\nNel 2012 \u00e8 stato scelto dalla rivista Foreign Policy come \"L'intellettuale pi\u00f9 influente dell'America Latina\" \nI suoi saggi ed articoli sono stati tradotti in italiano, portoghese, francese, inglese, basco, greco e tedesco."}
{"id": "391518", "revid": "287204", "url": "https://it.wikipedia.org/wiki?curid=391518", "title": "Lake Placid (disambigua)", "text": ""}
{"id": "391519", "revid": "599013", "url": "https://it.wikipedia.org/wiki?curid=391519", "title": "Chris Lewis", "text": "Biografia.\nNel 1983, senza essere testa di serie, raggiunse la finale al Torneo di Wimbledon, dopo aver battuto Kevin Curren in cinque set in semifinale. Fu il primo neozelandese ad arrivare in finale ai Championships dopo Anthony Wilding, che aveva perso nel 1914 dopo ben tre trionfi consecutivi, dal 1910 al 1913. Nell'atto conclusivo fu battuto da John McEnroe in tre set. McEnroe aveva sconfitto Lewis anche nel 1981 in finale a Cincinnati.\nIn carriera ha raggiunto la posizione n.19: vanta 3 titoli in singolare e 8 titoli in doppio.\nAnche David Lewis, fratello di Chris, \u00e8 stato tennista professionista; David ha avuto due figlie, Jade, diventata la terza giocatrice di tennis nella famiglia, e Carolina, morta improvvisamente nel 2019 a soli 23 anni. Chris Lewis ha anche lui una figlia, la violinista Geneva Lewis."}
{"id": "391520", "revid": "640541", "url": "https://it.wikipedia.org/wiki?curid=391520", "title": "Terna destrogira", "text": ""}
{"id": "391521", "revid": "125479560", "url": "https://it.wikipedia.org/wiki?curid=391521", "title": "Albergo", "text": "Un albergo (od hotel) \u00e8 un'impresa ricettiva che fornisce un alloggio previo pagamento, utilizzato solitamente per soggiorni di breve durata e specialmente dai turisti. L'etimologia del nome \"albergo\" in italiano deriva dal germanismo antico \"heribergo\", inteso come \"accampamento fortificato\" o \"alloggio\".\nMolto spesso, gli alberghi forniscono anche un alto numero di servizi per gli ospiti, come ristoranti, piscine, nonch\u00e9 servizi di vario genere per bambini; alcuni alberghi presentano al loro interno anche una sala per le conferenze, al fine di incoraggiare gruppi di persone ad organizzare convegni e incontri nel proprio stabile; gli alberghi si differenziano dai motel in quanto questi ultimi, normalmente situati lungo le arterie di comunicazione, permettono il parcheggio del veicolo all'interno della struttura e offrono servizi di assistenza tecnica agli automobilisti.\nStoria.\nNell'antichit\u00e0 gli alberghi di cui si hanno notizie precise furono situati ad Olimpia ed Epidauro, dove in diversi periodi dell'anno, un numero considerevole di persone si riuniva per assistere a manifestazioni sportive, celebrazioni religiose o a grandi allestimenti commerciali. Se i viaggiatori pi\u00f9 poveri si dovevano accontentare di tendopoli o baracche, quelli pi\u00f9 facoltosi trovavano rifugio in strutture costruite appositamente e formate da camere separate, collocate intorno ad un cortile con colonnato.\nNell'antica Roma, lungo le strade apparivano i cartelli indicanti i vari \"hospitia\" e \"deversoria\", talvolta descritti come luoghi promiscui e pittoreschi. Nel Medioevo, per volere degli ecclesiastici, sorsero xenodochi ed ospizi non molto diversi dalle moderne pensioni-convitto, aventi lo scopo di permettere ai pellegrini un riposo ed un soggiorno tranquillo. Dopo il Mille si inizi\u00f2 a delineare la figura professionale dell'albergatore moderno e proprio in quel periodo gli osti e i locandieri costituirono una loro corporazione con tanto di regolamento.\nSe il periodo rinascimentale contribu\u00ec a sviluppare il gusto per la buona tavola e per le maniere cortesi ed eleganti, ancora sino al Settecento i ceti altolocati preferivano l'ospitalit\u00e0 privata, ma l'intensificarsi dei traffici e \ndei commerci fin\u00ec, inevitabilmente, per dare vita ad una industria alberghiera pronta ad accogliere una clientela eterogenea. Nell'epoca moderna le nuove tecnologie hanno contribuito a far evolvere gli alberghi verso centri pensati anche per il lavoro, in particolare per realizzare conferenze e convegni sfruttando ambientazioni anche di grande impatto quali quelle che si trovano in molti art hotel.\nServizi ed infrastrutture.\nLa sala di ingresso.\nIl \"salone d'ingresso\" o \"atrio\" (\"hall\" in inglese) consente agli ospiti di accedere direttamente alle principali aree dell'albergo. Tra l'esterno e la \"hall\" c'\u00e8 solitamente uno spazio intermedio che funziona da atrio d'ingresso e protegge la \"hall\" dalle escursioni termiche esterne. Per favorire l'ingresso, le due porte dell'atrio devono essere automatiche e si devono aprire compiendo spostamenti laterali. Una soluzione alternativa all'atrio \u00e8 l'uso della bussola (porta girevole) nella hall.\nRicezione.\nLa \"ricezione\" o \"ricevimento\", \"accoglienza\", \"reception\" o \"front office\" in inglese, \u00e8 il banco posizionato in un punto ben visibile della zona \"hall\", dove avvengono i contatti tra il personale dell'albergo e i clienti. Questo bancone \u00e8 un vero e proprio settore, che si occupa dell'accoglienza e delle procedure d'ingresso, di soggiorno e d'uscita dei clienti dell'albergo.\nQuesta area \u00e8 spesso collegata, attraverso un passaggio, con il retroufficio, che \u00e8 accessibile solo al personale e viene usato come sede dell'amministrazione alberghiera e di direzione delle imprese turistiche. Il personale, soprattutto negli alberghi di lusso, \u00e8 tenuto a entrare nella struttura alberghiera attraverso un ingresso riservato e transitare lungo un'area dove spesso sono situati spogliatoi, bagni e stoccaggio.\nAree comuni interne.\nLe \"aree comuni interne\" sono pianificate per lo sviluppo delle attivit\u00e0 ricreative (soggiorno, lettura, TV, rilassamento, intrattenimenti, giochi, sport, ecc.), socioculturali (convegni, seminari, proiezioni, ecc.), lavorative (riunioni, mostre, esposizioni, fiere, ecc.).\nZona bar.\nLa \"zona bar\" include un banco per la distribuzione dei prodotti, le sedie (o poltrone) e i tavolini per il soggiorno dei clienti.\nSala ristorante.\nLa \"sala ristorante\" \u00e8 collegata direttamente con la \"sala di ingresso\" e si posiziona vicino alle aree congressuali, di soggiorno o bar. Spesso, quando l'albergo \u00e8 situato in una zona urbana, la sala ristorante non \u00e8 presente.\nGrande cucina.\nLa \"grande cucina\" \u00e8 dedita alla produzione degli alimenti ed \u00e8 formata da quattro aree operative: conservazione, preparazione, cottura e lavaggio. L'entrata delle materie prime deve avvenire assolutamente attraverso un ingresso apposito, come previsto dalle norme HACCP. Tra le aree operative e la sala ristorante ci deve essere un'area intermedia, di solito usata per custodire tovaglie e dotazioni della sala ristorante. Questo spazio serve per proteggere la sala ristorante dai rumori e dagli eventuali incendi della \"grande cucina\".\nAree comuni esterne.\nLe \"aree comuni esterne\" possono includere piscine (ordinarie, terapeutiche, termali, ecc.), campi da gioco (tennis, golf, calcio, ecc.), zone per attivit\u00e0 ginniche e ricreative (solarium, parchi per bambini, ecc.), spazi per spettacoli (piste da ballo, anfiteatri, ecc.), ristoranti, bar ed aree di soggiorno.\nAree tecniche e di servizio.\nLe \"aree tecniche e di servizio\" includono le centrali degli impianti, la lavanderia (spesso assente in quanto si tende a usufruire di imprese esterne, in modo da dover sostenere i costi di lavaggio solo quando vengono affittate camere), le zone di stoccaggio, il guardaroba centrale e le zone per il personale (amministrazione, zone di soccorso, spogliatoi, ecc.).\nPiani camere.\nI \"piani camere\" si trovano ai piani superiori. I \"piani camere\" vengono collegati con scale, ascensori e uscite d'emergenza. Le scale e gli ascensori del personale devono essere distinte da quelle destinate al pubblico. Il \"piano camere\" pu\u00f2 essere di vari tipi: rettangolare, a torre quadrata, a torre circolare o ad atrio. In ciascun caso cambia il fattore perimetro, ossia il rapporto tra il perimetro totale e la somma delle larghezze di tutte le camere. Un fattore perimetro pi\u00f9 piccolo \u00e8 indice di un servizio di migliore qualit\u00e0. Il fattore perimetro pi\u00f9 elevato \u00e8 quello del piano rettangolare (1,7), mentre quello pi\u00f9 basso \u00e8 del piano a torre circolare (prossimo a 1).\nCamere.\nLa camera \u00e8 costituita dai seguenti elementi:\nUn'eccezione \u00e8 rappresentata dal sistema alberghiero giapponese, in cui gli spazi sono ristretti il pi\u00f9 possibile, e gli ospiti alloggiano in capsule provviste di poco pi\u00f9 che un letto. Un tipo particolare di camera \u00e8 la \"suite\", propriamente un piccolo appartamento, quindi un insieme di camere solitamente rifinito lussuosamente.\nParametri fondamentali.\nL'insieme dell'offerta \u00e8 definibile come \"Hotel Mix\" (atmosfera, servizi, strutture, cultura, relazioni empatiche, ambiente), amalgama complesso e prezioso del quale l'albergatore \u00e8 maestro alchimista\".\nServizi generali.\nI clienti tendono a porre molta attenzione alla stanza da bagno. In particolare: funzionalit\u00e0 dei servizi igienici, purezza dell'aria e pulizia dell'ambiente. Per dare questo senso di salubrit\u00e0, spesso l'amministrazione mette nei bagni un mazzo di fiori freschi.\nZona letti.\nIn merito ai letti, le dimensioni medie si attestano tra i 190 e 210 centimetri. Tuttavia possiamo meglio definire le dimensioni nel seguente modo\nI letti dunque devono essere confortevoli e le stanze d'albergo devono avere i sommier, ossia delle strutture in legno appoggiate su quattro piedi e che contengono uno strato di molle e di elementi isolanti e di rivestimento. I materassi devono avere a loro volta, all'interno, uno strato di molle che garantiscono flessibilit\u00e0 ed evitano l'insorgere di avvallamenti.\nI letti devono essere elevati dal pavimento di almeno 25 centimetri per garantire una pulizia efficiente sotto di essi. Per ogni letto, se aggregabile, deve essere inserito un comodino largo 40\u00a0\u2013 45\u00a0cm, profondo 35\u00a0\u2013 40\u00a0cm ed elevato dal pavimento di 55\u00a0\u2013 65\u00a0cm. Il letto singolo, invece, deve essere affiancato da due comodini, uno su ogni fianco. Il copriletto deve coprire tutto il letto sino a 5\u00a0\u2013 10\u00a0cm dal pavimento. I colori del copriletto devono essere in sintonia con i colori della camera. La biancheria dei letti (e soprattutto le lenzuola) devono essere puliti e dare senso di morbidezza e freschezza. Ogni letto deve avere due cuscini: uno sul letto, l'altro a disposizione del cliente nel guardaroba.\nCellula bagno.\nNella stanza da bagno, fra il vaso sanitario e il bid\u00e8 ci devono essere almeno 30\u00a0cm di spazio libero e queste dotazioni devono essere inserite sul muro del cavedio. Per facilitare la pulizia del bagno \u00e8 preferibile usare le dotazioni agganciate sul muro e che non poggino sul pavimento.\nIl lavabo \u00e8 posto a un'altezza tra i 75\u00a0\u2013 80\u00a0cm dal pavimento, \u00e8 profondo 60\u00a0cm e lungo 160\u00a0\u2013 180\u00a0cm. Davanti al lavabo ci deve essere uno specchio di eguale larghezza e una luce che ben illumina. A fianco ci deve essere uno specchio rotondo che ingrandisce il viso e un asciugacapelli. Sul piano orizzontale del lavabo \u00e8 preferibile mettere un cartellino in plastica per ricordare ai clienti di non lasciarvi oggetti personali. Le dotazioni da inserire sul lavabo, che devono riportare il marchio dell'albergo, sono: piccoli saponi, le cuffiette, lo shampoo in bustina e i bicchieri protetti da appositi sacchetti di plastica.\nI tubi del lavabo devono essere nascosti da una parte verticale alta almeno 40\u00a0cm. Il piatto doccia di dimensioni medie 80x100 cm deve essere protetto dalla cabina doccia, alta 200\u00a0cm circa e che protegge il resto del bagno dagli spruzzi. La cabina doccia deve avere una cordicella interna che pu\u00f2 attivare l'allarme in caso d'emergenza. Ci deve essere anche una piccola mensola a circa 110\u00a0cm d'altezza per tenere sapone e sciampo. L'erogatore dell'acqua deve essere almeno a 200\u00a0cm dal piatto doccia. Per migliorare il servizio a volte viene messa una luce sopra l'area della doccia.\nLe camere che contengono 4 persone devono avere un bagno in cui due persone possano usare contemporaneamente le dotazioni. I bagni possono essere di tipo prefabbricato, tecnologia costruttiva che aiuta a razionalizzare i tempi di costruzione, riducendoli. I bagni prefabbricati esteticamente e funzionalmente, una volta installati, non possono pi\u00f9 essere distinti da uno costruito tradizionalmente.\nIlluminazione.\nIl numero di lampade da installare in un ambiente alberghiero dipende dalle seguenti considerazioni:\nOgni area del albergo necessit\u00e0 di una quantit\u00e0 di luce differente:\nOgni area richiede anche colorazioni diverse di luce. Mentre nella grande cucina servir\u00e0 luce bianca fredda, nelle aree di soggiorno o nelle camere \u00e8 preferibile luce calda.\nDimensioni.\nGli alberghi possono variare di dimensione, da aree molto piccole fino a superfici chilometriche. Negli alberghi comuni il 95% della superficie \u00e8 destinato alle camere. In quelli con ampie aree esterne comuni la percentuale cala anche al 65%. Solitamente la prevalenza delle camere \u00e8 del tipo \"camera doppia\" che occupa una superficie di circa 16\u00a0m\u00b2. Le altre aree alberghiere dovranno essere proporzionate al numero di camere, in particolare:\nAddetti.\nGestione:\nRicevimento:\nSala\nBar\nCucina\nPiani\nAnimazione, assistenza\nAltro\n\"addetto ai rifornimenti\"\nAltri parametri.\nOgni albergo di nuova realizzazione deve avere le camere per gli invalidi. Solitamente si stima che ve ne sia una ogni 20.\nAspetti economici.\nCosti di realizzazione.\nI costi di realizzazione variano in base a molti parametri: tipo di edificio che si vuole fare, qualit\u00e0 dei materiali, zona di edificazione e tipo di servizi che si vuole offrire. Mediamente la costruzione di un edificio alberghiero, escluso il costo del terreno, variano da 1200 euro a 1.800 euro al metro quadrato di superficie complessiva (riferita all'area di tutti i piani dell'albergo). Come ulteriore parametro di riferimento possiamo considerare che per costruire un albergo si dovranno spendere dai 60.000 ai 80.000 euro per camera (questi costi includono le spese di costruzione delle aree comuni). I costi possiamo ripartirli nel seguente modo:\nPer l'arredamento degli spazi alberghieri si pu\u00f2 considerare una spesa proporzionata dal 10% al 30% delle spese gi\u00e0 effettuate. Le spese per la progettazione (architetti, ingegneri, ecc.) comporta una spesa ulteriore stimabile al 12% del costo di costruzione (escluso dunque l'arredamento). L'addestramento del personale e il personale stesso pu\u00f2 comportare una spesa media del 5% dei costi sostenuti per la costruzione. Le spese di ristrutturazione non dovrebbero mai superare il 40% dei costi sostenuti per la costruzione e tale operazione mediamente diventa necessaria ogni 7 anni.\nCosti di gestione.\nMediamente un albergo ha 1 addetto ogni 3-5 camere (considerando soprattutto il tipo a \"camera doppia\"), ma spesso questo dato non si rif\u00e0 nella pratica, soprattutto di imprese alberghiere famigliari di piccole dimensioni. Il costo medio per ogni addetto pu\u00f2 variare da 25.000 a 40.000 euro annui. Questi costi solitamente costituiscono il 55-70% delle spese totali. Per calcolare le spese di gestione, baster\u00e0 prendere le spese per gli addetti (calcolandole con gli riferimenti summenzionati) e dividere per 0.55 o 0.70 (da notarsi che 0.55 equivale al 55% e 0.70 al 70%). Per diminuire le spese spesso gli alberghi si rivolgono a imprese esterne (pulizia, lavaggio lenzuola, ecc.) cos\u00ec da sostenere le spese soltanto quando ci sono clienti.\nUtili di gestione.\nL'azienda alberghiera per raggiungere un ricavo adeguato dovrebbe vendere una camera almeno 130 volte all'anno. Un ulteriore ricavo che potr\u00e0 variare dal 15 al 35% del ricavo della vendita delle camere \u00e8 quello dei servizi ristorativi. Altri servizi possono aiutare per un altro 5-15% (affitto sale congressuali, ecc.).\nLa Federalberghi calcola che queste sono le caratteristiche per un albergo a tre stelle, con 36 camere e 74 posti:\nInvestimenti.\nL'investimento per costruire o ristrutturare un albergo deve essere recuperato in un tempo stimato di circa 6/8 anni. Per calcolare se l'investimento risulter\u00e0 conveniente, l'albergo dovr\u00e0 realizzare un utile di gestione pari almeno alla rata annua dell'istituto di credito. La rata viene calcolata nel seguente modo qualora gli utili di gestione siano inferiori alla rata:\nformula_1\ndove formula_2= capitale investito; formula_3=tasso d'interesse (espresso in percentuale); formula_4= somma di anni entro cui stimare la rata.\nQualora gli utili siano superiori, ogni anno l'azienda potrebbe realizzare la seguente somma:\nformula_5\ndove i parametri sono gli stessi di prima e \"b\" \u00e8 la cifra che ogni anno accantona l'azienda.\nAspetti legali.\nObblighi di legge.\nTra gli obblighi di legge previsti per hotel e strutture ricettive c'\u00e8 l'obbligo per i gestori di strutture ricettive di comunicare, via telematica, le generalit\u00e0 dei propri ospiti alla Questura attraverso il Portale Alloggiati. Tale obbligo vale anche per strutture di tipo extra-alberghiero come agriturismi, bed and breakfast, appartamenti per vacanze, ostelli e residence. La possibilit\u00e0 di inviare le generalit\u00e0 dei propri ospiti via telematica \u00e8 regolamentata dal decreto legislativo del 7 Gennaio 2013.\nClassificazione.\nIl costo e la qualit\u00e0 degli alberghi sono solitamente indicativi della variet\u00e0 e dei tipi di servizi disponibili. A causa dell'enorme aumento del turismo avvenuto verso la fine del XX secolo, gli standard sono stati ridefiniti, specialmente per gli alberghi pi\u00f9 piccoli. Per ottenere un metro di comparazione il pi\u00f9 realistico possibile, sono stati introdotti svariati sistemi di valutazione, primo fra tutti la classificazione da una a cinque stelle (pi\u00f9 la categoria 5 stelle lusso).\n\u00c8 da considerare che la classificazione degli hotel varia da un paese all'altro: in Italia la categoria massima \u00e8 5 stelle lusso (per il momento l'unico hotel a 7 stelle, con certificazione volontaria SGS\nin Europa si trova nella Galleria Vittorio Emanuele a Milano, mentre il primo Hotel a 6 stelle al mondo \u00e8 stato il Burj al-Arab a Dubai); in Francia la massima categoria \u00e8 5 stelle lusso e diversi sono anche i criteri di definizione della classe di appartenenza (requisiti - specifiche tecniche - e valutazioni sullo stato di conservazione).\nIl controllo della qualit\u00e0 degli alberghi \u00e8 responsabilit\u00e0, in Italia, delle Regioni. Una forma ulteriore di controllo volontario tipica degli alberghi \u00e8 quella di audit da parte di \"mystery guest\" i quali operando in incognito osservano, annotano, valutano e redigono relazioni sull'impatto del servizio e sull'atteggiamento del personale nei confronti del pubblico: sono osservatori e allo stesso tempo attori."}
{"id": "391522", "revid": "154893", "url": "https://it.wikipedia.org/wiki?curid=391522", "title": "Hotel", "text": ""}
{"id": "391547", "revid": "339392", "url": "https://it.wikipedia.org/wiki?curid=391547", "title": "House of Lords", "text": ""}
{"id": "391556", "revid": "11959", "url": "https://it.wikipedia.org/wiki?curid=391556", "title": "Krak des Chevaliers", "text": ""}
{"id": "391558", "revid": "1005847", "url": "https://it.wikipedia.org/wiki?curid=391558", "title": "Elezioni presidenziali in Francia del 1958", "text": "Le elezioni presidenziali in Francia del 1958 si tennero il 21 dicembre; Charles de Gaulle fu eletto Presidente della Repubblica al primo turno.\nModalit\u00e0.\nLe elezioni presidenziali del 1958 furono le prime elezioni del Presidente della Repubblica francese della Quinta Repubblica francese.\nEsse furono anche le uniche ad non essere effettuate al suffragio universale diretto.\nConformemente al testo iniziale della Costituzione francese del 1958, il Presidente della Repubblica fu eletto con un suffragio indiretto da un collegio elettorale di pi\u00f9 di 80.000 grandi elettori, composto da parlamentari, consiglieri generali e rappresentanti dei consigli municipali.\nDe Gaulle avendo ottenuto la maggioranza assoluta dei voti gi\u00e0 al primo turno, fu proclamato Presidente dal primo turno, e non si dovette ricorrere al ballottaggio.\nDalle elezioni successive, a seguito del Referendum sull'elezione a suffragio universale del presidente della Repubblica francese del 1962, il Presidente della Repubblica sar\u00e0 eletto al suffragio universale diretto.\nPrima delle elezioni presidenziali del 1965, le elezioni presidenziali del 1848 si tennero al suffragio universale diretto."}
{"id": "391562", "revid": "287204", "url": "https://it.wikipedia.org/wiki?curid=391562", "title": "Hoedic", "text": ""}
{"id": "391563", "revid": "7", "url": "https://it.wikipedia.org/wiki?curid=391563", "title": "Giovan Battista Paggi", "text": ""}
{"id": "391581", "revid": "1005847", "url": "https://it.wikipedia.org/wiki?curid=391581", "title": "Elezioni presidenziali in Francia del 1965", "text": "Le elezioni presidenziali in Francia del 1965 si tennero il 5 dicembre (primo turno) e il 19 dicembre (secondo turno); Charles de Gaulle fu rieletto Presidente della Repubblica al secondo turno.\nStoria.\nLe elezioni presidenziali del 1965 furono le seconde elezioni del Presidente della Repubblica francese della Quinta Repubblica francese.\nEsse furono le prime ad essere effettuate al suffragio universale diretto, a seguito del referendum sull'elezione a suffragio universale del presidente della Repubblica francese del 1962.\nEsse furono anche le prime elezioni nelle quali l'Ifop realizz\u00f2 dei sondaggi elettorali prima dei due turni di voto e delle proiezioni elettorali la sera dei due turni.\nDe Gaulle, convinto che sarebbe stato eletto al primo turno, non fa quasi nemmeno campagna elettorale.\n\u00c8 cos\u00ec messo al ballottaggio dal candidato della sinistra Mitterrand, che era appoggiato, oltre che dal CIR, anche da SFIO, PRRRS, PSU e PCF. \nDe Gaulle, appoggiato dal suo partito e dall'UDT (che aveva fuso con l'UNR nel 1962), \u00e8 poi eletto al secondo turno con pi\u00f9 del 10% di differenza."}
{"id": "391585", "revid": "339392", "url": "https://it.wikipedia.org/wiki?curid=391585", "title": "Procura della repubblica", "text": ""}
{"id": "391596", "revid": "37401", "url": "https://it.wikipedia.org/wiki?curid=391596", "title": "Storia della Macedonia del Nord", "text": "La Repubblica della Macedonia del Nord, \u00e8 uno stato di recente formazione, separatosi nel 1991 dall'ormai morente Repubblica Socialista Federale di Jugoslavia.\nPeriodo antico.\nSi sa che la regione che al giorno d'oggi forma la Repubblica della Macedonia del Nord \u00e8 stata abitata sin dal Neolitico. I primi abitanti della regione furono i pelasgi. I traci occuparono in seguito la parte orientale della Macedonia e gli illiri la parte occidentale. La maggior parte della trib\u00f9 della zona si originarono da un mix delle due etnie, come i peoni e i dardani.\nSotto Filippo II di Macedonia, (359\u2013336 a.C.), gli antichi macedoni si espansero nel territorio dei peoni, dei traci e degli illiri. Tra le altre conquiste si annetterono la regione della Pelagonia e la Peonia meridionale (queste regioni corrispondono rispettivamente agli odierni comuni di Bitola e Gevgelija).\nNel 336 a.C. Filippo venne assassinato ad Ege, trafitto da Pausania, un ufficiale della sua guardia, durante le nozze della figlia Cleopatra con Alessandro I d'Epiro. Pausania venne immediatamente ucciso dalle guardie macedoni. Seguendo il racconto tradizionale di Plutarco, sembrerebbe che della congiura fossero a conoscenza, se non direttamente coinvolti, sia Olimpiade che Alessandro, ed \u00e8 inoltre possibile che l'assassinio sia stato istigato dal re di Persia, Dario III, appena salito sul trono.\nDopo la morte di Filippo, Alessandro, all'et\u00e0 di vent'anni, fu acclamato re dall'esercito ed immediatamente si occup\u00f2 di consolidare il suo potere facendo sopprimere i possibili rivali al trono. Con l'aiuto del generale Antipatro, consigliere del padre, prima oper\u00f2 in modo che i mandanti dell'omicidio del padre figurassero i principi della Lincestide. In seguito fece condannare a morte Aminta (figlio di Perdicca III e nipote dello stesso Filippo), e diversi fratellastri di Alessandro ed Euridice, giovane moglie di Filippo, il cui zio Attalo fu raggiunto da un sicario in Asia Minore.\nConsolidato il suo potere in Macedonia inizi\u00f2 ad espandere la propria autorit\u00e0 nei Balcani, cominciando dai Greci. Arrivato a Larissa egli ribad\u00ec ai Tessali le proprie buone intenzioni nei loro confronti, offrendosi come protettore contro i Persiani. Ad un'assemblea della Lega Tessalica Alessandro fu eletto capo, gli venne affidata l'amministrazione delle entrate e gli fu promesso l'appoggio nella Lega Ellenica. Dal consiglio anfizionico, riunito per l'occasione alle Termopili, si fece eleggere \"hegem\u00f3n\" (egemone) della Grecia, carica che precedentemente fu di suo padre e che, come lui volle, pass\u00f2 ai discendenti. Successivamente gli stati greci nella Lega di Corinto, eccetto Sparta, proclamarono Alessandro comandante delle loro forze contro la Persia. Il macedone, in tal modo, stava proseguendo il progetto di conquista di suo padre.\nAppoggiato da tutti i Greci, Alessandro avvi\u00f2 la campagna dei Balcani contro i Triballi, a partire dalla primavera del 335 a.C. Era una popolazione ubicata nella parte settentrionale di quella che successivamente verr\u00e0 chiamata Bulgaria. Dopo un viaggio durato dieci giorni si trov\u00f2 di fronte, al passo di \u0160ipka, nemici dotati di carri che sbarravano il passaggio, pronti ad attaccare. In questo primo scontro si pot\u00e9 assistere all'abilit\u00e0 di stratega di Alessandro.\nParte dei soldati macedoni si divisero in due ali lasciando libero il passaggio ai nemici, mentre i rimanenti si sdraiarono a terra coprendosi come potevano con gli scudi, in modo da far passare i carri sopra di loro senza subire molti danni. In seguito, grazie al sostegno degli arcieri, degli ipaspisti, dei aegma e delle truppe leggere degli Agriani, i Triballi vennero sconfitti. Si dice che Tolomeo stesso rifer\u00ec che non ci furono morti nell'esercito macedone in questo scontro.\nSirmo, re dei Triballi, attendeva il condottiero macedone a Ligino (un affluente del Danubio la cui corrispondenza odierna non \u00e8 certa). Ad accompagnare Alessandro in quell'occasione vi erano Filota, Eraclide e Sopoli. La sua tattica lo vide vincitore anche sotto il profilo delle perdite: morirono pi\u00f9 di 3.000 nemici, mentre gli alleati subirono in tutto una cinquantina di perdite.\nAlessandro riusc\u00ec a contrastare gli attacchi della trib\u00f9 illirica dei Dardani, comandati da Clito (figlio di Bardilo II), provenienti da quello che \u00e8 l'odierno Kosovo. Essi effettuarono incursioni nella Macedonia, arrivando fino ad espugnare Pelion, vicino a quella che poi sar\u00e0 chiamata Gorice. Nel frattempo giunse notizia dell'arrivo imminente dei Taulanti di Glaucia a sostegno degli invasori. Grazie all'appoggio di Longaros, Alessandro giunse a Pelion iniziando l'assedio. Arrivarono poi i rinforzi nemici come previsto. Il macedone attacc\u00f2 utilizzando la sua falange, composta da 120 file, come una sorta di serpente umano, stanando i nemici senza subire alcuna perdita, mentre con un attacco notturno condotto dalle sole truppe leggere riusc\u00ec a liberare Pelion.\nDopo la vittoria nei Balcani, tuttavia, si sparse la voce che Alessandro fosse rimasto ucciso in battaglia e questa notizia provoc\u00f2 una nuova ribellione delle \u03c0\u03cc\u03bb\u03b5\u03b9\u03c2 (polis), probabilmente alimentata dai Persiani e dai Tebani che, dopo anni di esilio, approfittarono della situazione e tornarono in patria. Vi erano stati disordini anche altrove; ad Atene vennero uccisi Timolao e Anemeta, i capi del partito filo-macedone.\nCon una marcia rapidissima di pi\u00f9 di 200 chilometri, percorsi in quattordici giorni, Alessandro raggiunse Tebe e la circond\u00f2. L'esercito macedone travolse ogni fortificazione, radendola al suolo, risparmiando solamente i templi e la casa del poeta Pindaro. Al termine degli scontri si arriv\u00f2 a contare circa 6.000 morti, fra cui molti arcieri cretesi con il loro comandante Euribote. Alessandro ottenne cos\u00ec la sottomissione completa delle citt\u00e0 greche, eccetto Sparta.\nAtene fu risparmiata da assedi vari, chiedendo solo che venissero consegnati ai Macedoni i personaggi a loro pi\u00f9 avversi, ma alla fine delle trattative soltanto il generale Caridemo venne esiliato; questi, non sentendosi cittadino greco, si alleo con la Persia e Dario e come lui altri nemici di Alessandro, mentre Carete si rec\u00f2 a Sigeo, nei suoi possedimenti. Al termine degli eventi, alla fine di ottobre, ritorn\u00f2 in Macedonia.\nNella primavera del 334 a.C. Alessandro, dopo aver consolidato la sua posizione in Grecia e dopo aver lasciato Antipatro come suo rappresentante in patria, sbarc\u00f2 in Asia Minore con un esercito di circa 40.000 uomini, di cui 32.000 fanti; nella cavalleria poteva contare su 1200 tessali e 1800 heta\u00eerot, tutti al comando di Parmenione. Il nucleo principale era formato dall'esercito macedone, rafforzato dagli scarsi contingenti provenienti dalle citt\u00e0 greche.\nDopo aver attraversato le coste della Tracia arriv\u00f2 in circa venti giorni ai Dardanelli; a Sesto venne raggiunto da 160-170 navi alleate (successivamente affidate a Nicanore di Stagira) con le quali raggiunse la riva opposta, non temendo la flotta nemica che era occupata a tenere a bada le coste egiziane (infatti nel gennaio del 335 a.C. era morto il re ribelle egiziano e una parte della flotta l\u00ec impegnata non pot\u00e9 intervenire per fermare i Macedoni).\nMemnone, che non era persiano di nascita ma greco e che aveva sposato una donna persiana, davanti alle truppe macedoni appena sbarcate sosteneva la tattica della terra bruciata, ma i satrapi persiani non vollero lasciare i propri territori al nemico, preferendo scontrarsi subito con l'esercito invasore. Cerc\u00f2 allora di radunare i 20.000 mercenari greci su cui poteva contare, ma, dovendo difendere anche Alicarnasso e Mileto, raccolse soltanto una parte di essi; circa 5.000 unit\u00e0 furono inoltre inviate, per ordine dello stesso Dario, a Cizico, luogo importante per via delle loro monete.\nNel maggio dello stesso anno, presso il fiume Granico, vicino al sito della leggendaria Troia (sulla strada da Abido a Dascylium, vicino all'odierna Ergili), si svolse il primo scontro.\nDopo molto tempo trascorso ad osservarsi, in quanto i Persiani attendevano che fossero i Macedoni i primi ad attaccare, alle prime luci dell'alba fu proprio Alessandro (riconosciuto per il caratteristico pennacchio dell'elmo) ad iniziare le ostilit\u00e0. L'armata macedone si scagli\u00f2 sui Persiani.\nLa tattica di Alessandro era chiara: aprire dei varchi nella fanteria nemica, lasciando poi spazio alla cavalleria per spezzare l'esercito persiano (che era disposto lungo le ripide rive del fiume) e permettendo cos\u00ec alla falange macedone di caricare con le sarisse e porre fine alla battaglia. Alessandro stesso condusse parte dell'attacco avanzando in obliquo, distraendo gli avversari, ma fu oggetto di attacchi cruenti.\nLa battaglia si era finalmente risolta in uno scontro tra cavallerie, nel quale quella macedone ebbe la meglio, mettendo in fuga la controparte nemica.\nSolo 2.000 dei 20.000 mercenari greci agli ordini di Memnone furono risparmiati e mandati ai lavori forzati nelle miniere del Pangeo, in quanto essendo greci erano andati contro le leggi degli alleati. Alessandro nel trattare le spoglie nemiche fu diplomatico, inviando 300 armature ad Atene con un messaggio che ricordava: \u00abAlessandro, figlio di Filippo, e i Greci, eccetto gli Spartani, dedicano queste spoglie tolte ai barbari che vivono in Asia\u00bb; in questo modo dimostr\u00f2 umilt\u00e0 e rispetto. Umilt\u00e0 in quanto si riferiva semplicemente come figlio di Filippo e rispetto verso il popolo da cui proviene, non definendosi macedone ma greco. Il conquistatore diede grandi onori ai caduti, esentando da tasse genitori e figli dei combattenti defunti pi\u00f9 fedeli. L'Asia Minore era ormai aperta alla conquista macedone.\nAlessandro conquist\u00f2 tutte le citt\u00e0 costiere impedendo l'attracco alle navi nemiche; nel frattempo si ebbe la notizia della morte di un figlio di Dario, ucciso per ordine dello stesso padre in quanto era in procinto di tradirlo.\nAlessandro nel giugno del 333 a.C. entr\u00f2 nella Cilicia e scese in una radura descritta tempo prima da Senofonte, arrivando dopo molte miglia a Tarso. Nel frattempo Dario III, a Susa, venuto a conoscenza della morte del suo pi\u00f9 celebre generale, convoc\u00f2 il consiglio di guerra; Caridemo chiese di essere posto al comando di un esercito di 100.000 uomini, ma l'imperatore persiano decise di muoversi personalmente a partire da luglio. Verso la fine di agosto o l'inizio di settembre part\u00ec. Le cifre dell'esercito persiano non sono riportate correttamente da nessun cronista storico del tempo: erano 600.000 secondo Arriano e Plutarco, 400.000 fanti a cui si sommano 100.000 cavalieri secondo Giustino e Diodoro, mentre Callistene e Curzio Rufo riferiscono solo di 30.000 mercenari greci; altri riportano che il contingente schierato fu di 160.000 unit\u00e0.\nIn ogni caso Dario aveva radunato un'armata numerosa, tre o quattro volte superiore a quella macedone. I Persiani si schierarono nella pianura all'uscita dei passi montani delle porte siriache, trovando una buona posizione strategica a So\u010di.\nNel frattempo Alessandro fu colpito da una malattia, forse per aver nuotato nel Cidno. Colui che lo curava, Filippo di Acarnania, voleva in realt\u00e0 ucciderlo, ma il re ne fu informato da Parmenione. Il re guar\u00ec verso la fine di settembre. Successivamente pass\u00f2 per Anchialo, dove una trascrizione diceva che questa citt\u00e0 e quella di Tarso furono costruite in un giorno e, dopo la conquista di Soli, corse a Mallo, dove era in atto una guerra civile che fece terminare; qui venne a conoscenza che Dario era posizionato a So\u010di e decise quindi di affrontarlo.\nA novembre, infine, il re persiano, temendo che l'inverno lo costringesse a ritirarsi nei quartieri invernali senza aver fermato Alessandro, gli venne incontro. Entrambi non sapevano esattamente dove si trovasse l'altro. Arrivato ad Isso, Dario trov\u00f2 solo gli uomini abbandonati dal re avversario, in quanto non erano pi\u00f9 utili all'imminente battaglia perch\u00e9 feriti o malati; il suo nemico si trovava a sole quindici miglia circa pi\u00f9 a sud.\nFiducioso della superiorit\u00e0 numerica del suo esercito, Dario si spost\u00f2 alle spalle del nemico, nella pianura costiera di Isso, l'odierna D\u00f6rtyol; la sua idea era quella di spezzare l'esercito greco, confidando che l'alto numero dei soldati reclutati lo avrebbe portato alla vittoria anche su un terreno meno favorevole, nella ristretta pianura chiusa tra i monti del Tauro, il mare e il fiume Pinaro, dove poterono essere schierati non pi\u00f9 di 60.000 fanti, 30.000 cavalieri, altri 20.000 uomini e dietro a loro 30.000 mercenari greci. Il tutto equivaleva per capacit\u00e0 alla falange macedone. Ancora pi\u00f9 dietro vennero schierati altri soldati, mentre Dario occupava il centro come loro usanza, su un carro con 3.000 uomini posti a guardia. Alla sinistra si posero 6.000 arcieri e 20.000 fanti sotto il comando di Aristomede.\nAlessandro incit\u00f2 i suoi uomini affermando che dopo questa vittoria non ci sarebbero stati altri ostacoli alla conquista dell'intera Asia.\nLo scontro inizi\u00f2 alle cinque e mezzo del primo novembre. La battaglia si concluse con una completa disfatta dei Persiani, tra i quali si contarono oltre 110.000 morti fra cui ufficiali quali Savace (satrapo d'Egitto), Arsame, Reomitre e Atize, i quali avevano gi\u00e0 combattuto in passato contro l'avanzata macedone uscendone in salvo. Circa 8.000 mercenari greci decisero di fuggire verso Tripoli. Aminta, il disertore macedone, trov\u00f2 la morte poco dopo.\nFra i Macedoni si contarono 150 perdite, tra cui 32 fanti, mentre i feriti erano oltre 500. Callistene menziona che i morti furono 302, anche se appaiono cifre poco credibili considerando i continui attacchi subiti. Lo stesso Alessandro venne ferito ad una coscia.\nVennero catturati, oltre ad un immenso bottino, anche alcuni familiari di Dario tra cui sua madre Sisigambi, sua moglie Statira I e le sue figlie Statira II e Dripetide. Il Grande Re perse le sue migliori truppe, quasi tutti i pi\u00f9 validi ufficiali del suo esercito e soprattutto il proprio prestigio di condottiero, distrutto dalla sua precipitosa fuga davanti al nemico.\nDopo la vittoria lo stesso Alessandro scrisse una lettera a Dario con la quale gli comunic\u00f2 che avrebbe dovuto chiamarlo \u00absignore di tutta l'Asia\u00bb e che avrebbe potuto ottenere il riscatto della moglie e dei figli se fosse venuto di persona a chiederlo. Nel caso in cui il sovrano persiano non l'avesse riconosciuto superiore a lui ci sarebbe stato un nuovo combattimento\nGiunse un'altra lettera da Dario, una proposta di pace. Questa volta alla proposta erano allegati molti doni fra cui 10.000 talenti, la mano di sua figlia e il possesso di un vasto territorio sino all'Eufrate. Vi fu qui una celebre conversazione fra Parmenione e Alessandro: \u00abSe io fossi Alessandro, accetterei la tregua e concluderei la guerra senza pi\u00f9 correre altri rischi\u00bb. \u00abLo farei se fossi Parmenione; ma io sono Alessandro e come il cielo non contiene due soli, l'Asia non conterr\u00e0 due re\u00bb.\nFu probabilmente la notizia della morte della moglie, avvenuta durante il travaglio di un nuovo nascituro, a far cambiare idea al re. Infatti, saputo del secondo rifiuto, Dario si dedicher\u00e0 a radunare un esercito ancora pi\u00f9 vasto del precedente. Nel frattempo la flotta navale macedone sconfisse molti dei suoi nemici, fra cui Carete, fuggito tempo addietro dalla Grecia stessa.\nGli abitanti di Tiro vennero informati che i rinforzi da Cartagine non sarebbero giunti e di conseguenza escogitarono altre difese ancora pi\u00f9 cruente, fra cui quella di gettare dalle mura sabbia e fango bollente che una volta entrate nelle armature degli assedianti avrebbero causato ustioni. Si dice che Alessandro abbia avuto dei dubbi sulla prosecuzione dell'assedio; alla fine scelse di continuare ci\u00f2 che aveva iniziato, dato che una rinuncia sarebbe stata una testimonianza troppo grande della sua non invincibilit\u00e0.\nAlla fine di agosto le navi di Alessandro subirono un pesante attacco e quelle di Pnitagora, Androclo e Pasicrate, dopo essere state speronate, affondarono l'una dopo l'altra. Non appena il macedone si accorse di quanto stava accadendo ordin\u00f2 alle navi pi\u00f9 vicine di avvicinarsi al molo nemico impedendo cos\u00ec l'uscita di altri convogli e permettendo di concentrare l'azione su quelli rimasti. I Macedoni utilizzarono a quel punto varie tattiche: l'attacco ad entrambi i porti, un diversivo con una piccola unit\u00e0 navale e l'attacco decisivo alle mura. L'offensiva fu inizialmente guidata da Admeto, ammiraglio della nave del re, poi ucciso in quella battaglia. Successivamente l'attacc\u00f2 fu guidato da Alessandro in persona. Per paura della sconfitta imminente ci fu chi prefer\u00ec uccidersi. La citt\u00e0 infine cadde e le perdite macedoni furono in quell'attacco circa una ventina, che si sommano alle circa quattrocento nel corso di tutto l'assedio.\nDopo Dor e Ashdod arriv\u00f2 il turno di Gaza, comandata da Batis (o Bati) che si oppose alla conquista. Alessandro fece trasportare le macchine da guerra utilizzate in precedenza e alle proteste dei suoi uomini replic\u00f2, dopo aver osservato le possenti mura della fortezza scoscesa, che pi\u00f9 un'impresa appariva impossibile a maggior ragione doveva essere compiuta per stupire alleati e nemici. Inizi\u00f2 dunque la costruzione di gallerie, impresa facile vista la conformit\u00e0 del terreno Quasi tutti gli uomini della citt\u00e0 morirono mentre i restanti diventarono schiavi. Si racconta che il destino di Batis, che durante i combattimenti venne ferito pi\u00f9 volte, ricordasse per similitudine quello di Ettore; infatti, analogamente al condottiero troiano, venne legato al carro di Alessandro e trascinato; molte aggiunte apportate ai resoconti dopo la morte di Batis rendono l'accaduto pi\u00f9 tragico. La citt\u00e0 venne poi ripopolata.\nGerusalemme apr\u00ec le porte e si arrese. Secondo Giuseppe Flavio, ad Alessandro fu mostrato il libro biblico di Daniele, si pensa l'ottavo capitolo, dov'\u00e8 indicato che un potente re macedone avrebbe assoggettato l'Impero Persiano.\nNel novembre del 332 a.C. Alessandro inizi\u00f2 il viaggio verso l'Egitto; superato dopo tre giorni il deserto e il lago Serbonide, giunse in quelle terre venendo accolto come un liberatore e facendosi consacrare faraone: qui, infatti, il giogo persiano era maggiormente avvertito e poco accettato, poich\u00e9 solo dodici anni prima il popolo era libero dal potere dei Persiani.\nLa conquista dell'Egitto non era stata concordata con la lega di Corinto quindi il re macedone non pot\u00e9 unirla con il resto delle sue conquiste. Inoltre si astenne dal nominare un satrapo al quale prefer\u00ec la collocazione strategica di alcune sue guarnigioni in posti chiave come Menfi e Pelusium. Per la gestione amministrativa del territorio furono scelti due nomarchi, Doloaspi e Petisi, mentre l'amministrazione delle finanze fu affidata ad un greco residente in Egitto, Cleomene di Naucrati. Assegn\u00f2 ai suoi uomini cariche militari ma non civili. Durante la sua marcia apprese delle varie vittorie riportate dagli alleati: Lesbo, Tenedo e Cos erano ora in mano sua.\nDimostr\u00f2 grande rispetto per gli dei egiziani e una profonda devozione per Ramses II, suo mito e icona, in onore del quale costru\u00ec una stele; a Menfi fece un sacrificio al bue Api, ingraziandosi cos\u00ec i sacerdoti egiziani: tempo addietro, durante la riconquista persiana del territorio egiziano, Artaserse III uccise un toro sacro e ne divor\u00f2 la carne, mentre il re macedone con questo gesto conquist\u00f2 la fiducia del popolo.\nAll'inizio del 331 a.C., sulle rive del Nilo, Alessandro decise di edificare una grande citt\u00e0 che testimoniasse la sua grandezza, la citt\u00e0 venne chiamata Alessandria d'Egitto.\nDopo un anno di sosta nel regno egiziano ritorn\u00f2 in Asia. Nel frattempo giunsero rinforzi inviati da Antipatro (circa 900 uomini).\nNella primavera del 331 a.C. Alessandro riprese la marcia verso oriente dove Dario aveva radunato un esercito nelle pianure dell'Assiria. Qui il sovrano persiano avrebbe potuto sfruttare al meglio la propria superiorit\u00e0 numerica.\nLa battaglia fu di vitale importanza per Alessandro. Si racconta che egli avesse solo 30.000 fanti e 3.000 cavalieri contro un milione di Persiani.\nDello scontro nessuno storico pot\u00e9 dare un resoconto certo per via dell'enorme confusione creatasi, tanto \u00e8 vero che si concorda sulla conclusione in una nuvola di polvere: durante lo scontro la visibilit\u00e0 era ridotta di molto in quanto si poteva vedere ad una distanza di 4-5 metri ma non di pi\u00f9.\nCi fu un attacco diretto da parte di Alessandro nei confronti del re nemico: il macedone colp\u00ec il cocchiere di Dario con una lancia uccidendolo. Il sovrano persiano, perso il carro, fugg\u00ec su di una giovane cavalla. Il conquistatore insegu\u00ec il nemico ma fu richiamato da alcuni messaggeri inviati da Parmenione che chiedeva aiuto per affrontare un gruppo nemico. Il re macedone, anche se terribilmente seccato da questa richiesta, fece finta di nulla e acconsent\u00ec permettendo all'avversario di salvarsi nuovamente. L'episodio del messaggero \u00e8 molto discusso fra gli storici in quanto non \u00e8 certa la sua collocazione temporale e non \u00e8 chiaro nemmeno come abbia fatto ad individuare e raggiungere il proprio re in quella nuvola di polvere; forse era un modo per evidenziare l'incapacit\u00e0 di Parmenione.\nSenza il comando reale le truppe rimanenti furono facile preda dei Macedoni.\nAlessandro riprese l'inseguimento del re nemico appena le acque si furono calmate. Alla fine di ottobre Alessandro entr\u00f2 in Babilonia dove ottenne la sottomissione del satrapo Mazeo. Quest'ultimo fu lasciato al governo della provincia affiancato da un comandante militare e da un tesoriere greco. Qui ripos\u00f2 circa cinque settimane. Si diresse quindi a Susa, raggiungendola in venti giorni, per impadronirsi dei tesori che vi si conservavano. La citt\u00e0 era sprovvista di mura.\nDopo aver superato il fiume che all'epoca si chiamava Pasitigris (in seguito Karun), entr\u00f2 poi nel territorio degli Uxii, a circa sessanta chilometri da Susa, che in parte non si arresero al nuovo re. Chiesero ad Alessandro un tributo da versare se avesse avuto intenzione di passare per le loro terre. La risposta del macedone fu quasi di sfida, chiedendo loro di farsi trovare pronti al momento del suo passaggio; poi li attacc\u00f2 di notte, forte degli 8.000 uomini della falange, radendo al suolo ogni loro possedimento. Gli Uxii sopravvissuti attaccarono ancora ma furono sconfitti ogni volta. In una giornata il macedone risolse un problema che affliggeva il regno persiano da quasi due secoli.\nNel mese di gennaio dell'anno 330 a.C. Alessandro entr\u00f2 infine a Persepoli (che poi divenne Takht-i Jamshid), capitale dell'Impero Persiano, dove trov\u00f2 circa centoventimila talenti di metallo prezioso non coniato. Il re nemico aveva intanto trovato rifugio ad Hamadan (conosciuta all'epoca come Ecbatana), dove fu raggiunto dai suoi uomini di fiducia (Besso, Barsente, Satibarzane, Nabarzane, Artabazo) e da 2.000 mercenari greci.\nNel maggio del 330 a.C. Alessandro marci\u00f2 verso Ecbatana, che si trovava a 450 miglia di distanza da Persepoli. Durante il tragitto ricevette alcuni rinforzi, arrivando ad un totale di 50.000 uomini. Dario, sapendo della velocit\u00e0 con cui il suo nemico si stava muovendo, cambi\u00f2 i suoi piani, non dirigendosi pi\u00f9 verso Balkh (in Afghanistan) come aveva in precedenza previsto, ma verso le Porte Caspie, anche se fra i suoi uomini iniziarono a manifestarsi i primi dissensi. Durante la marcia l'esercito macedone pat\u00ec la sete e molti soldati morirono lungo la strada.\nIl re macedone venne a conoscenza dei movimenti di Dario quando si trovava a Rey, vicino a Teheran. Raggiunse quindi il passo ma ad attenderlo c'erano due messaggeri che lo informarono di una rivolta iniziata da Besso, Barsaente e Nabarzane contro il loro re. Dario venne arrestato. Alessandro decise di raggiungere Besso, riuscendoci in un giorno e mezzo. Continu\u00f2 poi la sua corsa essendo a conoscenza del luogo dove Dario era tenuto prigioniero; scelse 500 opliti, che fece montare a cavallo al posto dei cavalieri, e galopp\u00f2 di notte percorrendo ottanta chilometri, arrivando poi all'alba a Damghan, dove giunsero in 60.\nSpaventati, i due satrapi rimasti, Barsaente e Satibarzane (o Nabarzane), pugnalarono il prigioniero e fuggirono. Alessandro non fece in tempo a vedere in vita il suo rivale un'ultima volta.\nIn ogni modo il conquistatore macedone, dopo aver coperto il cadavere con il suo mantello, lo riport\u00f2 indietro e lo fece seppellire con tutti gli onori nelle tombe reali. Ad Ecb\u00e0tana, Alessandro conged\u00f2 i contingenti delle citt\u00e0 greche, poich\u00e9 il compito di vendicare l'invasione della Grecia da parte di Serse era ormai concluso. Reclut\u00f2 il fratello di Dario (Essatre) e strinse amicizia con Bagoas.\nBesso si proclam\u00f2 re di tutta l'Asia e con il nome di Artaserse V fu inseguito attraverso le regioni dell'Ircania. Durante il tragitto Bucefalo, che veniva utilizzato da Alessandro solo per le grandi occasioni e quindi normalmente veniva tenuto in custodia da alcuni soldati, venne catturato da alcuni barbari. Il re macedone appena venne a conoscenza del fatto invi\u00f2 ai barbari un araldo, con cui minacci\u00f2 di morte ognuno di loro e le rispettive famiglie. Questi ultimi, impauriti, restituirono subito il cavallo arrendendosi e Alessandro li tratt\u00f2 con onori, dando anche una ricompensa a chi gli riport\u00f2 il fidato compagno.\nBesso, che si trovava in compagnia di un altro generale, Spitamene, fu infine abbandonato dai suoi compagni, tradito e fatto prigioniero. Venne successivamente consegnato nudo a Tolomeo e arrestato nell'anno 329 a.C. Fu poi mutilato e una corte di giustizia persiana lo dichiar\u00f2 colpevole di alto tradimento, venendo infine giustiziato ad Ecb\u00e0tana.\nIl proposito di Alessandro di unificare in un solo popolo Greci e Persiani e soprattutto la sua idea di dare un carattere divino alla monarchia, cominciarono ad alienargli le simpatie del suo seguito. L'opposizione si manifest\u00f2 soprattutto quando decise di imporre il cerimoniale della \"prosk\u00fdnesis\", tipico della corte persiana, ai suoi sudditi occidentali; la cerimonia prevedeva che chiunque comparisse davanti al re si prosternasse davanti a lui per poi rialzarsi e ricevere il bacio e ci\u00f2 andava contro l'idea greca di omaggio accettabile da parte di un uomo libero ad un altro uomo. Alessandro dovette comunque abbandonare il tentativo di introdurre tale pratica (che comunque non aveva reso obbligatoria), dato che quasi tutti i Greci e i Macedoni si rifiutavano di eseguirla.\nAlessandro, dopo aver assoggettato la regione della Sogdiana, giunse ai confini dell'odierno Turkestan cinese, dove fond\u00f2 un'altra Alessandria, che chiam\u00f2 Eschate (Ultima), l'odierna Chodjend. Soggiorn\u00f2 ancora a Samarcanda e nella Bactriana. Spos\u00f2 Rossane, figlia di un comandante della regione, per rafforzare il suo potere in quei territori.\nCome continuatore dell'impero achemenide, Alessandro vagheggiava un impero universale e si proponeva forse di arrivare con le sue conquiste fino al limite orientale delle terre emerse.\nGran parte dell'India nord-occidentale era stata sottomessa dai persiani al tempo di Dario I, il quale fece esplorare l'intera valle dell'Indo, ma in questo periodo la regione era suddivisa in vari regni in lotta tra loro.\nDopo aver preparato un nuovo esercito, con truppe in gran parte asiatiche (solo gli ufficiali e i comandanti erano tutti greci o macedoni), nella primavera del 326 a.C. Alessandro marci\u00f2 verso l'odierna Kabul, dove venne accolto come alleato dal re di Taxila e, attraversata l'U\u1e0d\u1e0diyana da Ora a Bazira (attuali Udegram e Barikot), giunse all'Indo nell'estate del 326 a.C. Sconfisse nella battaglia dell'Idaspe il re indiano Poro (Purushotthama o \"Paurava\") e fond\u00f2 due citt\u00e0, Nicaea (odierna Mong o Mung) e Bucefala (oggi Jhelum), quest'ultima in onore del suo cavallo Bucefalo, morto durante la battaglia.\nAlessandro aveva forse intenzione di arrivare fino alla vallata del Gange, ma l'armata macedone giunta sul fiume Ifasi (oggi Beas), stanca sia delle lunghe piogge tropicali sia dell'idea di proseguire una lunga campagna contro i potenti indiani, fra giungle ed elefanti da guerra, si rifiut\u00f2 di seguirlo oltre verso est.\nNel 324 a.C. Alessandro giunse nuovamente a Susa, dove venne a conoscenza della cattiva amministrazione messa in atto dai satrapi da lui un tempo graziati; fece procedere immediatamente ed energicamente contro i colpevoli, sostituendone molti con governatori macedoni.\nPer perseguire il suo progetto di unione tra Greci e Persiani, il re spinse ottanta alti ufficiali del suo esercito alle nozze con nobili persiane e altri diecimila veterani macedoni si sposarono con donne della regione. Egli stesso spos\u00f2 Statira II, figlia di Dario III, mentre un'altra figlia del re persiano, Dripetide, and\u00f2 in sposa al suo amico Efestione.\nNella primavera del 323 a.C. Alessandro condusse una spedizione contro il popolo montanaro dei Cossei ed invi\u00f2 una spedizione per esplorare le coste del Mar Caspio.\nVenne colpito, durante i preparativi di invasione dell'Arabia e la costruzione di una flotta con cui intendeva attaccare i domini cartaginesi, da una malattia che lo port\u00f2 alla morte il 10 o 11 giugno del 323 a.C., al tramonto.\nAl morente Alessandro fu chiesto il nome di colui che aveva scelto come suo successore. Egli diede un'indistinta risposta nella quale qualcuno comprese Eracle (il figlio avuto da Barsine) e altri Kratisto (termine che tradotto significa \"il migliore\").\nSubito dopo il suo decesso, l'esercito associ\u00f2 al trono due re: il figlio di Alessandro avuto dalla moglie Rossane, Alessandro IV, e il suo fratellastro Filippo III Arrideo. Poich\u00e9 il primo era ancora in fasce e il secondo era infermo di mente, i generali dell'esercito macedone (Diadochi) elessero un reggente, Perdicca, successivamente accettato in modo formale dall'assemblea dei soldati.\nNel 322 a.C. Perdicca si scontr\u00f2 con Tolomeo I (uno dei Diadochi e satrapo d'Egitto), contro il quale mosse guerra e rimase ucciso.\nSuccessivamente i Diadochi elessero come reggente Antipatro, anche se non fu accettato da tutti. Ne nacque una guerra civile nel corso della quale trovarono la morte i familiari ancora in vita di Alessandro, tra cui i due figli, la moglie Rossane, la madre Olimpiade, la sorella Cleopatra, la sorellastra Euridice e il fratellastro Filippo.\nLa provincia romana della Macedonia venne ufficialmente stabilita nel 146 a.C., dopo che il generale romano Quinto Cecilio Metello sconfisse Andrisco di Macedonia nel 148 a.C., e dopo che le quattro repubbliche clienti di Roma si dissolsero. La provincia includeva l'Epiro, la Tessaglia e parte dell'Illiria e della Tracia. Nel III e nel IV secolo la provincia fu divisa in Macedonia Prima (a sud) e Macedonia Salutaris (a nord).\nPeriodo medievale.\nTrib\u00f9 slave si stabilirono nel territorio dell'odierna della Macedonia del Nord nel VI secolo e vennero chiamate dagli storici greci e bizantini \"\"sklavini\" (\u03a3\u03ba\u03bb\u03b1\u03b2\u03b9\u03bd\u03bf\u03b9). Gli sklavini parteciparono a vari assalti contro l'Impero bizantino, da s\u00e9 o aiutati dai bulgari o dagli avari. Intorno al 680 d.C. i bulgari, guidati dal khan Kuber (che apparteneva allo stesso clan del khan Asparuh), si stabilirono nella piana della Pelagonia, e attaccarono ripetutamente la regione di Salonicco.\nNel tardo VII secolo Giustiniano II organizz\u00f2 una spedizione contro gli sklavini che si erano stabiliti nella penisola greca, della quale venne riportato che avesse catturato pi\u00f9 di 110.000 slavi e li avesse trasferiti in Cappadocia. Al tempo di Costanzo II (che aveva organizzato altre campagne contro slavi), un numero significante di slavi della Macedonia del Nord era stato catturato e trasferito in Asia Minore dove erano stati costretti a riconoscere l'autorit\u00e0 dell'imperatore bizantino e a servire il suo impero.\nNon ci sono pi\u00f9 cenni degli sklavini negli scritti bizantini dopo l'836/837 poich\u00e9 gli slavi macedoni vennero assimilati all'interno del primo impero bulgaro. L'influenza slava nella regione si rafforz\u00f2 con l'ascesa di questo stato, che incorpor\u00f2 l'intera regione nel suo dominio nell'837. I santi Cirillo e Metodio, bizantini, nativi di Salonicco, furono i creatori del primo alfabeto slavo, il glagolitico e dell'Antico slavo ecclesiastico ed inoltre apostoli cristianizzatori del mondo slavo. La loro eredit\u00e0 culturale venne acquisita e si svilupp\u00f2 in Bulgaria, dove dopo l'885 la regione di Ocrida divenne un centro ecclesiastico rilevante con la nomina di san Clemente di Ocrida a \"primo arcivescovo di lingua bulgara\"\" con la residenza in questa regione. Insieme ad un altro discepolo di Cirillo e Metodio, San Naum, cre\u00f2 il fiorente centro culturale bulgaro di Ocrida, dove pi\u00f9 di 3 000 studenti studiavano in glagolitico e nel neonato alfabeto cirillico, in quella che adesso \u00e8 chiamata la \"Scuola letteraria di Ocrida\".\nAlla fine del X secolo, la regione corrispondente all'attuale Repubblica della Macedonia del Nord divenne il centro politico e culturale del primo impero bulgaro sotto lo zar Samuele, quando l'imperatore bizantino Basilio II conquist\u00f2 la parte orientale del paese, inclusa la capitale Preslav, nel 972. Una nuova capitale venne stabilita ad Ocrida, che divenne anche la sede del patriarcato bulgaro. Dopo diversi decenni di guerra quasi ininterrotta, tutta la Bulgaria cadde sotto il dominio bizantino nel 1018. La Macedonia venne incorporata nell'impero bizantino come \"Provincia di Bulgaria\" ed il patriarcato bulgaro venne ridotto di rango ad un arcivescovato.\nNel XIII e nel XIV secolo il controllo bizantino fu pi\u00f9 volte interrotto da periodi di governo bulgaro e serbo. Skopje divenne capitale dell'Impero serbo sotto Stefan Du\u0161an, e, dopo la dissoluzione dell'impero, l'area divent\u00f2 parte del dominio di governatori serbi indipendenti delle casate Mrnjav\u010devi\u0107 e Draga\u0161. Il dominio della casata Mrnjav\u010devi\u0107 includeva la parte occidentale dell'odierna Repubblica di Macedonia ed il dominio della casata Draga\u0161 includeva la parte orientale. La capitale dello stato dei Mrnjav\u010devi\u0107 era Prilep. Si conoscono solo due figure della casata Mrnjav\u010devi\u0107, il re Vuka\u0161in Mrnjav\u010devi\u0107 e suo figlio Marko. Il re Marko divenne un vassallo dell'Impero ottomano e mor\u00ec non molto dopo nella Battaglia di Rovine.\nPeriodo ottomano.\nConquistata dall'esercito ottomano nella prima met\u00e0 del XV secolo, la regione fece parte dell'impero ottomano per circa 500 anni, durante i quali vi si insedi\u00f2 una consistente minoranza turca. Durante il governo ottomano Skopje e Bitola furono capitali di province ottomane.\nLa valle del fiume Vardar, che in seguito diventer\u00e0 l'area centrale della Repubblica di Macedonia, venne tolta al governo ottomano solo dopo la Prima guerra balcanica del 1912, con l'eccezione di un breve periodo nel 1878 dopo la guerra russo-turca del 1877-78, divenendo parte della Bulgaria. Nel 1903, un'effimera Repubblica di Kru\u0161evo venne proclamata nella parte sud-occidentale dell'odierna Repubblica dai ribelli della Sollevazione di Ilinden-Preobra\u017eenie. Fu la prima repubblica di stampo moderno nei Balcani. La repubblica riusc\u00ec ad esistere per soli 10 giorni, dal 3 agosto al 13 agosto, e aveva come capo Nikola Karev.\n1912-1942.\nLa valle del fiume Vardar, che diventer\u00e0 in seguito l'area centrale della Repubblica della Macedonia del Nord, venne governata dall'Impero ottomano, prima della \"prima guerra balcanica\" nel 1912, con l'eccezione di un breve periodo nel 1878, quando dopo la \"guerra russo-turca\" del 1877-78, quando divenne una parte del neonato stato bulgaro. Venne conquistata dalla Serbia durante la guerra balcanica e venne successivamente annessa alla Serbia stessa con i trattati di pace post-bellici. Non aveva autonomia amministrativa e veniva chiamata \"\u0408\u0443\u0436\u043d\u0430 \u0421\u0440\u0431\u0438\u0458\u0430\" (Ju\u017ena Srbija, Serbia meridionale) o \"\u0421\u0442\u0430\u0440\u0430 \u0421\u0440\u0431\u0438\u0458\u0430\" (Stara Srbija, Vecchia Serbia).\nDopo la prima guerra mondiale, il Regno di Serbia si un\u00ec al neonato Regno dei Serbi, Croati e Sloveni. Nel 1929, il regno venne ufficialmente rinominato \"Regno di Jugoslavia\" e venne diviso in varie province chiamate \"banovine\". Il territorio della moderna Repubblica della Macedonia del Nord divenne parte della Vardarska Banovina.\nLa II guerra mondiale.\nDurante la seconda guerra mondiale la Vardarska Banovina venne data in amministrazione tra il 1941 ed 1944 quasi interamente alla Bulgaria, alleata della Germania nazista. I territori pi\u00f9 occidentali, abitati da gente di etnia albanese, furono invece annessi al Regno albanese, allora occupato dall'Italia fascista. Le potenze occupanti imposero un duro regime agli abitanti della provincia, molti dei quali andarono ad ingrossare le file del movimento di resistenza comunista di Josip Broz Tito.\n1944-1949.\nIn seguito alla seconda guerra mondiale la Jugoslavia venne ricostituita come uno stato federale sotto la guida del Partito Comunista Jugoslavo capeggiato da Tito. Quando l'ex Vardarska Banovina venne liberata nel 1944, la maggior parte di essa venne costituita in una repubblica separata, mentre la parte settentrionale rimase in Serbia. Nel 1946 la nuova repubblica ricevette lo status federale come Repubblica Popolare di Macedonia all'interno della Repubblica Socialista Federale di Jugoslavia. Nella Costituzione jugoslava del 1963 ne venne leggermente modificato il nome, per uniformarlo a quello delle altre repubbliche jugoslave, come Repubblica Socialista di Macedonia.\nLa Grecia si offese per le azioni del governo jugoslavo, poich\u00e9 erano viste come un pretesto per future pretese territoriali, dato che la provincia greca omonima era parte delle zone che la Grecia ricevette durante le Guerre balcaniche e sulle quali sia la Serbia sia la Bulgaria avevano avanzato storicamente pretese territoriali. Le autorit\u00e0 jugoslave, al fine di neutralizzare le rivendicazioni bulgare, promossero lo sviluppo dell'identit\u00e0 etnica dei \"Macedoni\" e della lingua macedone. Il macedone come lingua venne codificato nel 1944 (Keith 2003), sulla base della lingua parlata dalla maggioranza della popolazione della Repubblica di Macedonia. Questo provoc\u00f2 preoccupazione sia alla Grecia sia alla Bulgaria, a causa delle possibili pretese territoriali del nuovo stato sulle parti greche e bulgare della regione macedone ricevute dopo le Guerre Balcaniche dove era presente una minoranza slavo-macedone.\nDurante la Guerra civile greca (1944-1949), molti slavo-macedoni parteciparono al movimento di resistenza dell'ELAS organizzato dal Partito comunista greco. L'ELAS e la Jugoslavia rimasero in buoni rapporti fino al 1949, quando si allontanarono a causa del mancato allineamento di Tito alla politica di Stalin (cf. Cominform). Alla fine della guerra, ai combattenti dell'ELAS, che si erano rifugiati nella Jugoslavia meridionale ed in Bulgaria, non fu permesso di tornare in Grecia: solo a coloro che si consideravano di etnia greca fu permesso di andarsene, mentre a coloro che si consideravano bulgari o slavo-macedoni fu impedito.\nAnni novanta.\nL'8 settembre 1991 nella Repubblica Socialista di Macedonia si tenne un referendum che stabil\u00ec l'indipendenza dalla Jugoslavia, sotto il nome di Repubblica di Macedonia. La Bulgaria fu il primo paese a riconoscere la neonata repubblica indipendente con il suo nome costituzionale. Comunque il riconoscimento internazionale del nuovo paese fu ritardato dall'obiezione greca all'uso di quello che viene considerato un nome ellenico ed uno dei simboli nazionali, cos\u00ec come su alcune clausole controverse della costituzione della repubblica. Come compromesso le Nazioni Unite riconobbero lo stato sotto il nome di Former Yugoslav Republic of Macedonia (Repubblica ex jugoslava di Macedonia), abbreviato spesso in FYROM nel 1993.\nLa Grecia rimase per\u00f2 ancora insoddisfatta ed impose l'embargo economico nel febbraio 1994. Le sanzioni vennero revocate dopo che la Repubblica di Macedonia cambi\u00f2 la sua bandiera ed alcuni aspetti della costituzione. I due paesi vicini immediatamente normalizzarono le loro relazioni ma il nome dello stato rimane fonte di controversie locali ed internazionali. L'uso di ogni nome rimane controverso per i sostenitori dell'altro. \u00a4\nDopo che lo stato venne ammesso alle Nazioni Unite sotto il riferimento temporaneo di FYR of Macedonia, anche altre organizzazioni internazionali adottarono la medesima convenzione. Pi\u00f9 di met\u00e0 degli stati membri dell'ONU ha riconosciuto il paese come Repubblica di Macedonia, tra cui l'Italia e gli Stati Uniti d'America mentre il resto usa il riferimento temporaneo di FYR of Macedonia.\nNel 1999, durante la Guerra del Kosovo, circa 340\u00a0000 albanesi fuggirono dal Kosovo e si rifugiarono nella Repubblica di Macedonia, alterando pericolosamente la vita normale della regione dove i rifugiati si stabilirono e minacciando di alterare l'equilibrio esistente tra slavo-macedoni e albanesi. Vari campi profughi vennero installati nella Repubblica di Macedonia. Nel frattempo Atene si raccolse a sostegno di Skopje e diede il permesso alle forze NATO di attraversare la Macedonia greca verso la regione pi\u00f9 settentrionale prima di una possibile invasione da parte della Serbia. Salonicco divenne la citt\u00e0 cardine per gli aiuti umanitari alla regione. La Repubblica di Macedonia in s\u00e9 non prese parte al conflitto.\nAlla fine della guerra il governo serbo sotto la presidenza di Slobodan Milo\u0161evi\u0107 capitol\u00f2 ed ai rifugiati fu permesso di tornare a casa sotto la protezione dell'ONU. In ogni modo, la guerra aument\u00f2 le tensioni e le relazioni tra gli slavo-macedoni ed i macedo-albanesi divennero tese.\nPrimi anni del XXI secolo.\nNella primavera del 2001 alcuni ribelli di etnia albanese, chiamatisi \"Esercito di Liberazione Nazionale\" (alcuni dei quali erano ex membri dell'Esercito di Liberazione del Kosovo) ricorsero alle armi nella parte occidentale della Repubblica di Macedonia. Essi chiedevano che la costituzione venisse riscritta per assicurare all'etnia albanese alcuni diritti come quelli linguistici. I guerriglieri ricevettero supporti dagli albanesi del Kosovo controllato dalla NATO. Il combattimento si concentr\u00f2 soprattutto a Tetovo, seconda citt\u00e0 del paese, e nei suoi dintorni.\nDopo un provvedimento congiunto NATO-Serbia contro la guerriglia albanese in Kosovo, gli ufficiali dell'Unione europea furono in grado di negoziare un cessate-il-fuoco in giugno. Il governo macedone avrebbe concesso pi\u00f9 diritti civili all'etnia albanese ed i guerriglieri avrebbero volontariamente consegnato le armi ai supervisori NATO. L'accordo fu un pieno successo, e nell'agosto 2005, 3\u00a0500 soldati NATO requisirono le armi dei guerriglieri. Subito dopo la fine dell'operazione a settembre, l'Esercito di Liberazione Nazionale si dissolse. Le relazioni tra etnie sono notevolmente migliorate, nonostante da entrambe le parti si continuano ad avere scontri di un certo livello diretti soprattutto contro la polizia.\nIl 26 febbraio 2004 il Presidente della Repubblica Boris Trajkovski mor\u00ec in un incidente aereo sul territorio della Bosnia ed Erzegovina. I risultati delle indagini ufficiali rivelarono che la causa dell'incidente erano stati degli errori di procedura dell'equipaggio, commessi durante la procedura d'atterraggio in avvicinamento all'aeroporto di Mostar.\nNel marzo 2004 la Repubblica della Macedonia del Nord present\u00f2 una richiesta per diventare membro dell'Unione europea. Il 17 dicembre 2005 la presidenza dell'Unione Europea mise in lista la Repubblica della Macedonia del Nord come un candidato all'accesso. Alla fine del 2006 l'Unione Europea comunicher\u00e0 la data di inizio dei negoziati d'accesso.\nNell'agosto 2005 la Polonia divenne il 112\u00ba paese dei 191 membri totali dell'ONU a riconoscere la Repubblica di Macedonia con il suo nome costituzionale. Un accordo permanente tra Grecia e Repubblica di Macedonia non \u00e8 stato ancora raggiunto. Ad ogni modo, l'accettazione da parte della Grecia di un nome temporaneo che include il termine Macedonia riflette un'accettazione da parte di Atene di un futuro nome permanente che includa il termine \"Macedonia\". L'ultima proposta pubblicata \u00e8 stata \"Republika Makedonija-Skopje\" (\u0420\u0435\u043f\u0443\u0431\u043b\u0438\u043a\u0430 \u041c\u0430\u043a\u0435\u0434\u043e\u043d\u0438\u0458\u0430-\u0421\u043a\u043e\u043fj\u0435), rigettata per\u00f2 dalla Repubblica di Macedonia. Il mediatore ONU Matthew Nimetz ha proposto un'altra forma alcuni mesi dopo, secondo la quale il nome \"Republika Makedonija\" (\u0420\u0435\u043f\u0443\u0431\u043b\u0438\u043a\u0430 \u041c\u0430\u043a\u0435\u0434\u043e\u043d\u0438\u0458\u0430) dovrebbe essere riconosciuto dai paesi che hanno gi\u00e0 riconosciuto il paese con tale nome, e che la Grecia dovrebbe usare la formula \"Republika Makedonija \u2013 Skopje\", mentre le istituzioni e le organizzazioni internazionali dovrebbero usare il nome \"Republika Makedonia\" traslitterato in alfabeto latino, ma questa proposta \u00e8 stata rigettata dalla Grecia.\nNel giugno del 2018 \u00e8 stato trovato un accordo sulla ridenominazione in Macedonia del Nord.\nDal 27 marzo 2020, \u00e8 membro ufficiale della NATO."}
{"id": "391601", "revid": "834", "url": "https://it.wikipedia.org/wiki?curid=391601", "title": "Mary Onyali", "text": ""}
{"id": "391603", "revid": "1755087", "url": "https://it.wikipedia.org/wiki?curid=391603", "title": "Ortro", "text": "Ortro () (oppure Otro od Orto) \u00e8 un personaggio della mitologia greca figlio di Tifone ed Echidna. Fratello di Cerbero, della Chimera e dell'Idra di Lerna. Secondo Esiodo \u00e8 anche il padre della Sfinge e del Leone di Nemea, creature che probabilmente gener\u00f2 accoppiandosi con sua madre Echidna.\nAspetto.\nGli si attribuiscono talvolta diverse teste, altre volte un corpo di serpente, ma la descrizione che si usa pi\u00f9 spesso \u00e8 quella di un grosso cane bicefalo con un serpente come coda.\nMitologia.\nOrtro era il cane del pastore Euritione (figlio di Ares e dell'esperide Eritea) ed era posto a guardia della mandria di Gerione e fu ucciso da Eracle nella sua decima fatica.\nSecondo Apollodoro Eracle uccise Ortro con la sua clava ma in molti dipinti che raffigurano l'episodio il cane viene trafitto da una o pi\u00f9 frecce."}
{"id": "391604", "revid": "287204", "url": "https://it.wikipedia.org/wiki?curid=391604", "title": "Vsevolod Emil'evic Mejerchol'd", "text": ""}
{"id": "391607", "revid": "298055", "url": "https://it.wikipedia.org/wiki?curid=391607", "title": "Spinella Tappo", "text": ""}
{"id": "391609", "revid": "1983214", "url": "https://it.wikipedia.org/wiki?curid=391609", "title": "100 pi\u00f9 grandi film secondo il Time", "text": "Nel 2021, i critici cinematografici della celebre rivista \"Time\", Richard Corliss e Richard Schickel, hanno stilato una lista dei 100 pi\u00f9 grandi film di tutti i tempi."}
{"id": "391611", "revid": "126257", "url": "https://it.wikipedia.org/wiki?curid=391611", "title": "Bandiera blu", "text": "La bandiera blu \u00e8 un riconoscimento conferito dalla Foundation for Environmental Education (FEE) alle localit\u00e0 costiere europee che soddisfano criteri di qualit\u00e0 relativi a parametri delle acque di balneazione e al servizio offerto, tenendo in considerazione ad esempio la pulizia delle spiagge e gli approdi turistici.\nIstituita nel 1987, anno europeo per l'ambiente, la campagna \u00e8 curata in tutti gli stati europei dagli organi locali della FEE che, attraverso un Comitato nazionale di giuria, effettuano delle visite di controllo delle cittadine candidate per poi proporre alla FEE Internazionale le candidature della nazione. Il riconoscimento viene assegnato ogni anno a spiagge in 48 paesi del mondo in Europa, Sudafrica, Nuova Zelanda, Canada e nei Caraibi secondo i criteri scelti dalla FEE.\nLa bandiera viene consegnata per due meriti: la \"bandiera blu delle spiagge\" certifica la qualit\u00e0 delle acque di balneazione e dei lidi, mentre la \"bandiera blu degli approdi turistici\" assicura la pulizia delle acque adiacenti ai porti e l'assenza di scarichi fognari.\nBandiera blu delle spiagge.\nPer l'assegnazione di una bandiera blu, una spiaggia deve rispondere a determinati requisiti: a tutti quelli definiti imperativi (I) e al maggior numero possibile di quelli suggeriti, definiti guida (G).\nQui sotto sono elencati i criteri internazionali bandiera blu delle spiagge aggiornati al 2020.\nBandiera blu degli approdi turistici.\nCos\u00ec come per le spiagge, per l'assegnazione di una bandiera blu anche gli approdi turistici devono rispondere a requisiti definiti imperativi (I) e al maggior numero possibile di quelli suggeriti, definiti guida (G).\nQui sono elencati i criteri internazionali per degli approdi turistici aggiornati al 2020.\nStatistiche.\nPaesi per bandiere blu.\nLa tabella mostra le bandiere blu riconosciute nel 2019\nI dati relativi alle percentuali sono aggiornati al 2015\nNota: Galles, Scozia, Inghilterra e Irlanda del Nord sono state sempre considerate come territori indipendenti dal FEE.\nCritiche.\nLa pubblicazione dell'elenco delle spiagge insignite con la bandiera blu viene puntualmente accolta con polemiche che ne contestano le assegnazioni. Le polemiche sono spesso dovute al fatto che diverse localit\u00e0, universalmente considerate splendide, non sono premiate con la bandiera blu. Va tuttavia ricordato che la FEE premia la sostenibilit\u00e0 del comune e l'impegno nell'educazione ambientale pi\u00f9 che la bellezza delle spiagge. Inoltre, per ottenere il riconoscimento, le localit\u00e0 devono scegliere di presentare la propria candidatura, poich\u00e9 ritengono di soddisfare i criteri imperativi stabiliti dalla FEE, come, ad esempio, qualit\u00e0 delle acque eccellente (secondo gli standard nazionali), raccolta differenziata o allaccio degli scarichi ai depuratori.\nLa FEE non possiede laboratori o strumenti per effettuare analisi, e demanda il controllo alle ARPA regionali, che, in base alle stesse analisi, dichiarano la balneabilit\u00e0 delle acque costiere a norma di legge. Inoltre, la documentazione che viene richiesta alle amministrazioni locali \u00e8 basata su autocertificazione, che espone al potenziale rischio di mistificazioni. A tale proposito, per attivit\u00e0 come quelle di educazione ambientale deve essere fornito materiale informativo di supporto, mentre, per tutto ci\u00f2 che pu\u00f2 essere dimostrato con dati ufficiali, deve essere fornita la relativa documentazione, come ad esempio il MUD, i risultati ufficiali delle analisi delle ARPA o gli schemi a blocchi dei depuratori."}
{"id": "391615", "revid": "1543377", "url": "https://it.wikipedia.org/wiki?curid=391615", "title": "Meroe", "text": "Meroe (\"M\u00e8roe\"; meroitico: \"Medewi\" o \"Bedewi\"; egizio: \"Mrw.(t)\"; greco: \u039c\u03b5\u03c1\u03cc\u03b7; latino: \"Mer\u014f\u0113\"; ) \u00e8 il nome di un'antica citt\u00e0 posta sulla riva orientale del Nilo, a circa 6\u00a0km a nord-est della stazione di Kabushiya vicino a Shendi (Sudan), circa 200\u00a0km a nord della capitale Khartum.\nNei pressi del sito si trovano alcuni villaggi chiamati \"Bragrawiyah\".\nMeroe fu la capitale del regno di Kush per molti secoli. La citt\u00e0 ha dato il nome di \"Isola di Meroe\" per il \"Butaana\", una regione circondata da tre lati dal fiume Nilo.\nLa citt\u00e0 di Mero\u00eb era ai margini del Butana. C'erano altre due citt\u00e0 meroitiche a Butana: Musawwarat es-Sufra e Naqa. Il primo di questi siti ricevette il nome Mero\u00eb dal re persiano Cambise, in onore di sua sorella chiamata con quel nome. La citt\u00e0 aveva originariamente portato l'antica denominazione \"Saba\", dal nome del fondatore originale del paese. L'eponimo \"Saba\", o \"Seba\", prende il nome da uno dei figli di Cush (Genesi 10: 7). La presenza di numerosi siti meroitici all'interno della regione occidentale della Butana e al confine della Butana vera e propria \u00e8 significativa per l'insediamento del nucleo della regione sviluppata. L'orientamento di questi insediamenti mostra l'esercizio del potere statale sulla produzione di sussistenza.\nIl Regno di Kush fu una delle compagini statali che fiorirono lungo il medio corso del Nilo. \u00c8 uno dei primi e pi\u00f9 impressionanti stati trovati a sud del Sahara. Guardando la specificit\u00e0 dei primi stati circostanti nel mezzo del Nilo, la comprensione di Mero\u00eb in combinazione con gli sviluppi storici di altri stati storici pu\u00f2 essere migliorata osservando lo sviluppo delle caratteristiche delle relazioni di potere all'interno di altri stati della Valle del Nilo.\nIl sito dell'antica citt\u00e0 \u00e8 caratterizzato da oltre due centinaia di piramidi, di cui molte in rovina, suddivise in tre gruppi ed \u00e8 stato dichiarato Patrimonio dell'umanit\u00e0 dall'UNESCO nel 2011.\nStoria.\nMero\u00eb fu inizialmente la capitale meridionale del Regno di Kush, entit\u00e0 statale che esistette dall'800 a.C. fino al 350, la cui capitale principale era pi\u00f9 a nord, a Napata. Il re Aspelta trasfer\u00ec la capitale a Mero\u00eb, a sud di Napata, forse nel 591 a.C., subito dopo il sacco dell'antica capitale da parte del faraone Psammetico II.\nMartin Meredith ipotizza che i sovrani kushiti scelsero Mero\u00eb, tra la quinta e la sesta cataratta, perch\u00e9 era ai margini della fascia delle piogge estive, e la zona era ricca di minerale di ferro e legno duro per la lavorazione del ferro. La posizione consentiva anche l'accesso alle rotte commerciali verso il Mar Rosso . La citt\u00e0 di Mero\u00eb si trovava lungo il medio Nilo, che \u00e8 di grande importanza a causa delle inondazioni annuali della valle del fiume Nilo e il collegamento a molti dei principali sistemi fluviali come il Niger che ha contribuito alla produzione di ceramica e ferro caratteristici del Meroitico regno che ha permesso l'ascesa al potere della sua gente. Secondo testi meroitici parzialmente decifrati, il nome della citt\u00e0 era \"Medewi\" o \"Bedewi\".\nPrimo periodo meroitico (542-315 a.C.).\nI re kushiti governavano sia su Napata sia su Mero\u00eb. La prima era la capitale religiosa in quanto sede del tempio di Amon, mentre Mero\u00eb era la capitale politica e residenza del sovrano. I re e molte regine sono sepolte a Nuri, alcune regine sono sepolte a Meroe, nel cimitero occidentale. Il primo re fu Analmaye (542-538 a.C.), l'ultimo re del primo periodo fu Nastasen (335-315 a.C.)\nNel V secolo a.C. lo storico greco Erodoto descrisse Mero\u00eb come \"una grande citt\u00e0 [...] che si dice fosse la citt\u00e0 madre degli altri etiopi\".\nGli scavi hanno rivelato prove di importanti sepolture kushite d'alto rango, del \"Periodo Napata\" (c. 800-280 a.C.) presso l'insediamento chiamato \"Cimitero Occidentale\". L'importanza della citt\u00e0 aument\u00f2 gradualmente nel \"Periodo Meroitico\", durante il regno di Arakamani (280 a.C. circa), quando il cimitero reale fu trasferito a Mero\u00eb da Napata. Le sepolture reali formavano il complesso noto come \"Piramidi nubiane\", contenenti le sepolture dei re e delle regine di Mero\u00eb dal 300 a.C. al 350 d.C.\nSecondo periodo meroitico (III secolo a.C.).\nLa sede del governo, il palazzo reale e le sepolture reali si trovavano a Meroe. L'unica importanza di Napata era il Tempio di Amon. Il primo re del periodo \u00e8 Aktisanes (inizi del III secolo a.C.), l'ultimo re del periodo \u00e8 Sabrakamani (prima met\u00e0 del III secolo a.C.)\nTerzo periodo meroitico (270 a.C.-I secolo d.C.).\nLa sede del governo e il palazzo reale si trovano a Meroe. I re sono sepolti a Meroe, nel cimitero nord, e le regine nel cimitero ovest. L'unica importanza di Napata \u00e8 il Tempio di Amon. Meroe fiorisce e vengono intrapresi molti progetti di costruzione. Il primo re del periodo fu Arakamani (270-260 a.C.), l'ultimo sovrano la regina Amanitore (fine I secolo).\nMolti bei manufatti sono stati trovati nelle tombe meroitiche di questo periodo.\nMero\u00eb e Roma.\nLa conquista dell'Egitto da parte di Roma port\u00f2 a schermaglie di confine e incursioni di Mero\u00eb oltre i confini romani. Nel 23 a.C. il governatore romano d'Egitto, Publio Petronio, per porre fine alle incursioni meroitiche, invase il Kush in risposta a un attacco nubiano contro l'Egitto meridionale, saccheggiando il nord della regione e saccheggiando Napata (22 a.C.) prima di tornare a casa. Per rappresaglia, i Nubiani attraversarono il confine inferiore dell'Egitto e saccheggiarono, tra le altre cose, molte statue dalle citt\u00e0 egiziane (la testa di una statua dell'imperatore Augusto fu sepolta sotto i gradini di un tempio - \u00e8 ora conservato al British Museum) vicino alla prima cataratta del Nilo ad Assuan. Le forze romane in seguito recuperarono molte delle statue intatte, e altre furono restituite in seguito al trattato di pace firmato nel 22 a.C. tra Roma e Mero\u00eb sotto Augusto e Amanirenas, rispettivamente. \nIl successivo contatto registrato tra Roma e Mero\u00eb fu nell'autunno del 61 d.C. L'imperatore Nerone invi\u00f2 nel paese un gruppo di pretoriani al comando di un tribuno e due centurioni che raggiunsero la citt\u00e0 di Mero\u00eb dove ricevettero una scorta, quindi risalirono il Nilo Bianco fino alle paludi del Sudd Questa spedizione segn\u00f2 il limite della penetrazione romana in Africa.\nIl periodo successivo alla spedizione punitiva di Petronio \u00e8 segnato da abbondanti ritrovamenti commerciali nei siti di Mero\u00eb. L'archeologo britannico Laurence P. Kirwan (1907\u20131999) fornisce un breve elenco di reperti provenienti da siti archeologici in quel paese. Tuttavia, il regno di Mero\u00eb inizi\u00f2 a svanire come potenza nel I o II secolo d.C., indebolito dalla guerra con l'Egitto romano e dal declino delle sue industrie tradizionali.\nMero\u00eb fu menzionata succintamente nel documento del I secolo d.C. \"Periplo del Mar Eritreo\":\nQuarto periodo meroitico (I secolo-IV secolo d.C.).\nQuesto \u00e8 il crepuscolo della cultura meroitica. I re sono sepolti a Meroe, nel cimitero nord, e le regine nel cimitero ovest. Nel 350 d.C. Meroe fu distrutta da Axum. Il primo re del quarto periodo fu Shorkaror (I secolo d.C.), mentre gli ultimi sovrani potrebbero essere il re Yesebokheamani o la regina Lakhideamani nel IV secolo.\nUna stele in lingua ge'ez di un sovrano senza nome di Axum (prob. Ezana) fu trovata nel sito di Mero\u00eb; dalla sua descrizione, in greco, che era \"Re degli Aksumiti e degli Omeriti \", (cio\u00e8 di Axum e Himyar) \u00e8 probabile che questo re abbia governato intorno al 330. Mentre alcune autorit\u00e0 interpretano queste iscrizioni come prova che gli Axumiti distrussero il regno di Meroe, altri notano che le prove archeologiche indicano un declino economico e politico a Meroe intorno al 300. Inoltre, alcuni vedono la stele come un aiuto militare da Aksum a Meroe per sedare la rivolta e la ribellione dei Nuba. Tuttavia, al momento non sono presenti prove conclusive e prove di quale sia la visione corretta.\nMero\u00eb nella leggenda ebraica.\nLa tradizione orale ebraica afferma che Mos\u00e8, in giovent\u00f9, aveva guidato una spedizione militare egiziana nel Kush fino alla citt\u00e0 di Mero\u00eb, allora chiamata Saba. La citt\u00e0 fu costruita vicino alla confluenza di due grandi fiumi ed era circondata da un formidabile muro e governata da un re rinnegato. Per garantire la sicurezza dei suoi uomini che attraversavano quella regione desertica, Mos\u00e8 aveva inventato uno stratagemma in base al quale l'esercito egiziano avrebbe portato con s\u00e9 cesti di carici, ciascuno contenente un ibis che sarebbe stato liberato quando si fossero avvicinati al paese del nemico. Lo scopo degli uccelli era di uccidere i serpenti mortali che giacevano in tutto quel paese. Dopo aver posto con successo l'assedio alla citt\u00e0, la citt\u00e0 fu infine soggiogata grazie al tradimento della figlia del re, che aveva accettato di consegnare la citt\u00e0 a Mos\u00e8 a condizione che egli avrebbe consumato un matrimonio con lei, sotto la solenne certezza di un giuramento.\nCivilt\u00e0.\nMero\u00eb era sede d'un regno fiorente la cui ricchezza era incentrata su una forte industria metallurgica, cos\u00ec come sul commercio internazionale che giungeva sino all'India e alla Cina. Si ritiene che la lavorazione dei metalli sia proseguita a Mero\u00eb, forse attraverso blumerie e altiforni e Archibald Sayce si rifer\u00ec ad essa come \"la Birmingham d'Africa\", causa della percepita vasta produzione e commercio di ferro (una contesa questa \u00e8 una questione di dibattito nella borsa di studio moderna).\nIl controllo centralizzato della produzione all'interno dell'impero meroitico e la distribuzione di alcuni mestieri e manufatti potrebbero essere stati politicamente importanti con la loro industria del ferro e l'artigianato della ceramica che ha ottenuto l'attenzione pi\u00f9 significativa. Gli insediamenti meroitici erano divisi tra insediamenti agricoli permanenti e semi-permanenti a seconda della prossimit\u00e0 delle \"zone piovose\" della savana.\nA quel tempo, il ferro era uno dei metalli pi\u00f9 importanti al mondo e i fabbri meroitici erano tra i migliori al mondo. Mero\u00eb esportava anche tessuti e gioielli. I loro tessuti erano a base di cotone e la lavorazione di questo prodotto raggiunse lo zenit in Nubia intorno al 400 a.C. Inoltre, la Nubia era molto ricca d'oro ed \u00e8 possibile che la parola egiziana per oro, \"nub\", fosse all'origine del nome \"Nubia\". Il commercio di animali \"esotici\" provenienti dall'estremo sud dell'Africa era un'altra importante fonte d'introiti.\nA parte il commercio del ferro, la ceramica era un'industria diffusa e importante nel regno di Meroe. La produzione di articoli decorati raffinati ed elaborati era una forte tradizione nel medio Nilo. Tali produzioni avevano un notevole significato sociale e si ritiene che siano coinvolte nei riti funebri. La lunga storia delle merci importate nell'impero meroitico e la loro successiva distribuzione fornisce informazioni sul funzionamento sociale e politico dello stato meroitico. La principale determinante della produzione \u00e8 stata attribuita alla disponibilit\u00e0 di lavoro piuttosto che al potere politico associato alla terra. Il potere era associato al controllo delle persone piuttosto che al controllo del territorio.\nLa sakia, veniva utilizzata per spostare l'acqua, in concomitanza con l'irrigazione, per aumentare la produzione agricola.\nAll'apice del dominio kushita, i re di Mero\u00eb controllavano la Valle del Nilo da nord a sud, su una distanza in linea retta di oltre 1.000 km.\nIl re di Mero\u00eb era un sovrano autocratico che condivideva la sua autorit\u00e0 solo con la regina madre, o Candace. Tuttavia, il ruolo della Regina Madre rimane oscuro. L'amministrazione era composta da tesorieri, portatori di sigilli, capi di archivi e capi scribi, tra gli altri.\nSebbene il popolo di Mero\u00eb avesse anche divinit\u00e0 meridionali come Apedemak, il figlio leone di Sekhmet (o Bast, a seconda della regione), continuarono anche ad adorare gli antichi dei egizi che avevano portato con s\u00e9. Tra queste divinit\u00e0 c'erano Amon, Tefnut, Horus, Isis, Thoth e Satis, anche se in misura minore.\nIl crollo del commercio estero kushita con altri stati della Valle del Nilo pu\u00f2 essere considerato come una delle cause principali del declino del potere reale e della disintegrazione dello stato meroitico nel III e IV secolo d.C.\nLingua.\nLa lingua meroitica era parlata a Mero\u00eb e in Sudan durante il periodo meroitico (attestato dal 300 a.C.). Si estinse intorno al 400 d.C. La lingua era scritta in due forme dell'alfabeto meroitico: \"corsivo meroitico\", che era scritto con uno stilo ed era usato per la registrazione generale; e \"geroglifico meroitico\", scolpito nella pietra o usato per documenti reali o religiosi. Non \u00e8 ben compreso a causa della scarsit\u00e0 di testi bilingue. La prima iscrizione in scrittura meroitica risale al 180-170 a.C. Questi geroglifici sono stati trovati incisi sul tempio della regina Shanakdakhete. Il corsivo meroitico \u00e8 scritto in orizzontale e si legge da destra a sinistra come tutte le ortografie semitiche.\nNel III secolo a.C., un nuovo alfabeto indigeno, il meroitico, composto da ventitr\u00e9 lettere, sostitu\u00ec la scrittura egiziana. La scrittura meroitica \u00e8 una scrittura alfabetica originariamente derivata dai geroglifici egizi, usata per scrivere la lingua meroitica del regno di Kush. Fu sviluppato nel Periodo Napata (circa 700-300 a.C.) e appare per la prima volta nel II secolo a.C. Per un certo periodo \u00e8 stato anche utilizzato per scrivere la lingua nubiana dei regni nubiani successori.\nNon \u00e8 chiaro a quale famiglia linguistica sia correlata la lingua meroitica. Kirsty Rowan suggerisce che il meroitico, come la lingua egizia, appartenga alla famiglia afro-asiatica . Basa questo sul suo inventario sonoro e fonotattico, che, propone, sono simili a quelli delle lingue afroasiatiche e dissimili da quelli delle lingue nilo-sahariane. Claude Rilly, sulla base della sua sintassi, morfologia e vocabolario noto, propone che il meroitico, come la lingua Nobiin, appartenga invece al ramo del Sudan orientale della famiglia Nilo-Sahariana.\nArcheologia.\nIl sito di Mero\u00eb fu portato alla conoscenza degli europei nel 1821 dal mineralogista francese Fr\u00e9d\u00e9ric Cailliaud (1787\u20131869) che pubblic\u00f2 un in-folio illustrato che descrive le rovine. Il suo lavoro includeva la prima pubblicazione dell'iscrizione latina conosciuta pi\u00f9 a sud.\nCome osserva Margoliouth nell'\"Enciclopedia Britannica\" del 1911, scavi su piccola scala ebbero luogo nel 1834, guidati da Giuseppe Ferlini, che, come afferma Margoliouth, \"scopr\u00ec (o dichiar\u00f2 di scoprire) varie antichit\u00e0, principalmente sotto forma di gioielli, ora in i musei di Berlino e Monaco di Baviera\". Margoliouth continua:\nPatrimonio mondiale dell'umanit\u00e0.\nNel giugno 2011, i siti archeologici di Mero\u00eb sono stati elencati dall'UNESCO come siti del patrimonio mondiale."}
{"id": "391622", "revid": "17351", "url": "https://it.wikipedia.org/wiki?curid=391622", "title": "Fiat BR.20", "text": ""}
{"id": "391631", "revid": "718859", "url": "https://it.wikipedia.org/wiki?curid=391631", "title": "Camp Records", "text": "La Camp Records, dal termine inglese \"camp\" (ostentato, esagerato, effeminato o omosessuale) \u00e8 una casa discografica californiana operante negli anni sessanta.\nCaratteristiche della Camp Records erano le parodie di canzoni celebri, nelle quali gli artisti, in un rigoroso anonimato, descrivevano il mondo di gay, lesbiche e trans dell'epoca. Gli LP ed i \"45 giri\" si potevano ordinare per posta ad una casella anonima.\nDiscografia.\nLP:\n45 giri:"}
{"id": "391632", "revid": "1305772", "url": "https://it.wikipedia.org/wiki?curid=391632", "title": "Hugh Hefner", "text": "Biografia.\nFiglio di Glenn Lucius Hefner (1896\u20131976), d'origine tedesca e inglese, e Grace Caroline (1895\u20131997), di ascendenza inglese e svedese, si laure\u00f2 in psicologia dopo la Seconda guerra mondiale, dopo avere servito nell'esercito statunitense durante gli ultimi mesi del conflitto. Hef, cos\u00ec chiamato e conosciuto dai pi\u00f9, \u00e8 stato sposato tre volte e ha convissuto con numerose tra le sue (giovanissime) \"conigliette\". Partecip\u00f2 in alcuni cameo interpretando se stesso nelle commedie cinematografiche \"Beverly Hills Cop II - Un piedipiatti a Beverly Hills II\" (1987), \"La coniglietta di casa\" (2008) e \"Miss Marzo\" (2009). Insieme alle sue poche apparizioni, viene ripresa la sua famosa villa (Playboy Mansion), dove risiedeva. Il celebre playboy ha convissuto nella sua reggia di Beverly Hills con un harem di varie giovani conigliette (giunte per un certo periodo al numero di sette contemporaneamente).\nIl primo numero di \"Playboy\" venne pubblicato nel 1953 e la \"centerfold\", cio\u00e8 la ragazza del paginone centrale, altri non era che la nuova diva Marilyn Monroe, Altre star invece hanno posato, dando il consenso, per la celebre rivista, da stelle del cinema come (Jayne Mansfield a Drew Barrymore e Charlize Theron), dello sport come la pattinatrice Katarina Witt o della musica come l'ex Spice Girl Geri Halliwell. \nIl creatore della rivista \u00e8 stato anche un pioniere nella pubblicazione di lunghe interviste approfondite, anche scomode, a personaggi come Marlon Brando, Fidel Castro, Lance Armstrong o Nicole Kidman, oltre ad altre numerose star del cinema, della politica e della letteratura.\nIl loculo di colombario destinato ad accogliere le spoglie del fondatore di \"Playboy\" fu acquistato anni prima della sua scomparsa e si trova al cimitero di Westwood, a Los Angeles, in California: \u00e8 situato alla sinistra del loculo contenente le spoglie di Marilyn Monroe. Hefner muore il 27 settembre 2017 a 91 anni, per cause naturali, nella sua casa di Los Angeles.\nVita privata.\nNel 1949 Hefner spos\u00f2 Mildred Williams, conosciuta quando entrambi erano studenti alla Northwestern University. Ebbero due figli, Christie Hefner (nata l'8 novembre 1952, da lui messa nel 1988 al vertice dell'impero di \"Playboy\") e David Hefner (nato il 30 agosto 1955). Hefner e la Williams divorziarono nel 1959.\nNel 1989 spos\u00f2 la \"Playmate of the year\" Kimberley Conrad. La coppia ebbe due figli, Glenn Marston Hefner (nato il 9 aprile 1990) e Bradford Cooper Hefner (nato il 4 settembre 1991). Dopo una separazione di 11 anni, Hefner ha chiesto il divorzio dalla Conrad affermando che le differenze erano ormai inconciliabili e dichiarando che era rimasto sposato a lei solo per il bene dei suoi figli, chiedendolo solo dopo che il loro figlio pi\u00f9 giovane aveva compiuto la maggiore et\u00e0, ovvero 18 anni. Il divorzio fu ultimato nel marzo 2010.\nIl 24 dicembre dello stesso anno, Hefner ha regalato un anello di fidanzamento a Crystal Harris, annunciando pubblicamente la proposta il giorno seguente. La cerimonia matrimoniale, inizialmente prevista per il 18 giugno 2011, \u00e8 stata annullata il 14 giugno 2011: il matrimonio sarebbe stato poi celebrato il 31 dicembre 2012 con una cerimonia tenutasi alla Playboy Mansion."}
{"id": "391638", "revid": "174925", "url": "https://it.wikipedia.org/wiki?curid=391638", "title": "Bodhicitta", "text": "Il termine bodhicitta (sanscrito, \"Mente di illuminazione\" o \"Mente del Risveglio\") \u00e8 proprio del Buddhismo Mah\u0101y\u0101na dove indica l'intenzione del bodhisattva di conseguire l'illuminazione per la salvezza di tutti gli esseri senzienti. La bodhicitta \u00e8 l'amore illimitato verso tutti gli esseri e il profondo desiderio di liberarli dalla sofferenza del samsara. Il bodhisattva (essere del risveglio) mette sempre al primo posto il prossimo non guardando se \u00e8 suo amico o suo nemico. Fa parte del secondo aspetto del sentiero dopo la \"rinuncia\" ovvero la grande determinazione a uscire dalla sofferenza e la \"vacuit\u00e0\" ossia il vuoto di esistenza separata dei fenomeni.\nTale termine \u00e8 indicato in:\nTale intenzione si avvia con i Voti del Bodhisattva (sanscrito \"pra\u1e47idh\u0101na\"), la cui pronuncia genera di per s\u00e9 il \"pensiero del risveglio\" (\"cittop\u0101da\").\nCome \u00e8 proprio della dialettica madhyamaka anche la bodhicitta \u00e8 la sintesi, o \"Verit\u00e0 di mezzo\" (\"m\u0101dhya-satya\"), dei suoi due aspetti: di \"Verit\u00e0 convenzionale\" (\"sa\u1e43v\u1e5bti-satya\"), che ha come obiettivo la salvezza di tutti gli esseri senzienti (\"par\u0101th\u0101lambana\") per mezzo della compassione (\"karu\u1e47\u0101\"), e \"Verit\u00e0 assoluta\" (\"param\u0101rtha-satya\") che ha come obiettivo la stessa \"illuminazione\" del bodhisattva (\"sa\u1e43bodhik\u0101man\u0101sahagat\u0101\").\nLa bodhicitta \"convenzionale\" (\"sa\u1e43v\u1e5bti bodhicitta\").\nLa motivazione alla pratica sorge nella visione della sofferenza, come accadde al principe Siddharta.\nOvunque volgiamo lo sguardo c'\u00e8 sofferenza (Dukkha), la visione di questa sofferenza apre il cuore \u00e8 questa la corretta motivazione alla pratica. La sofferenza di tutti gli esseri.\nLa bodhicitta \"assoluta\" (\"param\u0101rtha bodhicitta\").\nIl Bodhicitta assoluto \u00e8 la stabilit\u00e0 del praticante nella saggezza non duale (Prajna). "}
{"id": "391643", "revid": "123890567", "url": "https://it.wikipedia.org/wiki?curid=391643", "title": "Moony Witcher", "text": "Biografia.\nPrima di dedicarsi alla letteratura, Rizzo era giornalista di cronaca nera. Il suo ciclo di libri per bambini \"La bambina della Sesta Luna\" ha avuto in Italia e all'estero un notevole successo commerciale, tanto da essere tradotto in oltre 30 paesi all'estero.\nDal 2004 fonda la societ\u00e0 \"Sesta Luna srl\" che organizza eventi e corsi di scrittura in tutta Italia, per giovani e adulti. Nel 2007 e 2008 \u00e8 promotrice a Perugia del primo festival per ragazzi dedicato alla creativit\u00e0, il \"Fantasio Festival\".\nNel 2006 \u00e8 stato pubblicato \"Geno e il sigillo nero di madame Crikken\", primo di una nuova trilogia. \nNel 2007 \u00e8 uscita la prima avventura di Gatto Fantasio, \"La magica avventura di Gatto Fantasio\". \nNel novembre 2009 ha pubblicato \"Morga, la maga del vento\", aprendo una nuova saga fantasy per ragazzi.\nNel 2014, utilizzando il suo vero nome, ha pubblicato il suo primo romanzo destinato a un pubblico pi\u00f9 adulto, \"Rossa come l'amore perduto\" (Giunti Editore).\nNel 2017 pubblica il settimo e ultimo volume appartenente alla sua saga della \"bambina della sesta luna\", intitolato \"Nina e l'Arca della Luce\" (Giunti).\nNel 2018 pubblica la trilogia Garry Hop\nNel 2020 cura le collane kids-Junior-YA per Edizioni All Around\nNel 2020 nasce \"La Compagnia di Moony\" - che pubblica \"I Racconti della Sesta Luna\" dodici storie nate dalla penna di autori che hanno seguito i corsi di scrittura di Moony Witcher\nNel 2021 pubblica Natale - Storie fantastiche - Dodici racconti scritti con Cecilia Randall, Marco Tomatis, Loredana Frescura\nNel 2021 amplia i corsi di scrittura, editing, mentoring, valutazione opere e correzione testi con la sua societ\u00e0 \"Sesta Luna Servizi Editoriali\" www.sestalunaservizieditoriali.it"}
{"id": "391647", "revid": "287204", "url": "https://it.wikipedia.org/wiki?curid=391647", "title": "Istari", "text": "Gli Istari sono personaggi di Arda, l'universo immaginario fantasy creato dallo scrittore inglese J. R. R. Tolkien.\nNella Terra di Mezzo vengono chiamati anche Stregoni o Maghi e i principali sono cinque (Saruman il Bianco, Gandalf il Grigio, Radagast il Bruno e i due stregoni blu, Alatar e Pallando); appartengono alla razza dei Maiar (esseri semidivini) e formano tra loro un \u00abOrdine\u00bb, l\"'Heren Istarion\", di cui ogni membro si afferma in possesso di profonde cognizioni della storia e della natura della Terra di Mezzo.\nSimili a Uomini mortali nell'aspetto, gli Istari sono in realt\u00e0 molto pi\u00f9 longevi di essi. Indossano vesti composte da un unico colore (bianco, blu, bruno e grigio), ma non \u00e8 chiaro se questo colore abbia un particolare significato. Portano sempre con s\u00e9 dei bastoni, catalizzatori del loro potere magico. Il loro dovere \u00e8 la contestazione di Sauron e la riunione di tutti i popoli che intendevano resistergli; per raggiungere questo scopo \u00e8 loro interdetto di cercare di dominare Elfi e Uomini con la forza e la paura ed \u00e8 loro vietato l'utilizzo del potere se non in determinati casi.\nIl capo dell'Ordine \u00e8 Saruman il Bianco, ma dopo il suo tradimento l'incarico passa a Gandalf il Grigio, poi conosciuto come Gandalf il Bianco.\nEtimologia.\n\"Istari\" (\u201cI saggi\u201d) \u00e8 il nome dato loro dagli Elfi in Quenya, ma sono chiamati anche \"Ithryn\" (sing. \"Ithron\"), in Sindarin.\nI nomi dei cinque Istari in Quenya sono Curun\u00edr (Saruman), che significa \"L'Uomo di Destrezza\"; Ol\u00f3rin (Gandalf), da Olos (sogno, visione); Aiwendil (Radagast), che significa LAmante degli Uccelli\"; Morinethar, che vuol dire \"Il Flagello dell'Oscurit\u00e0\" e Romestamo\"', che significa \"Colui che aiuta l'Oriente\". Gli ultimi due furono, negli scritti successivi, chiamati anche \"Alatar\" e \"Pallando\".\nBiografia.\nGli Istari, Maiar incarnati in corpi di uomini, vennero inviati nella Terra di Mezzo dai Valar con il consenso di Eru in qualit\u00e0 di emissari di Valinor in opposizione a Sauron. Essendo incarnati, gli Istari dovevano imparare daccapo molte cose attraverso l'esperienza e, pur ricordando le loro nobili origini, Valinor era per loro nient'altro che un ricordo offuscato al quale sommamente anelavano. Non potevano sfoggiare i loro poteri per governare la volont\u00e0 degli abitanti della Terra di Mezzo e, visto che erano fatti di carne e ossa, erano soggetti alle paure, ai dolori e alle stanchezze della terra, suscettibili di provare fame, sete e di essere uccisi. Tolkien, in una lettera a Michael Straight, l'editore di New Republic, scrisse che, nonostante gli Istari fossero esseri superiori, erano comunque capaci anche di impulsi negativi tipici degli Edain, come l'avidit\u00e0, la gelosia e l'aspirazione al potere: \u00ab[questi stregoni sono] anche... coinvolti nel pericolo dell'incarnazione: la possibilit\u00e0 della \"caduta\", del peccato, se vuoi\u00bb.\nL'ordine di arrivo.\nGli Istari giunsero nella Terra di Mezzo verso il 1000 della Terza Era. C\u00edrdan, signore dei Ponti Grigi, fu l'unico a vederli sbarcare sulle coste occidentali. Il primo ad arrivare fu scelto personalmente dal Vala Aul\u00eb: uno di nobile aspetto e portamento, vestito di bianco, considerato, persino dagli Eldar, il capo dell'Ordine. Questi divenne noto tra gli Elfi come Curun\u00ecr, l'Uomo di Destrezza, e Saruman nelle lingue degli Uomini del Nord.\nIl secondo ad arrivare fu scelto personalmente dal Vala Orom\u00eb: Alatar era il suo nome e giunse insieme all'amico Pallando. Erano vestiti di blu oltremare e ben presto furono conosciuti come \"Ithryn Luin\", \u00abgli Stregoni Blu\u00bb. Nel XII volume della \"The History of Middle-earth\", \"The Peoples of Middle-earth\", nel capitolo \"Last Writings - The Five Wizards\", si legge che i due Istari potrebbero essere giunti prima degli altri, intorno al 1600 della Seconda Era insieme a Glorfindel, sebbene con scopi diversi.\nSuccessivamente arriv\u00f2 Aiwendil, vestito di terra bruciata, conosciuto in seguito con il nome di Radagast. Costui sarebbe dovuto arrivare insieme a Saruman per ordine di Yavanna, sposa di Aul\u00eb. Probabilmente giunsero divisi e in due periodi differenti a causa dell'antipatia che Saruman provava per Radagast.\nL'ultimo ad arrivare sembrava il minore, pi\u00f9 basso degli altri, e a vederlo pi\u00f9 anziano, i capelli grigi, e grigio anche l'abito, il quale s'appoggiava a un bastone. Fu scelto dal Vala Manw\u00eb e si chiamava Ol\u00f3rin, ma ben presto sarebbe divenuto famoso con il nome di Gandalf. Durante l'adunanza degli Ainur, Ol\u00f3rin si era tenuto in disparte non volendo entrare direttamente nella questione, e quando gli si chiese di recarsi nella Terra di Mezzo inizialmente oppose un rifiuto, dicendo umilmente che era troppo debole per affrontare un compito di quella portata e che temeva il potere malefico di Sauron; tuttavia Manw\u00eb gli disse che proprio in virt\u00f9 della sua umilt\u00e0 era tenuto a partire; alla fine accett\u00f2 il fardello, ma la Vali\u00eb Varda impose che Ol\u00f3rin non dovesse giungere come terzo, ma come secondo e sottoposto solo a Saruman.\nL'arrivo nella Terra di Mezzo.\nGli Istari apparivano come semplici viandanti e viaggiatori, Uomini gi\u00e0 avanti con gli anni ma ancora saldi nel corpo. In un primo tempo gli Uomini, almeno quelli che avevano contatti con loro, supposero trattarsi di altri Uomini che avevano acquisito sapienza e arti mediante lunghi e segreti studi. Quando l'ombra di Sauron cominci\u00f2 a crescere e a riprendere forma, gli Istari si fecero pi\u00f9 attivi e fu solo allora che gli Uomini cominciarono a notarli. Gli Uomini si resero conto che gli Istari invecchiavano lentamente e per questo cominciarono a temerli, pur amandoli, e li ritennero appartenere (erroneamente) alla razza degli Elfi. Il nome Gandalf, infatti, in ovestron, significava proprio \"elfo col bastone\" (\"elf with the staff\"). Pare che solo C\u00edrdan dei Porti Grigi e, forse, gli altri capi degli Eldar (Elrond e Galadriel), sappiano chi siano veramente gli Istari. Forse anche lo hobbit Frodo Baggins, che part\u00ec poi per Valinor con Gandalf, scopr\u00ec chi erano gli Istari.\nSin da quando gli Istari partirono alla volta della Terra di Mezzo si determin\u00f2 una certa rivalit\u00e0 tra Saruman e Gandalf; questo senso di sfida comunque non era reciproco ed era provato solo da Saruman. Tale invidia da parte di Saruman sorse nel momento in cui Gandalf ricevette l'anello Narya da C\u00edrdan, il Costruttore di Navi, il quale apostrof\u00f2 lo Stregone Grigio come \"lo spirito pi\u00f9 grande ed il pi\u00f9 saggio\".\nNonostante gli Istari avessero un obiettivo comune, cio\u00e8 sconfiggere Sauron, essi seguivano delle direttive diverse ed individuali. Saruman si rec\u00f2 pi\u00f9 volte all'Est, ma alla fine si stabil\u00ec nella Torre di Orthanc, ad Isengard. Gli Stregoni Blu andarono con Saruman all'Est, ma a differenza di lui mai tornarono nella Terre Occidentali. Si sa poco di Radagast, a parte il fatto che fosse molto abile nel cambiare aspetto e maneggiare forme e variazioni dei colori, era particolarmente attratto dagli uccelli e molto amico delle aquile. Probabilmente proprio questa sua passione per il mondo degli animali lo distolse dal suo vero compito. Gandalf invece non cess\u00f2 mai di viaggiare in tutte le terre occidentali, dispensando saggi consigli ai re umani ed elfici e rinsaldando i legami tra tutte le stirpi.\nLa Guerra dell'Anello.\nNell'anno 2463 della Terza Era, quando Sauron si insedi\u00f2 a Dol Guldur, Dama Galadriel convoc\u00f2 per la prima volta il Bianco Consiglio, formato anche dai tre Istari Saruman, Gandalf e Radagast. Saruman fu scelto per esserne il capo, avendo egli studiato pi\u00f9 di tutti i movimenti e i piani di Sauron. Galadriel, a dire il vero, avrebbe preferito Gandalf come capo, ma questi rifiut\u00f2. Saruman cominci\u00f2 ad immergersi nei suoi studi ossessivi convincendosi infine che Sauron potesse essere sconfitto solo usando l'Unico. Ben presto cominci\u00f2 a desiderare per s\u00e9 l'Unico, immaginando cos\u00ec di poter deporre Sauron e dominare al suo posto la Terra di Mezzo. Utilizz\u00f2 il Palant\u00edr di Orthanc per mettersi in contatto con l'Oscuro Signore, con il quale finse di stringere un patto di alleanza.\nGandalf scopr\u00ec il tradimento di Saruman durante la sua prigionia ad Isengard e, una volta fuggito dalla fortezza grazie all'aiuto di Gwaihir, il Signore delle Aquile, fu eletto nuovo capo degli Istari e del Bianco Consiglio. Gandalf mor\u00ec nel corso della battaglia contro il Flagello di Durin, un Balrog, ma venne rimandato dalla morte, purificato, prendendo il posto di Saruman come \"Stregone Bianco\" e divenendo una fiamma radiante. Gandalf guid\u00f2 i Popoli Liberi alla vittoria contro Sauron e, alla fine, essendo l'unico degli Istari a restare fedele alla sua missione, lasci\u00f2 la Terra di Mezzo e raggiunse le terre oltre il Mare, assieme ai due Portatori dell\u2019Anello (Frodo e Bilbo) e ad alcuni Elfi.\nSaruman, dopo aver avuto l'ultima possibilit\u00e0 di redimersi, fu cacciato dall'Ordine degli Istari. Gandalf gli distrusse il bastone e lo condann\u00f2 a rimanere confinato nella torre di Orthanc. Poco tempo dopo, invece, Saruman riusc\u00ec a fuggire da Orthanc (approfittando della piet\u00e0 degli Ent che vigilavano sulla fortezza) e cerc\u00f2 di conquistare la Contea con l'aiuto di Uomini e Mezzi-orchi. Qui, tuttavia, fu ucciso a tradimento per mano del suo servo Grima Vermilinguo.\nNon si conosce il destino di Radagast e degli Stregoni Blu. Radagast fall\u00ec la sua missione come Stregone perch\u00e9 si concentr\u00f2 solo verso gli animali e le piante, i quali avevano colpito il suo buon cuore, quindi presumibilmente non fu riammesso a Valinor come uno degli Istari. Tolkien scrisse anche che il fallimento di Radagast non era grande come quello di Saruman, e che era possibile pertanto un suo ritorno nelle Terre Immortali. Gli Stregoni Blu andarono probabilmente come emissari in distanti regioni, a est e a sud, ben lungi dal raggio d'azione dei N\u00famenoreani, dove o morirono, o fondarono ordini di magia, o diventarono servi di Sauron, o impedirono un'alleanza massiccia di tutti gli Esterling.\nStregoni blu.\nAll'interno del \"corpus\" dello scrittore, gli stregoni blu sono due misteriosi personaggi che vissero nella Terra di Mezzo. Appartengono all'ordine degli Istari proprio come Saruman il Bianco, Gandalf il Grigio e Radagast il Bruno. Rispetto ai tre compagni, per\u00f2, gli stregoni blu hanno minor rilevanza nelle opere di Tolkien e poco si conosce su di loro.\nNei \"Racconti incompiuti\", gli stregoni blu si chiamano Alatar e Pallando. Alatar vuol dire \"secondo venuto\" e forse \u00e8 una descrizione per indicare che fu il secondo, dopo Saruman, ad entrare nella Terra di mezzo. \"Pallando\", nonostante la grafia, contiene forse \"palan\", \u00ablontano\u00bb, come in palant\u00edr e in Pallaran, la \u00abLungivagante\u00bb, il nome della nave di Aldarion. Sempre nella stessa opera si afferma che gli stregoni blu abbiano fatto il loro arrivo nella Terra di Mezzo all'inizio dell'XI secolo della Terza Era, per aiutare e sostenere coloro che si opponessero a Sauron. Orom\u00eb scelse personalmente Alatar, il quale richiese l'aiuto dell'amico Pallando. I due furono mandati nel profondo est da Orom\u00eb che conosceva bene quelle contrade, molto probabilmente con lo scopo di convincere le popolazioni locali a non asservirsi al potere di Sauron. A questo punto vengono ventilate tre ipotesi: la prima secondo cui questi Istari rimasero nell'estremo oriente della Terra di mezzo perseguendo i loro scopi; la seconda \u00e8 che perirono nella loro missione; l'ultima \u00e8 che furono irretiti da Sauron e diventarono suoi servitori in qualit\u00e0 di stregoni malvagi.\nNella lettera numero 211 del libro \"La realt\u00e0 in trasparenza\", lo stesso Tolkien rivela di non sapere che fine potessero aver fatto Alatar e Pallando; l'ipotesi che gli sembra pi\u00f9 probabile \u00e8 che fallirono, come aveva fallito Saruman, ma in un modo diverso, poich\u00e9 potrebbero aver fondato culti segreti e aver trasmesso tradizioni magiche, dimenticandosi dei propri obblighi.\nNell'ultimo volume della \"The History of Middle-earth\" (\"The Peoples of Middle-earth\") si dice che arrivarono non durante la Terza Era, ma durante la Seconda, intorno all'anno 1600, proprio il periodo in cui fu forgiato l'Unico Anello. La loro missione \u00e8 ad est e a sud, nei rispettivi e sterminati territori di Rh\u00fbn e Harad, per indebolire le forze di Sauron. E qui si dice invece che la loro missione fu tutt'altro che un fallimento; in effetti ebbero un ruolo abbastanza significativo nelle vittorie riportate nell'ovest alla fine della Seconda e della Terza Era, poich\u00e9 avrebbero seminato discordia tra i vari popoli orientali e meridionali, tra cui i molti regni degli esterling, dei carrieri, dei balchoth e degli haradrim, impedendo loro di unirsi in massa contro Gondor.\nAdattamenti.\nGli Istari, principalmente nelle figure di Gandalf e Saruman, compaiono in moltissimi adattamenti de \"Il Signore degli Anelli\". Nella trilogia de \"Il Signore degli Anelli\" diretta da Peter Jackson, Gandalf e Saruman, interpretati rispettivamente da Ian McKellen e Christopher Lee, compaiono sin dal primo film. Nella trilogia de \"Lo Hobbit\", sempre diretta da Peter Jackson, fa il suo debutto anche Radagast, interpretato da Sylvester McCoy, mentre gli Stregoni Blu vengono solamente citati da Gandalf durante una discussione con Bilbo Baggins."}
{"id": "391654", "revid": "38120", "url": "https://it.wikipedia.org/wiki?curid=391654", "title": "Hero quest", "text": ""}
{"id": "391655", "revid": "38120", "url": "https://it.wikipedia.org/wiki?curid=391655", "title": "Hero Quest", "text": ""}
{"id": "391661", "revid": "287204", "url": "https://it.wikipedia.org/wiki?curid=391661", "title": "Regola di Bessel", "text": ""}
{"id": "391665", "revid": "729019", "url": "https://it.wikipedia.org/wiki?curid=391665", "title": "Legio III Cyrenaica", "text": "La Legio III \"Cyrenaica\" (\u00ab(levata in) Cirenaica\u00bb) fu una legione romana, probabilmente arruolata da Marco Antonio nel 36 a.C. circa, quando era governatore della Cirenaica. Esistono testimonianze della presenza della legione in Siria sino agli inizi del V secolo. Il simbolo della legione \u00e8 sconosciuto.\nStoria.\nLa prima apparizione storica della legione avviene durante le campagne partiche di Marco Antonio del 36 a.C. Pass\u00f2 dopo la battaglia di Azio dalla parte del vincitore Ottaviano, ed in seguito, dopo l'occupazione romana dell'Egitto, ridotto a provincia romana dal 30 a.C., rimase nella regione almeno fino al I secolo. La III \"Cyrenaica\" rimase in Egitto e, nell'anno 35 si trovava ad Alessandria, dove condivideva l'accampamento con la XXII \"Deiotariana\". L'obbiettivo principale di entrambe le legioni era quello di mantenere la provincia sicura e di assicurare pace ed ordine pubblico tra i diversi gruppi etnici e religiosi presenti ad Alessandria.\nNelle turbolente vicende interne all'Impero romano, la III \"Cyrenaica\" sostenne sempre candidati al trono destinati ad essere sconfitti, come Avidio Cassio, che contese il trono a Marco Aurelio nel 175.\nLa legione, o alcuni suoi distaccamenti, parteciparono alle seguenti campagne:\nDopo la ribellione di Zenobia tra il 267 ed il 272, la III \"Cyrenaica\" fu trasferita in un luogo poco chiaro. Agli inizi del V secolo la legione si trovava a Bostra (Siria)."}
{"id": "391667", "revid": "125617896", "url": "https://it.wikipedia.org/wiki?curid=391667", "title": "Clemente Fracassi", "text": "Biografia.\nDopo aver conseguito la laurea in giurisprudenza, alla fine degli anni Trenta inizio a lavorare nel cinema come aiuto-regista di Mario Camerini e di Mario Soldati. Chiamato a sostituire quest'ultimo, esord\u00ec alla regia con \"Romanticismo\", nel 1951.\nLimitata la sua produzione come regista. Ha diretto Marcello Mastroianni in \"Sensualit\u00e0\", film del 1952, e Sophia Loren, in \"Aida\".\nDella sua attivit\u00e0 di direttore di produzione si ricorda \"Vita da cani\" diretto da Mario Monicelli e Steno nel 1950, mentre come produttore esecutivo lavor\u00f2 anche con Federico Fellini."}
{"id": "391673", "revid": "33689", "url": "https://it.wikipedia.org/wiki?curid=391673", "title": "Coin-op", "text": ""}
{"id": "391683", "revid": "775372", "url": "https://it.wikipedia.org/wiki?curid=391683", "title": "Wikitruth", "text": "Wikitruth \u00e8 un sito web, basato su software MediaWiki, registrato il 13 marzo 2006 nel quale vengono mosse accuse verso Wikipedia in inglese.In particolare, gli autori del sito ritengono che Jimmy Wales sia un censore e che alcuni degli amministratori abusino dei loro poteri per ottenere una enciclopedia che parli solo, e in determinati termini, di certi argomenti piuttosto che altri.\nUn'altra accusa che viene mossa a Wales \u00e8 quella di modificare la pagina riguardante la sua figura, in modo da nascondere le frasi del testo riguardanti la sua precedente azienda, la Bomis, che - oltre a fornire servizi di ricerca - mette a disposizione degli utenti l'acquisto di materiale pornografico.\nInoltre in Wikitruth si afferma che i wikipediani compiono \"acrobazie verbali\" (\"doublespeak\" in lingua inglese, con riferimento ai termini orwelliani \"newspeak\", neolingua, e \"doublethink\", bipensiero).\nGli amministratori del progetto compaiono con gli pseudonimi Nibbler e Seek. L'unico nome che appare nel sito \u00e8 quello di David Gerard (utente di Wikipedia in inglese), che possiede un mirror del sito. Probabilmente quest'ultimo \u00e8 uno degli editori del sito.\nJimmy Wales ha dichiarato, a proposito del sito Wikitruth: \"It's a hoax\" (\"\u00c8 una bufala\").\nLo stesso Wales teme comunque che i problemi esposti dai creatori di Wikitruth (inaccuratezza, faziosit\u00e0 degli articoli ed eccesso di atti vandalici) possano essere veri: \"Se gli atti di vandalismo su Wikipedia dovessero diventare intollerabili, allora dobbiamo essere pronti ad un cambio radicale al sistema\", ha dichiarato in un'intervista giornalistica.\nI contenuti del sito sono rilasciati con licenza Creative Commons CC BY-SA 2.5."}
{"id": "391684", "revid": "767487", "url": "https://it.wikipedia.org/wiki?curid=391684", "title": "Microspasmi", "text": "I Microspasmi sono un duo rap italiano fondato nel 1997 a Milano e costituito dal rapper Meddaman (nome d'arte di Salvatore Camedda) e dal produttore Goediman (nome d'arte di Diego Montinaro).\nStoria del gruppo.\nI due si conoscono nel 1997 durante la realizzazione della raccolta \"Area di contagio\", quando Goedi fa ancora parte del gruppo Clan e Medda degli EnMiCasa e poco tempo dopo si incontrano nuovamente per collaborare alla raccolta \"50 MC's\". Nel 1998 ha inizio il vero e proprio rapporto lavorativo tra i due. Goedi pubblica il suo lavoro d'esordio \"La kermesse\" a cui Medda collabora, ottenendo un buon consenso a livello underground e successivamente partecipa all'album \"Novecinquanta\" di Fritz da Cat. Segue quindi la realizzazione dell'EP \"Scena vera\", primo disco a firma di entrambi.\nNel 1999 i due collaborano con l'Area Cronica per la raccolta \"Nel vortice vol. 3\", presentandosi nell'occasione come Microspasmi. Medda nel frattempo collabora ai dischi \"Classico\" e \"Background\" di Bassi Maestro, \"Chempions League\" di Michel e \"Zeta 2000 Z000\" di DJ Zeta.\nA marzo 2003 il duo pubblica \"13 pezzi per svuotare la pista\", a cui collaborano Fede (dei Lyricalz) e Bassi Maestro. Nel 2005 Medda partecipa al \"2theBeat\", battendo Top nella prima serata ed uscendo in semifinale contro Josa Gun, e nello stesso anno esce il secondo LP \"16 punti di sutura\", che vede le collaborazioni con Babaman, Turi e Fabri Fibra.\nNel 2016 il ritorno sulla scena dopo anni di silenzio. Il gruppo firma per l'etichetta indipendente Unlimited Struggle con la quale far\u00e0 uscire un nuovo progetto, l'album \"Come 11 secondi\"."}
{"id": "391688", "revid": "536103", "url": "https://it.wikipedia.org/wiki?curid=391688", "title": "Gudea", "text": "Regn\u00f2 dal 2144 al 2124 a.C. circa. Molto probabilmente non era originario della citt\u00e0, ma avendo sposato Ninalla, figlia del governatore Ur-Baba (2164-2144 a.C.) di Lagash, entr\u00f2 a far parte della dinastia di Lagash. Sul trono gli succedette il figlio Ur-Ninghirsu.\nGudea sembra avere svolto un ruolo politico non legato soltanto alla propria provincia, di cui doveva far parte anche l'antica Girsu.\nLe sue attivit\u00e0 militari, scontri con la federazione elamita, sono solo parzialmente documentate. Numerose sono invece le iscrizioni che celebrano la costruzione del tempio del dio Ningirsu.\nIscrizioni.\nMolte iscrizioni ricordano i templi costruiti da Gudea nelle citt\u00e0 di Ur, Nippur, Uruk e Bad-Tibira. Questo indica la crescente influenza di Gudea in Sumer. Il suo predecessore, Ur-Baba, aveva gi\u00e0 proclamato sua figlia Enanepada alta sacerdotessa della dea Nanna a Ur.\nTitolo.\nGudea scelse il titolo di \"ensi\" (\"re cittadino\" o \"governatore\") e non quello di \"lugal\" (accadico \"sharrum\"), sebbene egli si present\u00f2 come \"dio di Lagash\". Gudea sostenne di aver conquistato Elam e Anshan, ma le sue iscrizioni enfatizzano la costruzione di canali d'irrigazione e templi e la realizzazione di preziosi doni per gli d\u00e8i. I materiali utilizzati provenivano dal Libano, dall'Arabia, da Canaan, dall'Egitto, dall'Oman e dal Bahrain.\nCol declino dell'impero accadico, Lagash riconquist\u00f2 la sua indipendenza con Puzer-Mama, che si dichiar\u00f2 \"lugal\", o re, di Lagash. In seguito, almeno fino alla fine del periodo guteo, questo titolo non sarebbe pi\u00f9 stato utilizzato. I sovrani di Lagash, compresi Ur-Ningirsu e Ur-Bau, che precedettero Gudea, si definirono \"ensi\", o governatori, di Lagash, riservando il titolo di \"lugal\" solo ai loro d\u00e8i.\nStatue di Gudea.\nVentisette statue di Gudea sono state trovate nel corso di scavi ad Adad-nadin-ahhe e Telloh con molti altri reperti provenienti dai commerci. All'inizio furono utilizzati il calcare, la steatite e l'alabastro, mentre in seguito, come conseguenza della creazione di rapporti commerciali, fu usata la pi\u00f9 esotica e costosa diorite (che era gi\u00e0 stata utilizzata dagli antichi re sumeri (vedi statua di Entemena). Queste statue recavano iscrizioni che descrivevano i commerci, il regno e la religione.\nNumerose sono le statuette in diorite con le sue fattezze che sono state ritrovate: esse raffigurano il principe in piedi oppure seduto. Tra queste spicca il \"Gudea seduto\" del Louvre, tra le meglio conservate. Alcune di queste statue sono dedicate al dio Ningirsu. Le proporzioni delle diverse parti sono antinaturalistiche: il collo sembra quasi assente e la testa \u00e8 troppo grande per un corpo molto piccolo. Questo perch\u00e9 corrisponde alla tradizione scultorea di questa civilt\u00e0, attenta a una resa volumetrica compatta delle figure.\nReligione.\nLe invocazioni alle divinit\u00e0 furono molto creative e oneste al tempo di Gudea, che prest\u00f2 attenzione soprattutto al dio della guerra Ningirsu, in considerazione e a dimostrazione del fatto che la situazione della Mesopotamia meridionale era molto violenta dopo la fine del potere accadico.\nRiforme.\nLe riforme sociali di Gudea, tra cui la cancellazione dei debiti la concessione alle donne del permesso di detenere le terre di famiglia, potrebbero essere state davvero nuove, oppure, secondo alcuni, potrebbero in realt\u00e0 essere state un ritorno alla tradizione sumera. Sebbene Gudea diede molta attenzione al dio della guerra Ningirsu, il suo regno fu pacifico ed egli fu un restauratore della tradizione.\nDopo di lui, Lagash entr\u00f2 in crisi e declin\u00f2, aprendo la strada alla terza dinastia di Ur, che conquist\u00f2 il potere nella Mesopotamia meridionale.\nCultura di massa.\nNel videogioco per PS3 \"\", della Naughty Dog, tra i 101 oggetti collezionabili \u00e8 presente una statuetta di Gudea, trovabile alla fine del penultimo capitolo."}
{"id": "391692", "revid": "124337477", "url": "https://it.wikipedia.org/wiki?curid=391692", "title": "Lucia di Lammermoor", "text": "Lucia di Lammermoor \u00e8 un'opera in tre atti di Gaetano Donizetti su libretto di Salvadore Cammarano, tratto da \"The Bride of Lammermoor\" (\"La sposa di Lammermoor\") di Walter Scott. \u00c8 la pi\u00f9 famosa tra le opere serie di Donizetti. Oltre al duetto nel finale della prima parte, al vibrante sestetto \"Chi mi frena in tal momento?\" e alla celebre scena della pazzia di Lucia, la struggente cabaletta finale \"Tu che a Dio spiegasti l'ali\" \u00e8 considerata uno dei pi\u00f9 bei pezzi d'opera tenorili.\nLa prima assoluta ebbe luogo con grande successo al Real teatro di San Carlo di Napoli il 26 settembre 1835: nei ruoli dei protagonisti figuravano Fanny Tacchinardi (Lucia), Gilbert Duprez (Edgardo) e Domenico Cosselli (Enrico). Il compositore dopo la prima napoletana, scrisse al suo editore Ricordi:\nDopo la prima napoletana, Donizetti autorizz\u00f2 numerose variazioni per le esecuzioni in altri teatri, allo scopo di venire incontro alle esigenze delle cantanti.\nParticolarmente rilevante \u00e8 per\u00f2, l'edizione creata per la prima rappresentazione francese, a Parigi, in lingua, intitolata \"Lucie de Lammermoor\", che presenta numerose differenze rispetto alla versione italiana.\nTrama.\nL'azione si svolge in Scozia, alla fine del XVI secolo, nel castello di Ravenswood.\nAntefatto.\nLa nobile famiglia Ashton, alla quale appartengono i fratelli Enrico e Lucia, ha usurpato i beni e il castello della famiglia Ravenswood, il cui unico erede \u00e8 Edgardo. Edgardo e Lucia si amano segretamente.\nParte prima (\"La partenza\").\nAtto unico, quadro primo - Durante una battuta di caccia, Lord Enrico Ashton viene a sapere (da Normanno) dell'amore di Lucia per l'odiato Edgardo e giura di ostacolarlo con ogni mezzo.\nAtto unico, quadro secondo - Nel parco del castello, Lucia attende Edgardo e racconta ad Alisa, sua dama di compagnia, l'antica lugubre storia di un Ravenswood che in quello stesso luogo uccise per gelosia la propria amata il cui fantasma, da quel giorno, si aggira inquieto presso la fontana. Lucia le confessa di avere visto ella stessa il fantasma (\"Regnava nel silenzio\"). Alisa interpreta il racconto come un cattivo presagio e mette in guardia Lucia dal rischio di subire la stessa sorte.\nEdgardo annuncia a Lucia di dovere partire per difendere le sorti della Scozia. Ma prima intende stendere la mano in segno di pace al fratello di lei, Enrico, chiedendola in sposa. Lucia, consapevole dell'odio serbato dal proprio fratello nei confronti di Edgardo, chiede a quest'ultimo di attendere ancora. Edgardo e Lucia si scambiano gli anelli nuziali e si congedano giurandosi amore e fedelt\u00e0 eterni (\"Verranno a te sull'aure\").\nParte seconda (\"Il contratto nuziale\").\nAtto primo, quadro primo - Le lotte politiche che sconvolgono la Scozia indeboliscono il partito degli Ashton e avvantaggiano quello di Edgardo. Enrico, per riequilibrare le sorti della contesa e salvare la sua casata, impone alla sorella di sposare un uomo ricco e potente, Lord Arturo Bucklaw. Al rifiuto della fanciulla, che non ha mai ricevuto lettere di Edgardo poich\u00e9 le stesse sono state intercettate e occultate da Enrico e da Normanno (armigero della casata Ravenswood), egli le dice che Edgardo ha giurato fede di sposo a un'altra donna, offrendole quale prova una falsa lettera, e con l'aiuto di Raimondo, direttore spirituale della ragazza, la convince ad accettare le nozze con Arturo.\nAtto primo, quadro secondo - Arturo attende trepidante la promessa sposa all'altare. Lucia, sconvolta, firma il contratto nuziale, ma la cerimonia \u00e8 sconvolta dall'inattesa irruzione di Edgardo (\"Chi mi frena in tal momento\"). Alla vista del contratto nuziale firmato da Lucia il giovane maledice l'amata e calpesta l'anello che lei gli aveva regalato. Lucia, impietrita dalla disperazione, gli rid\u00e0 il suo.\nAtto secondo, quadro primo - Enrico ed Edgardo si incontrano presso la torre di Wolferag e decidono di porre fine a ogni discordia con un duello, che viene fissato per il giorno dopo all'alba.\nAtto secondo, quadro secondo - Al castello, la lieta festa nuziale viene interrotta da Raimondo, che tremante comunica agli invitati la notizia che Lucia, impazzita dal dolore, ha ucciso Arturo durante la prima notte di nozze (\"Dalle stanze ove Lucia\"). Lucia, fuori di s\u00e9, compare tra gli invitati con un pugnale tra le mani e gli abiti insanguinati. Ella crede di vedere Edgardo, immagina le sue nozze tanto desiderate con lui e lo invoca. Mentre il coro la compiange, entra Enrico, che saputo del misfatto, fa per uccidere la sorella, ma Raimondo e Alisa lo fermano, mostrandogli in che stato \u00e8 ridotta. Lucia si scuote: crede di avere sentito Edgardo ripudiarla e gettare a terra l'anello che si erano scambiati. Lucia non regge al dolore, e muore nello sconcerto generale. Enrico fa portare via Lucia, mentre Raimondo accusa Normanno, il capo degli armigeri, di essere il responsabile della tragedia.\nAtto secondo, quadro terzo - Giunto all'alba tra le tombe dei Ravenswood per battersi in duello con Enrico, Edgardo medita di farsi uccidere. D'improvviso \u00e8 turbato dall'arrivo di una processione proveniente dal castello dei Lammermoor, piangendo la sorte di Lucia. La campana a morto annuncia la morte della ragazza. Edgardo, che non pu\u00f2 vivere senza di lei, si trafigge con un pugnale (\"Tu che a Dio spiegasti l'ali\").\nOrganico orchestrale.\nLa partitura di Donizetti prevede l'uso di:\nI precedenti.\nLa pubblicazione in italiano del romanzo di Walter Scott avviene nel 1824 a Milano per i tipi dell'editore Vincenzo Ferrario, con la traduzione di Gaetano Barbieri. I melodrammi sull'argomento che in un breve volgere di anni precedono la \"Lucia\" di Donizetti sono cinque (ma i libretti sono solo quattro, perch\u00e9 uno \u00e8 musicato due volte da compositori diversi), ed esattamente:\nLa commissione e la realizzazione dell'opera.\nRisale esattamente al 9 novembre del 1834 la firma del contratto con cui Donizetti si impegnava a comporre un'opera che debuttasse nel luglio dell'anno successivo al teatro San Carlo. Il compenso pattuito era di 2500 ducati. L'art. 7 del documento era categorico nel garantire il compositore: stabiliva che la Commissione reale che gestiva i teatri fosse obbligata a fornirgli \u201cil libretto approvato dalle autorit\u00e0 almeno 4 mesi dalla messa in scena\u201d.\nNel mese di maggio, pur avendo ottenuto il visto della censura, la Commissione non aveva ancora individuato il librettista. Per sbloccare questa situazione in cui, paradossalmente, era lui stesso a essere accusato di ritardi, fu necessario che Donizetti scrivesse una lettera datata 29 maggio 1835, in cui evidenzi\u00f2 la condizione d'inadempienza della controparte e sollecit\u00f2 l'approvazione definitiva come librettista di Salvatore Cammarano, dichiarando inoltre che allo stato corrente delle cose non avrebbe di certo potuto consegnare il manoscritto prima della fine di agosto. In realt\u00e0 la composizione - avvenuta per la maggior parte a Napoli nella ancor oggi esistente villa De Majo, nell'attuale rione Arenella, procedette con la massima velocit\u00e0, e l'autografo porta sulla pagina finale la data del 6 luglio 1835: dunque per scrivere \"Lucia\" Donizetti impieg\u00f2 meno di sei settimane. La cattiva gestione del teatro San Carlo, e la serie di contrattempi che ne derivarono, contribuirono infine a fare slittare la data del debutto fino alla sera del 26 settembre 1835.\nLa fortuna.\nLa fortuna della \"Lucia di Lammermoor\", dai tempi del debutto trionfale a Napoli nel 1835, non ha mai conosciuto appannamenti presso il pubblico. Delle oltre settanta opere di Donizetti, solo quattro non uscirono mai dal repertorio dopo la sua morte: in primo luogo la \"Lucia di Lammermoor\", appunto, poi L'elisir d'amore, il Don Pasquale, e infine La Favorita (nella versione italiana). Perch\u00e9 anche le altre avessero una possibilit\u00e0 di essere eseguite bisogn\u00f2 invece aspettare la cosiddetta \u201cDonizetti-Renaissance\u201d, innescata dalle celebrazioni del compositore bergamasco nel primo centenario della morte, nel 1948. L'immediato successo napoletano di \"Lucia\" fu confermato dalle riprese acclamatissime che subito si ebbero in tutta Italia, a Genova (Carlo Felice, 1836), Vicenza, Milano (Teatro Re, 1837), Venezia (Teatro Apollo), Trieste (Teatro Grande), Bologna (Teatro Comunale), Parma (Teatro Regio). Al trionfale debutto parigino sia in lingua italiana, sia nella versione francese, fece seguito nel 1838 il debutto dell'opera a Londra e nel 1839 quello alla Scala di Milano.\nSolo poche voci non si unirono al coro di lodi, tutte di principio e confinate alla critica: in occasione del debutto londinese Henry Fothergill Chorley sull'\u201cAtheneum\u201d parl\u00f2 di \u201ctradimento\u201d del romanzo di Walter Scott e \u2013 fermo restando un marcato apprezzamento per la musica \u2013 negli anni a cavallo tra il 1870 e il 1930 Lucia fu talvolta parzialmente penalizzata da una musicologia che guardava con molto meno favore del passato alla produzione melodrammatica.\nDue fondamentali volumi spazzarono via pure queste riserve: quello di Gianandrea Gavazzeni del 1937, e quello di Guglielmo Barblan del 1948. Da allora, come sostiene Celletti, niente ha pi\u00f9 impedito di ricorrere alla definizione di \"capolavoro\".\nL'articolazione in atti del libretto e dell'autografo.\nSalvatore Cammarano scelse di suddividere il libretto in due parti, \"La partenza\" e \"Il contratto nuziale\", la seconda delle quali suddivisa a sua volta in altre due. Nell'autografo Gaetano Donizetti fece invece corrispondere la prima parte dell'opera al primo atto - La partenza - e altre due sezioni della seconda parte a due atti successivi: in conclusione, la suddivisione \u00e8 quella tipica in tre atti.\nL'edizione Ricordi ricalca la divisione del libretto, mentre l'edizione critica, a cura di Gabriele Dotto e Roger Parker, sceglie di seguire la divisione in tre atti come attestato nel manoscritto autografo, conservato a Bergamo nella Civica Biblioteca Angelo Mai.\nSostituzioni di arie.\nL'opera segnata dal successo pi\u00f9 duraturo in tutta la produzione donizettiana ha subito con il tempo varianti adottate in seguito dalla tradizione.\nDurante la stagione del Carnevale del 1837 al teatro Apollo di Venezia, Fanny Tacchinardi Persiani sostitu\u00ec la cavatina \"Regnava nel silenzio\" con l'aria \"Perch\u00e9 non ho del vento\", che Donizetti aveva scritto per lei nella \"Rosmonda d'Inghilterra\" (1834). La primadonna - come pure altre, che seguirono il suo esempio - preferirono introdurre l'eroina in tal modo, tanto che il compositore nella versione francese \"Lucie de Lammermoor\" inser\u00ec fin dall'inizio tale aria, ovviamente tradotta, \"Que n'avons nous des ailes\".\nNei primi anni di vita di Lucia di Lammermoor (1836-1837) la scena della pazzia venne sostituita in alcuni allestimenti con il Rond\u00f2 finale della \"Fausta\".\nTagli di tradizione.\nDue sono le pagine pi\u00f9 comunemente tagliate nelle esecuzioni correnti dell'opera: nella Parte seconda, l'aria di Raimondo nella scena terza dell'atto primo; e ancora nella Parte seconda la scena prima dell'atto secondo, la cosiddetta scena della torre di Wolferag, il duetto tra Enrico ed Edgardo.\nI ruoli vocali e i trasporti.\nIl terzetto di ruoli vocali soprano, tenore, baritono, che forma la tipica costellazione del melodramma ottocentesco, \u00e8 alla base pure di quest'opera.\nIl punto di partenza di Donizetti per la vocalit\u00e0 della protagonista \u00e8 il belcanto rossiniano, mentre per le vocalit\u00e0 maschili \u00e8 adottato un canto spiegato.\nLucia incarna pienamente il significato che la voce di soprano ha avuto nel melodramma romantico: \u00e8 innanzitutto la giovane di cui il tenore \u00e8 innamorato ed \u00e8 al centro della vicenda. Donizetti le conferisce una scrittura mista: da un lato ci sono gli slanci drammatici d'una vocalit\u00e0 spianata e sillabica, dall'altro c'\u00e8 lo sfogo di una vocalit\u00e0 melismatica e virtuosistica. Le colorature di Lucia sono tutte mirate a esaltare la sua gentilezza, la grazia e il suo candore, ma anche a sottolineare la fragilit\u00e0 della sua indole, esprimendo il distacco dal mondo concreto, sensibile e reale, attraverso l'esibizione continua di gorgheggi in alta tessitura, volate e volatine, trilli, note ribattute e picchettati.\nLa vocalit\u00e0 di Lucia \u00e8 racchiusa nella locuzione moderna di soprano drammatico d'agilit\u00e0 e non di lirico leggero o di coloratura.\nLe parti salienti del ruolo di Lucia nell'edizione Ricordi prevedono dei trasporti rispetto all'autografo di Donizetti, e cos\u00ec sono eseguite sulle scene. Le parti interessate sono:\nEsistono fonti che testimoniano come, in qualche caso, la responsabilit\u00e0 di questi trasporti sia da ascrivere a Donizetti stesso seppure, in altre circostanze, \u00e8 documentato come egli abbia riportato quegli stessi passi alla tonalit\u00e0 originaria quando possibile: a questo proposito \u00e8 bene notare che i trasporti - pur rendendo in molti casi meno pericolosa la \"performance\" dei cantanti, incidono non poco sull'equilibrio tonale complessivo dell'opera, perch\u00e9 costringono a cambiare le modulazioni di raccordo all'aria e alterano pure le tonalit\u00e0 dei temi ascoltati in precedenza che, in un'aria trasportata, sono riproposti per ragioni drammaturgiche.\nLa scrittura vocale di Edgardo si divide tra accenti intrepidi e drammatici e un lirismo intenso. Egli pertanto possiede la vocalit\u00e0 del tenore di grazia, dalla voce soave e struggente, penetrante e luminosa nell'acuto che dona al pubblico singolare dolcezza ed etereo abbandono, divenendo il ritratto dell'eroe romantico maschile.\nSecondo Ashbrook, il ruolo di Edgardo fu il primo in cui debutt\u00f2 un tenore \"nel senso moderno del termine\", poich\u00e9 in quegli anni spariva la consuetudine dei tenori di usare il falsetto nel registro medio-acuto e fu proprio Duprez a utilizzare per primo - con un duro esercizio - il registro di petto anche per gli acuti. Duprez abbandon\u00f2 dunque nel corso della sua carriera le maniere del tenore contraltino - cui egli stesso aveva esordito e ancora si piegava, come si evince leggendo la parte scritta per lui nella \"Parisina\" (1833) dello stesso Donizetti, in tessitura molto acuta. Tuttavia nella parte di Edgardo permane un Mib sovracuto, nella cadenza appena prima della coda di \"Verranno a te sull'aure\": oggi questo passo si canta comunemente all'ottava inferiore. Esiste anche un'altra nota acuta, un Do diesis all'inizio di \"Tu che a Dio spiegasti l'ali\", proposto come variante e di cui si ignora l'autore, anche se Ashbrook avanza l'ipotesi che si debba a Enrico Tamberlik, un tenore noto per la potenza dell'acuto inserito in quel punto esatto.\nEnrico, come tutti i baritoni del melodramma romantico, \u00e8 l'antagonista dell'amoroso e rappresenta la longa mano della malvagit\u00e0 insieme alle deformazioni che l'esperienza della vita apporta all'uomo: scaltrezza, opportunismo e cinismo. Tutte caratteristiche riportate nel suo canto.\nAl terzetto romantico si aggiungono:\nLa \"scena della pazzia\".\nLa scena della pazzia \u00e8 la seconda Scena e aria della protagonista, ed \u00e8 seguita dalla Scena e aria di Edgardo che conclude l'opera.\nSi tratta probabilmente della pi\u00f9 celebre scena di pazzia della storia dell'opera, nota soprattutto nella versione modificata dai soprani dell'epoca, con l'aggiunta di una lunga cadenza con il flauto.\nNel libretto corrisponde alle scene V-VII della parte seconda, atto secondo. Nella partitura al numero 14.\nLa sua struttura \u00e8:\nLa versione con la glassarmonica.\nNella scena pi\u00f9 famosa, quella della pazzia, Donizetti prevede nell'autografo un uso straordinario della glassarmonica, o armonica a bicchieri: Donizetti stesso redasse l'intera parte, integrando abilmente il suo timbro particolare con l'orchestra sinfonica. Tuttavia, circostanze pratiche lo costrinsero a rinunciare a questa soluzione e a riscrivere la partitura, sostituendo la glassarmonica con il flauto.\nLa parte, infatti, era stata scritta per un esecutore ben preciso, Domenico Pezzi, che arriv\u00f2 a eseguirla con l'orchestra durante le prove della scena con la Tacchinardi. Il musicista, per\u00f2, lasci\u00f2 il Teatro di San Carlo a causa di dissidi intercorsi con la direzione (Pezzi cit\u00f2 precedentemente in giudizio il San Carlo per la mancata retribuzione delle sue prestazioni professionali in un balletto intitolato \"Amore e Psiche\", eseguito per la prima volta il 30 maggio 1835; nel corso delle 26 rappresentazioni, a un certo punto, il teatro sostitu\u00ec con il flauto gli interventi di glassarmonica). In virt\u00f9 di quanto accaduto, probabilmente fu chiesto a Donizetti di evitare definitivamente Pezzi. Non essendoci, dunque, disponibilit\u00e0 di validi solisti di quello strumento, Donizetti fu costretto a riscrivere la parte per flauto. Per tutto l'Ottocento la parte per glassamornica non fu mai menzionata. Soltanto nel 1941, con la pubblicazione dell'autografo di \"Lucia\" in facsimile, la circostanza torn\u00f2 a essere risaputa. Il flauto fu lo strumento pi\u00f9 idoneo alla sostituzione e fu scelto per il suo timbro cristallino, anche se non coincidente con l'idea originale.\nAlcuni critici esaltano la peculiarit\u00e0 del suono della glassarmonica, perch\u00e9 lo strumento \u00e8 capace di evocare le angosce generate dal senso di vulnerabilit\u00e0 della donna, connotando grazie al timbro tremolante stati di alterazione mentale. Come mostra Heather Hadlock, il suono della glassarmonica \u00e8 associato a un pensiero di pazzia e di alienazione proveniente \u00abdai tab\u00f9 erotici della cosiddetta societ\u00e0 sana e normale\u00bb. Lo strumento era stato utilizzato gi\u00e0 in un'altra opera di Donizetti, \"Il castello di Kenilworth\", e anche in quel caso la sonorit\u00e0 della glassarmonica \u00e8 associata a un personaggio femminile vittima dell'ingiustizia. Nell'autografo la parte per glassarmonica \u00e8 definita nei minimi dettagli. Quando la si elimina e la sua parte passa al flauto, si perdono gli incantevoli duetti tra il flauto stesso e glassarmonica. A partire dal 1970 la scena di pazzia di Lucia \u00e8 stata pi\u00f9 volte eseguita nella versione originale, anche se sorge il dubbio che utilizzare uno strumento che lo stesso Donizetti ha poi sostituito con il flauto possa essere non del tutto corretto.\nLa grande cadenza di tradizione con il flauto.\nCome \u00e8 noto, Donizetti scelse il flauto come unico sostituto possibile della glassarmonica, o armonica a bicchieri, lo strumento originariamente protagonista della famosa scena di pazzia.\nL'utilizzo di uno strumento solista risulta avere una funzione ben definita: segnala l'esistenza di un preciso \u201coggetto di pensiero\u201d, conferisce concretezza, attraverso il suono, ai pensieri del personaggio, sottolineando, in una stessa unit\u00e0 temporale, la distanza tra realt\u00e0 e pensiero, elemento caratterizzante il delirio di Lucia.\nPrima dell'introduzione della versione con il flauto, avvenuta nel 1889, in occasione della rappresentazione di \"Lucia di Lammermoor\" all'Op\u00e9ra Garnier, con Nellie Melba nel ruolo di Lucia, la cadenza era eseguita rispettando la prassi dell'epoca, ovvero con un unico respiro dalla sola voce, senza particolari difficolt\u00e0 tecniche n\u00e9 virtuosismi.\nNel XX secolo, grazie a soprani come Maria Callas e Luisa Tetrazzini, la grande cadenza per flauto \u00e8 diventata di tradizione, portando l'immaginario collettivo a pensare che fosse stata scritta dal compositore stesso.\nNel corso di molti decenni la musicologia ha avanzato ipotesi sull'origine della cadenza. Guglielmo Barblan e poi William Ashbrook ipotizzarono che la cadenza del flauto obbligato nella scena della pazzia fosse stata introdotta da Teresa Brambilla, la prima Gilda del Rigoletto verdiano. Solo grazie alla ricerca della Pugliese si \u00e8 potuto stabilire con certezza la data e la paternit\u00e0 della grande cadenza con il flauto.\nPare che nel ritardare l'introduzione della grande cadenza con flauto obbligato cos\u00ec come la conosciamo oggi abbiano giocato un ruolo fondamentale i periodici e i quotidiani del tempo, secondo i quali la pazzia di Lucia non poteva oscurare il \"topos\" del suicidio dell'uomo innamorato che concludeva l'opera.\nTuttavia \u00e8 errato pensare che questo sia il motivo per il quale Donizetti nel manoscritto autografo abbia scritto un semplice arpeggio sulla settima di dominante.\nIl compositore, infatti, ha soltanto voluto fornire all'interprete \u2013 seguendo peraltro una prassi del tutto corrente in quell'epoca \u2013 un canovaccio tonale in base al quale improvvisare nella discesa verso la tonalit\u00e0 di Fa maggiore.\nGli studi e la ripresa dei manoscritti presso l'Op\u00e9ra Garnier dimostrano che la cadenza con il flauto, il \"point d'orgue\" del ruolo di Lucia e dell'intera opera, fu scrupolosamente annotata e inserita proprio nel 1889, in occasione del debutto di Nellie Melba nel ruolo, nel quale la cantante australiana raggiunse una perfezione unica.\nDopo tale successo - assicurato da dieci settimane di prove - Mathilde Marchesi, insegnante della Melba, inser\u00ec in una sua raccolta tre versioni della cadenza: una identica a quella cantata dalla Melba all'Op\u00e9ra Garnier, e ci\u00f2 fa pensare che sia stata proprio lei a scriverla per la sua allieva; una identificata come variazione della prima; una caratterizzata dall'inserimento di una citazione di \"Verranno a te sull'aure\" eseguita dal flauto.\nCon questa grande cadenza con il flauto si capovolge il rapporto barocco tra la voce e lo strumento: non pi\u00f9 \"la voce come imitazione esornativa dello strumento, ma lo strumento come imitazione espressiva della voce\".\nIl libretto di Salvatore Cammarano e i cambiamenti al testo di Donizetti.\nNella stesura del libretto di Lucia di Lammermoor, Salvatore Cammarano dimostr\u00f2 un talento drammatico notevole. Gli storici della musica gli riconoscono una grande capacit\u00e0 di sintetizzare in poche righe lo stato d'animo dei personaggi, e la descrizione dei momenti salienti della storia. Nella prima met\u00e0 del XIX secolo il poeta \u2013 definizione che allora indicava il librettista \u2013 doveva tenere conto delle convenzioni di forme musicali cui adattare la struttura metrica e le rime, che il compositore poteva di suo pieno diritto modificare; lavoro in cui Cammarano riusc\u00ec magistralmente, creando un libretto efficace, concentrato, dotato di chiare motivazioni dei fatti, sfrondato di personaggi inutili, ben focalizzato sulle scene cruciali.\nIl compositore partecipava a tutte le fasi dell'elaborazione dei testi. Donizetti, tra i pochissimi compositori in grado di scriversi da solo un libretto intero \u2013 lo fece con \"Le convenienze ed inconvenienze teatrali\" (1827), \"Il campanello\" (1836), \"Betly, ossia la capanna svizzera\" (1836) \u2013 preferiva lavorare fisicamente a fianco dei suoi librettisti, evitando di comunicare tramite lettere, risparmiando tempo e permettendo una maggiore libert\u00e0 di discussione con il contatto diretto. Partecipava attivamente alla stesura del testo, collaborando in prima persona; almeno in qualche caso i suoi interventi sono tali che meriterebbe di figurare come secondo librettista.\nNello specifico, per quanto riguarda i versi di Lucia, molte sono le modifiche che Donizetti ha apportato al libretto originario di Salvatore Cammarano; \u201csono tagli, variazioni, o sostituzioni di alcune parole che egli ha effettuato nel momento della composizione, e, che testimoniano l'intervento del compositore sul testo poetico, allo scopo di renderlo pi\u00f9 fluido in funzione al canto, per addolcirlo con l'utilizzo di accostamenti eufonici, o con la scelta di sinonimi che ammorbidiscono suoni forti o duri\u201d.\nEsistono quindi molte decine di differenze tra il libretto a stampa e il testo che si sente cantare in teatro. Di seguito alcuni esempi:\nLa prima rappresentazione a Parigi e la versione in lingua francese.\nFurono due i debutti sui palcoscenici parigini del capolavoro di Donizetti, il primo in lingua italiana, nel 1837, il secondo poco pi\u00f9 di un anno e mezzo dopo, nel 1839, in una versione rielaborata musicalmente per l'occasione e in lingua francese.\nCome tutti i compositori del periodo, Donizetti cercava insistentemente di ottenere ingaggi dai teatri d'Oltralpe, che potevano assicurargli una carriera internazionale. I cantanti che gli erano amici, il suo agente Accursi e il banchiere de Coussy erano tutte figure impegnate nella sua promozione in Francia, dalla quale \u2013 peraltro \u2013 anche tutti loro erano pronti a ricavare benefici considerevoli. A spalancargli le porte di Parigi non furono per\u00f2 costoro, ma il puro e semplice successo di \"Lucia di Lammermoor\". Eseguita al Th\u00e8\u00e2tre-Italien sulla scia degli esiti nella Penisola il 12 dicembre 1837, con Fanny Tacchinardi anch'essa al suo debutto in quella citt\u00e0 e Rubini nel ruolo di Edgardo, la serata fu un tale trionfo da garantire al compositore l'inizio della tanto agognata nuova fase della sua carriera.\nLa versione francese, \"Lucie de Lammermoor\", vide invece la luce su commissione di Ant\u00e9nor Joly, un impresario che gestiva un teatro privato, il Th\u00e9\u00e2tre de la Renaissance. Joly riun\u00ec una compagnia di cantanti, un'orchestra, e affid\u00f2 a Donizetti la revisione dell'opera - modificata e riadattata in base alle scarse risorse economiche e alla piccola compagnia a disposizione \u2013 su una versione ritmica francese integrata da alcune varianti, predisposta dai librettisti Alphonse Royer e Gustave Va\u00ebz. C'\u00e8 da notare che il compositore non aveva molta fiducia nei mezzi messi a sua disposizione, visto che in una lettera defin\u00ec la compagnia come formata da \"juvenes et cani.\" Nonostante le riserve, \"Lucie de Lammermoor\" debutt\u00f2 il 6 agosto del 1839: la data \u00e8 accertata, anche se sul libretto originale \u00e8 erroneamente riportato il 10 agosto come data della prima.\nQuesto il resoconto della serata che Donizetti fece all'amico napoletano Tommaso Persico in una lettera:\nLa versione francese si conquist\u00f2 comunque un posto anche nel pi\u00f9 importante e pi\u00f9 famoso teatro di Parigi, anche se fu necessario aspettare qualche anno: il 20 febbraio 1846 debutt\u00f2 all'Op\u00e9ra, con Maria Dolores Nau e Gilbert Duprez nei ruoli di Lucie e Edgard.\nI cambiamenti della \"Lucie de Lammermoor\" rispetto alla versione italiana sono molti. In primo luogo \u00e8 suddivisa in tre atti (e non in due parti a loro volta suddivisi in atti), ma con una scansione molto diversa rispetto al manoscritto originale. C'\u00e8 da notare che Donizetti per la versione francese di \"Lucia\" non soltanto non compose niente di nuovo - se non poche battute e qualche recitativo -, ma piuttosto si concentr\u00f2 su un lavoro di forbici, per adattare l'opera a una compagnia di forze e capacit\u00e0 limitate. Per quanto riguarda l'articolazione di ciascuna scena le differenze si notano sin dalla prima, nella quale ci si sofferma maggiormente sugli antefatti della vicenda.\nI recitativi che presentano Henry sono riscritti, e Arthur entra non appena termina la cabaletta di quest'ultimo.\nNella scena di entrata di Lucie, risalta l'assenza dell'intervento solistico dell'arpa. Inoltre, accogliendo la scelta di Fanny Tacchinardi che spesso sostituiva la cavatina di Lucia con l'aria di Rosmonda dalla \"Rosmonda d'Inghilterra\", Donizetti qui sostituisce definitivamente \"Regnava nel silenzio\" e la cabaletta successiva, \"Quando rapito in estasi\", con l'aria e la cabaletta di Rosmonda, che tradotte diventano \"Que n'avons nous des ailes\" e \"Toi par qui mon c\u0153ur rayonne\", e sono prive di tempo di mezzo. Manca inoltre il personaggio di Alisa, sostituito da quello di Gilbert, che esce di scena prima dell'aria e della cabaletta di Lucie, dopo averle promesso di vegliare su di lei in cambio di un borsellino. Gilbert prende il posto di Alisa anche nel Sestetto del secondo atto. Nuovo \u00e8 il recitativo, che serve a rivelare la falsit\u00e0 di Gilbert, precedente il duetto Henry-Lucie, e scompare la scena fra Raimond e Lucie.\nAnche nel terzo atto si evidenzia una notevole riduzione delle scene. Comincia con il coro, cui segue l'ingresso di Edgard in casa di Asthon e il lancio della sfida. Al duetto fa seguito, in uno schema circolare, un'altra entrata del coro nuziale. Giunge Raimond con la notizia del tragico esito delle nozze, e il fatto \u00e8 riassunto in appena otto battute. Il recitativo che precede la scena della pazzia \u00e8 abbreviato, con l'omissione del tempo di mezzo, ma le arie restano le stesse, a parte un taglio corposo che precede la cabaletta. Anche se l'edizione Ricordi del 1837 pubblica questa scena in tonalit\u00e0 di Mib maggiore, Donizetti nella versione francese ottenne di stamparla nella tonalit\u00e0 originale di Fa maggiore. Analoga situazione riguarda il duetto di Lucie e Henry che apre il secondo atto, che da Sol maggiore torna al La maggiore dell'autografo.\nLa drammaturgia dell'opera.\nNell'Ottocento la struttura delle opere liriche seguiva convenzioni condivise che regolavano il susseguirsi degli accadimenti lungo gli atti, e la scansione della parte vocale dell'opera in numeri chiusi (arie, duetti, finali\u2026). Di norma, seguendo il modello del melodramma italiano del periodo, gli atti potevano essere da due fino a quattro, e in essi la vicenda partiva con i suoi antefatti, culminava nell'azione, infine precipitava negli effetti, ed \u00e8 proprio per questo che nell'ultima parte era inserita la catastrofe, cui tendeva tutto il racconto. I numeri chiusi, a loro volta, si articolavano in sezioni cinetiche (scena, tempo d'attacco, tempo di mezzo) oppure di sezioni statiche (aria, cabaletta, stretta). Nelle sezioni cinetiche, la vicenda narrata procedeva, e il tempo rappresentato effettivamente coincideva con il tempo necessario per lo svolgimento reale della vicenda. Nelle sezioni statiche mancava la coincidenza di queste due temporalit\u00e0; erano dedicate al pensiero, alle emozioni introspettive dei personaggi.\nLa prima parte della \"Lucia di Lammermoor\" si segnala per una particolare scelta drammaturgica. Nelle sezioni statiche, come sempre, i tre personaggi principali commentano internamente la vicenda e forniscono, quindi, una spiegazione di ci\u00f2 che accade in scena, vedi il cantabile e la cabaletta dell'aria di Enrico \"Cruda funesta smania\" e \"La pietade in suo favore\" e la cabaletta della cavatina di Lucia \"Quando rapito in estasi\", il duetto \"Verranno a te sull'aure\" tra Lucia ed Edgardo. Invece i momenti cinetici sono deputati interamente alla reminiscenza di eventi passati: in altre parole, non sono agiti fatti presenti, ma si raccontano vicende gi\u00e0 accadute. Caso emblematico \u00e8 il recitativo \"Quella fonte mai\", dove Lucia racconta alla dama di compagnia Alisa di avere avuto la visione del fantasma. In \"Regnava nel silenzio\", l'aria che segue, Lucia continua il suo racconto, arricchendolo di dettagli al fine di trasportare l'accaduto nel tempo presente, e consentire ad Alisa (e al pubblico) di viverlo attraverso le sue parole. In quest'aria, la dinamicit\u00e0 \u00e8 nella mente di Lucia: essa rivive l'accaduto mostrandolo ad Alisa e rende il momento dinamico per tutti coloro che ascoltano, poich\u00e9 li mette in condizione immedesimarsi e vivere il fatto narrato. Pochi gli accadimenti effettivi dell'atto di esordio \u2013 la scoperta da parte di Enrico dell'amore tra Lucia ed Edgardo, lo scambio degli anelli tra i due innamorati \u2013 e l'unico gesto che potrebbe avere effetti sulla trama, la decisione di Edgardo di chiedere la mano di Lucia a Enrico, \u00e8 un'intenzione che non si concreta per volont\u00e0 della stessa protagonista.\nNel corso della seconda parte dell'opera \u2013 a parte il momento di raccordo a inizio d'atto, in cui Normanno e Enrico parlano del matrimonio combinato e degli stratagemmi messi in atto per fare credere a Lucia che Edgardo l'abbia dimenticata \u2013 le azioni si susseguono invece freneticamente. Il duetto fra Lucia ed Enrico \"Il pallor funesto, orrendo\" \u00e8 il momento nel quale avviene il passaggio dal tempo diegetico della prima parte dell'opera al tempo mimetico, presente in questa seconda parte.\nDonizetti e Cammarano si servono, di norma, di tre espedienti per attuare questo passaggio: eliminano il racconto a favore dell'azione (ed \u00e8 sintomatico il moltiplicarsi delle didascalie che nel libretto indicano cosa fare). Poi dilatano le sezioni cinetiche (scene, tempi d'attacco, tempi di mezzo): se nei tempi di mezzo della prima parte l'azione non procede \u2013 si veda, nel duetto fra Edgardo e Lucia, \"Ei mi abborre\" -, nella seconda parte essi sono fondamentali per lo sviluppo della vicenda \u2013 si veda fra Lucia ed Enrico \"La pietade \u00e8 tarda ormai\". Infine, intervengono anche sulle sezioni liriche (arie e cabalette) attraverso il semplice rivolgersi, da parte del personaggio impegnato nel numero chiuso, a un altro. Un esempio \u00e8 la cabaletta del duetto fra Enrico e Lucia \"Se tradirmi tu potrai\", durante la quale Enrico parla direttamente alla sorella alternando minacce e commiserazioni. \u00c8 questo il momento in cui si raggiunge il climax, il culmine drammatico dell'opera: Lucia \u00e8 spinta a sposare Arturo. Con il concertato \"Chi raffrena il mio furore\" l'azione si ferma di nuovo: la firma del contratto di matrimonio tra Arturo e Lucia marca in punto di non ritorno, segnalato dal grandioso momento d'insieme con le reazioni dilatate di tutti i personaggi in gioco, i cui i destini qui si congiungono e precipitano.\nNell'atto finale vi \u00e8 moltissima azione ma \u2013 a differenza di quanto avveniva nell'atto precedente \u2013 torna a essere raccontata. Se nell'atto iniziale predominava il tempo diegetico, che nell'atto centrale dell'opera cedeva il passo a quello mimetico, qui i due tempi si compenetrano. L'azione si svolge fuori scena, \u00e8 determinata da una forza potente e soprannaturale, il destino, dunque non pu\u00f2 che essere raccontata in quanto l'uomo perde la possibilit\u00e0 di governare la vicenda. Avviene questo nella scena settima del secondo atto, quando Edgardo intona \"Di liete faci ancora\". Qui Edgardo e gli spettatori hanno due visioni diverse, perch\u00e9 Edgardo immagina il tradimento di Lucia che gli spettatori sanno non essere avvenuto in quanto il destino ha deciso altrimenti.\nTuttavia una totale confluenza dei due tempi si ha soltanto nell'aria della pazzia: sotto il profilo dell'azione fisica non accade nulla, la scena \u00e8 raccontata, e prima ancora che compaia la protagonista, tutti conoscono lo stato in cui si trova. Lucia vaneggia, confonde desideri e realt\u00e0, mischia passato e presente sia nei tempi verbali utilizzati, sia nelle reminiscenze musicali di eventi trascorsi. La scena rimanda musicalmente alla cavatina iniziale, che a sua volta rimanda all'incontro con il fantasma: questa catena di rimandi consente di capire che il destino della poveretta era segnato, che quanto accaduto per decisione umana non era altro che la maniera di compierlo. Perno drammaturgico dell'opera, la grande \u201cscena di pazzia\u201d \u00e8 intenzionalmente alterata da Donizetti nei rapporti tra le parti: la scena \"Il dolce suono\" \u00e8 pi\u00f9 lunga dell'aria \"Ardon gli incensi\", la cadenza raggiunge la lunghezza dell'aria che la precede, e la cabaletta si presenta in tempo Moderato e con dimensioni pi\u00f9 che dilatate.\nIl destino degli innamorati infelici si compie attraverso la morte che invade la scena con il suicidio di Edgardo. Il tenore - dopo avere cantato \"Tu che a Dio spiegasti l'ali\" - \"trae rapidamente un pugnale e se lo immerge nel cuore\", come nel libretto recita la didascalia della scena ultima. Donizetti qui, oltre a dilatare significativamente la cabaletta e a rallentarne il tempo \u2013 esattamente come nella grande scena di Lucia \u2013 altera significativamente la convenzionalit\u00e0 del numero chiuso dell'aria, inserendovi un'azione proprio a met\u00e0: a questo punto \u2013 difficile cantare con un pugnale nel petto \u2013 utilizza un espediente molto efficace affidando la ripresa a due violoncelli, che pongono in musica gli ultimi sospiri dell'uomo agonizzante.\nLa scelta di concludere l'opera con la morte di Edgardo ne sancisce lo status di eroe romantico. \u00c8 un vinto e un perseguitato che non abbandona mai fierezza, dignit\u00e0, speranza, passione, neppure negli ultimi istanti della sua vita. La scelta di morire \u00e8 vissuta come un gesto supremo d'amore, la sola possibilit\u00e0 che gli resta per congiungersi finalmente a Lucia: \"Se divisi fummo in terra/ Ne congiunga il Nume in ciel\".\nLa simbologia strumentale.\nIn \"Lucia di Lammermoor\" Donizetti coniuga colore strumentale, andamento melodico, gioco tonale e ritmico, con una maestria tale da creare una sorta di \"libretto musicale\" complementare, rafforzativo e anticipatorio del testo di Cammarano. Prova di ci\u00f2 sono le scelte timbriche: l'opera inizia con le percussioni, timpani che scandiscono cupi rintocchi di una marcia funebre, schema ritmico che verr\u00e0 pi\u00f9 volte ripreso durante tutta l'opera, anticipando gli eventi drammaturgici.\nLa prima frase melodica \u00e8 affidata ai corni, metafora di guerra, e tende a chiudersi disegnando una parabola sonora discendente. Interessante \u00e8 la graduale e progressiva entrata di strumenti (flauto, oboe, clarinetto) che termina con l'improvviso fremito degli archi (misura 39 della partitura) dal quale si staglia il cadenzato solitario della tromba. Questi elementi simboleggiano, rispettivamente, gli stati d'animo dei tre protagonisti: la sofferenza di Lucia, il furore di Enrico e gli slanci di Edgardo.\nUn'arpa introduce l'ingresso di Lucia, descrivendola come una figura virginea e angelica. Allo stesso tempo, tuttavia, la sua struttura ornamentata lascia presagire un dramma carico di patetismo, tutto imperniato sui sentimenti pi\u00f9 intensi della donna.\nNel duetto \"Verranno a te sull'aure\" (fu una canzone di zampognari che lo ispir\u00f2 a Donizetti) il raddoppio della melodia nei violini sembra volere fondere il cuore del compositore con quello dei due amanti. Nella seconda parte, invece, l'ingresso di Lucia \u2013 senza parole - \u00e8 sottolineato da frasi spezzate ed eloquenti affidate all'oboe, che si perdono nel fremito dell'orchestra subito evocato all'accenno al matrimonio. Seguono i corni che introducono, stavolta sul grave pizzicato degli archi, un'atmosfera pi\u00f9 funesta.\nI corni assumono una connotazione diversa dopo l'entrata di Edgardo nella scena IV dell'atto primo (nelle battute immediatamente precedenti il Sestetto): nonostante le accentuazioni eroiche, spicca il languore del cromatismo nel quale \u00e8 musicalmente riconoscibile il personaggio di Edgardo.\nNella scena della pazzia, emblema della \"pietas\" donizettiana, non \u00e8 pi\u00f9 l'arpa ad accompagnare Lucia, bens\u00ec il flauto, raddoppiato dalla glassarmonica, strumento deprivato di timbro: in questo modo il compositore porta alla massima esaltazione la psicologia dell'infelice rendendo l'irrealt\u00e0 sonora lo specchio dell'irrealt\u00e0 del delirio.\nNell'ultima, drammatica scena, \u00e8 il timbro del violoncello a cantare la melodia al posto di Edgardo nella ripresa della cabaletta, dando voce alla speranza della consolazione ultraterrena che pervade l'animo distrutto dell'innamorato fedele sino alla morte.\n\"Lucia di Lammermoor\" in \"Madame Bovary\".\nNella seconda parte di Madame Bovary di Gustave Flaubert, il capitolo XV \u00e8 pressoch\u00e9 interamente dedicato a una rappresentazione di \"Lucia di Lammermoor\" cui Emma Bovary assiste a Rouen. Rouen, intanto, \u00e8 una delle citt\u00e0 nelle quali i biografi dello scrittore francese hanno supposto che questi potesse avere assistito a una rappresentazione dell'opera, forse nel 1840; ma si \u00e8 anche dubitato che l'avesse proprio vista. L'autore, tuttavia, nel 1850 cita una rappresentazione tenutasi a Costantinopoli.\nDurante la rappresentazione, l'attenzione di Emma viene meno proprio nel momento della scena della pazzia, vuoi perch\u00e9 attirata dalla inattesa presenza di L\u00e9on, vuoi come metafora del gusto della prima met\u00e0 dell'Ottocento che considerava questa scena meno suggestiva di altre.\nA una attenta analisi, tuttavia, non pu\u00f2 sfuggire il simbolismo che accomuna il romanzo naturalista all'opera donizettiana, specialmente alla scena della pazzia.\nCome Emma \u00e8 il simbolo di un disagio che cova nel seno della borghesia francese, riflettendo un'insoddisfazione tipica della seconda met\u00e0 del XIX secolo, cos\u00ec in Lucia la presenza dello strumento solista rappresenta la sovrapposizione di realt\u00e0 e pensiero in uno stato di completa deriva fisica e psicologica.\nNotevole \u00e8 anche il fatto che la personalit\u00e0 di entrambe le donne sia riassumibile nella frase \u00ab\"c'\u00e8 sempre un desiderio che trascina, e una convenienza che trattiene\"\u00bb.\nCitazioni in film.\nIn una breve scena del film di Woody Allen \u201cIncontrerai l\u2019uomo dei tuoi sogni\u201d (2010), i protagonisti Naomi Watts e Antonio Banderas, assistono insieme all\u2019opera \u201cLucia di Lammermoor\u201d."}
{"id": "391707", "revid": "446353", "url": "https://it.wikipedia.org/wiki?curid=391707", "title": "Nave ausiliaria", "text": "La nave ausiliaria \u00e8 una unit\u00e0 navale militare progettata per svolgere uno o pi\u00f9 compiti di supporto sia alle navi da guerra sia nelle operazioni navali in generale. In questo senso le \"ausiliarie\" non sono navi da combattimento nel senso stretto del termine anche se mantengono un armamento di difesa. Questi mezzi navali, che possono comprendere anche diverse tipologie di navi, svolgono un ruolo fondamentale nelle Marine di ogni grandezza, in quanto dipende da loro l'efficienza generale della flotta, in molti casi schierata lontano dai porti nazionali. La composizione e le dimensioni della flotta delle ausiliarie dipende dalla grandezza della Marina e dalla missione principale della stessa. Cos\u00ec nelle Marine di piccole dimensioni che svolgono principalmente compiti di controllo delle acque territoriali le dimensioni e i compiti delle ausiliare saranno molto diversi da quelli delle Marine pi\u00f9 grandi che hanno flotte pensate per operare, e per lunghi periodi, in acque lontane.\nRuoli.\nI principali ruoli dalle navi ausiliarie, spesso svolti da navi specializzate e appositamente costruite, sono i seguenti:"}
{"id": "391709", "revid": "413187", "url": "https://it.wikipedia.org/wiki?curid=391709", "title": "Any where out of the world", "text": ""}
{"id": "391711", "revid": "1005847", "url": "https://it.wikipedia.org/wiki?curid=391711", "title": "Elezioni presidenziali in Francia del 1969", "text": "Le elezioni presidenziali in Francia del 1969 si tennero il 1\u00ba giugno (primo turno) e il 15 giugno (secondo turno); Georges Pompidou fu eletto Presidente della Repubblica al secondo turno.\nStoria.\nLe elezioni presidenziali del 1969 sono state le terze elezioni del Presidente della Repubblica francese della Quinta Repubblica.\nEsse furono anticipate, rispetto alla scadenza naturale del mandato, a causa delle dimissioni del Presidente de Gaulle a seguito del referendum sulla riforma del Senato e la regionalizzazione dell'aprile 1969.\nIl candidato dei gollisti \u2013 che godevano di un'ampia maggioranza parlamentare a seguito delle elezioni anticipate del 1968 \u2013 \u00e8 Georges Pompidou, gi\u00e0 Primo ministro di de Gaulle; questi \u00e8 sostenuto anche dai Repubblicani indipendenti di Giscard d'Estaing. \nAlain Poher, all'epoca Presidente del Senato (e in questa veste Presidente della Repubblica ad interim), si candida appoggiato da alcuni partiti centristi. \nLa sinistra francese (SFIO, PSU e PCF) non trova un candidato comune, si presenta divisa con ognuno un proprio candidato e nessuno dei tre accede al secondo turno. \nA posteriori \u2013 visti i risultati del primo turno \u2013 un candidato unico a sinistra avrebbe potuto accedere al secondo turno; l'assenza della sinistra al secondo turno, a causa di divisioni e candidature multiple, si riverificher\u00e0 alle elezioni presidenziali del 2002. \nDopo il primo turno, Jacques Duclos, dato che nessuno dei due candidati del secondo turno era di \"sinistra\" \u2013 l'espressione diventata poi celebre fu \u00abbonnet blanc, blanc bonnet\u00bb per significare che alla fine i due erano simili \u2013, invita i propri elettori all'astensione o al voto bianco; ci\u00f2 spiega l'aumento degli astensionisti e dei voti non espressi al secondo turno; e ci\u00f2 priva Alain Poher di ogni (teorica) possibilit\u00e0 di vittoria al secondo turno."}
{"id": "391718", "revid": "144796", "url": "https://it.wikipedia.org/wiki?curid=391718", "title": "Antoniotto Botta Adorno", "text": "Su di lui.\nDella sua famiglia, che peraltro forn\u00ec sette dogi della Repubblica di Genova, egli fu storicamente e sicuramente il pi\u00f9 conosciuto, in chiave negativa, per aver legato il proprio nome ad una delle pagine pi\u00f9 tristi ma anche pi\u00f9 gloriose dell'antica Repubblica, di cui firm\u00f2 la \"capitolazione eseguita e consegnata\".\nFu di fatto - secondo gli storici - colui che port\u00f2 alla sommossa popolare di Portoria accesa dal celebre grido di \"Che l'inse?\" (\"Che incomincio?\" vale a dire - devo dare inizio ad una zuffa?) lanciato contro gli occupanti piemontesi e austriaci dal ragazzo genovese Giovan Battista Perasso, detto \"il Balilla\".\nBiografia.\nAntoniotto Botta Adorno nacque da Luigi e Maria Matilde Meli Lupi di Soragna. Un anno dopo la sua nascita, il padre, ritenuto autore di un tentativo di colpo di Stato ai danni del doge, fu espulso dal territorio della Repubblica e inviato in esilio, nonch\u00e9 condannato a morte in caso di ritorno a Genova, citt\u00e0 della quale era originaria la famiglia Adorno.\nAlla morte del padre, avvenuta nell'anno 1700, alla guida della famiglia successe il fratello maggiore Alessandro, mentre per Antoniotto si apr\u00ec la strada della carriera militare gi\u00e0 intrapresa da un altro fratello, Giovan Battista. Fu cos\u00ec che nel 1711 Antoniotto Botta Adorno part\u00ec per conto dell'ambasciata imperiale austriaca verso la corte di Lisbona.\nSotto le armi ebbe modo di distinguersi per atti di valore durante la battaglia d'Ungheria contro l'impero turco ma soprattutto nell'assedio di Belgrado del 1717, dove combatt\u00e9 al fianco del principe Eugenio di Savoia. Per il suo valore fu promosso tenente colonnello, generale d'artiglieria e generale feldmaresciallo; fu anche generalissimo delle armate austro-ungariche e sarde.\nDopo aver assunto, al posto del principe del Liechtenstein, il comando supremo delle truppe austro-piemontesi, e prima di occupare Genova, sconfisse le truppe dell'esercito ispano-francese nella battaglia della val Tidone, presso Piacenza.\nPatrizio che per ragioni familiari ebbe forti motivi di rivalsa verso la libera Repubblica genovese, nel settembre del 1746 Botta Adorno intervenne maldestramente, quale maresciallo imperiale e governatore di Genova, nella negoziazione aperta dai responsabili della Repubblica con le forze piemontesi-austriache in procinto di occupare la citt\u00e0.\nIn particolare, il suo atteggiamento durissimo (\u00abAi genovesi lascer\u00f2 solo gli occhi per piangere\u00bb, disse impietosamente al doge Giovanni Francesco II Brignole Sale che inginocchiato davanti a lui chiedeva piet\u00e0) sottomise la citt\u00e0 ad un pesante giogo che si protrasse fino all'inverno di quell'anno, ovvero fino alla decisiva insurrezione popolare del 5 dicembre.\nBotta Adorno come diplomatico.\nDal 1754 al 1765 Antoniotto Botta Adorno fu amministratore dei beni del fratello Alessandro, caduto ammalato durante un viaggio a Vienna.\nDal 1757 al 1766 fu Presidente di quel Consiglio di Reggenza lasciato da Francesco Stefano di Lorena a gestire il suo Granducato di Toscana.La sua nomina, al posto di Emmanuel de Nay, conte di Richecourt, fu gradita al governo francese, che si ostinava a credere che l'editto di neutralit\u00e0 di Livorno e Portoferraio del 1757 da osservare nella guerra in corso in realt\u00e0 fosse un provvedimento filo inglese.\nLa guerra in corso era la Guerra dei sette anni, dove Vienna era alleata di Parigi, e l'ambasciatore francese a Vienna fu incaricato di convincere Francesco Stefano di Lorena del fatto che i suoi incaricati di governare la Toscana si muovono su una linea, non solo diversa, ma decisamente alternativa rispetto alla sua.Il governo francese accolse la nomina del Botta Adorno, poich\u00e9 ritenuto come non filo inglese, e pi\u00f9 propenso a riportare la Toscana, bene o male di appartenenza all'imperatore del Sacro Romano Impero, su una linea politica di sostegno, o che perlomeno non favorisse l'avversario inglese.\nNel frattempo, nel 1762, ripresa la carriera diplomatica, part\u00ec come ambasciatore presso la corte dell'imperatrice Caterina II di Russia.\nTerminata la reggenza del Granducato di Toscana, il Botta Adorno si ritir\u00f2 dapprima a Torre d'Isola e poi a Branduzzo, dove mor\u00ec quasi novantenne.\nLa leggenda su Botta Adorno.\nIntorno alla figura del marchese Antoniotto Botta Adorno \u00e8 nata una leggenda che vuole il suo fantasma aggirarsi nel castello di Torre d'Isola, e pi\u00f9 specificamente nell'antica torre dove alcuni suppongono egli abbia nascosto il tesoro trafugato da Genova nel dicembre 1746.\nNon si spos\u00f2 mai, n\u00e9 ebbe figli e lasci\u00f2 ai parenti un ricco patrimonio. Non si sa dove il suo corpo sia stato sepolto, anche se probabilmente fu inumato a Pavia, dove nella chiesa dei santi Gervaso e Protasio \u00e8 visibile una lapide con le sue insegne nobiliari."}
{"id": "391728", "revid": "2043609", "url": "https://it.wikipedia.org/wiki?curid=391728", "title": "Maria Leszczy\u0144ska", "text": "Biografia.\nInfanzia.\nMaria Karolina Zofia Felicja Leszczy\u0144ska h. Wieniawa era la seconda figlia di Stanislao Leszczy\u0144ski e di sua moglie Caterina Opali\u0144ska. Sua sorella maggiore Anna Leszczy\u0144ska mor\u00ec all'et\u00e0 di 18 anni di polmonite.\nL'infanzia di Maria fu turbata dalla sventura politica di suo padre. Paradossalmente, la disperata carriera politica di re Stanislao fu infine il motivo per cui sua figlia Maria fu scelta come sposa di re Luigi XV di Francia. Priva di legami politici, sua figlia era vista dai francesi libera dal fardello delle alleanze internazionali.\nNacque a Trzebnica nella Bassa Slesia, l'anno prima che suo padre fosse eletto \"Re di Polonia\", grazie all'appoggio di Carlo XII di Svezia, che aveva invaso il paese nel 1704. Nel 1709, suo padre fu deposto quando l'esercito svedese perse il sopravvento in Polonia, e alla famiglia fu concesso rifugio da Carlo XII nella citt\u00e0 svedese di Kristianstad in Scania. Durante la fuga, Maria fu separata dal resto della sua famiglia; fu successivamente trovata con la sua balia nascosta in una culla in una stalla, anche se un'altra versione afferma che era in realt\u00e0 una cava in una vecchia miniera. In Svezia, la famiglia fu accolta dalla regina madre Hedwig Eleonora e divennero membri popolari della vita mondana nelle tenute della nobilt\u00e0 intorno a Kristianstad; nel 1712, visitarono anche Medevi, la spa della regina madre. Sin da questo periodo della sua vita, Maria parlava la lingua svedese, con l'accento dello Scania, e mentre era regina di Francia era nota per accogliere gli ambasciatori svedesi in Francia con la frase svedese: \"Benvenuto, carissimo cuore!\". Nel 1714, Carlo XII diede loro il permesso di vivere nella provincia svedese di Zweibr\u00fccken in Germania, dove si mantennero con gli introiti dello Zweibr\u00fccken: vissero l\u00ec fino alla morte di Carlo XII nel 1718.\nMolto legata a suo padre, Maria condivise il suo esilio a Wissembourg nella provincia francese dell'Alsazia, un luogo suggerito da Filippo II, Duca d'Orl\u00e9ans, nipote di Luigi XIV e reggente del Regno di Francia durante la minore et\u00e0 di Luigi XV.\nAlla famiglia fu concessa una pensione dal \"R\u00e9gent\" e, mentre viveva a Wissembourg, Maria fu chiesta in matrimonio da Luigi Enrico di Borbone, principe di Cond\u00e9, che divent\u00f2 il primo ministro di Luigi XV alla morte del reggente nel dicembre 1723. Quello stesso anno, il giovane Re si ammal\u00f2: temendo che il trono restasse vacante per la mancanza di eredi, il primo ministro propose il matrimonio tra Luigi e Maria.\nMatrimonio.\nMaria era su una lista di 99 principesse europee idonee a sposare il giovane Luigi XV.\nIl Cardinale Fleury, che voleva per il Re una sposa regale aliena dal trascinare la Francia in complicate alleanze politiche, sostenne il matrimonio. Un aspetto nella scelta di Maria fu il fatto che era abbastanza adulta per avere figli, mentre la sposa designata in precedenza, l'infanta Mariana Vittoria di Spagna, era ancora troppo giovane.\nIl matrimonio per procura ebbe luogo il 15 agosto 1725 nella cattedrale di Strasburgo, Luigi XV era rappresentato da suo cugino, il duca di Orl\u00e9ans, \"Louis le Pieux\".\nIl primo incontro tra Luigi e Maria avvenne alla vigilia del loro matrimonio, che ebbe luogo il 5 settembre 1725, al castello di Fontainebleau. Maria aveva ventidue anni e Luigi quindici. La giovane coppia, fu riferito, si piacque a prima vista.\nL'annuncio delle nozze non fu accolto bene alla corte reale poich\u00e9 il padre di Maria era stato sovrano solo per un breve periodo; ella fu ritenuta una pessima scelta. C'erano delle voci prima delle nozze che la sposa fosse brutta, epilettica e sterile. Tuttavia, Maria fu ben accolta tra la popolazione dal principio, ad esempio quando ella elarg\u00ec del denaro lungo la strada verso le sue nozze a Fontainebleau, secondo una consolidata prassi dei giorni di particolare festa.\nIl Cardinale de Fleury, che era stato il tutore di Luigi, fu nominato Gran Cappellano di Marie.\nIn seguito al suo matrimonio, il nome polacco di Maria fu trasformato nel francese \"Marie Leczinska\".\nIl matrimonio della giovane coppia fu inizialmente felice. Nell'agosto del 1727, Maria diede alla luce due gemelle chiamate Luisa Elisabetta di Francia e Anna Enrichetta di Francia, al Palazzo di Versailles. La maggiore delle due gemelle, Luisa Elisabetta, in seguito spos\u00f2 l'infante Felipe di Spagna e infine divent\u00f2 duchessa consorte di Parma. Attraverso Luisa Elisabetta, Maria divent\u00f2 antenata di Juan Carlos di Spagna.\nDopo il parto difficoltoso di Luisa Maria di Francia, nel 1737, che quasi le cost\u00f2 la vita, non ebbe altri figli. Nel 1738, ella rifiut\u00f2 l'ingresso di Luigi nella sua camera da letto, e in seguito a questo episodio, il loro rapporto privato termin\u00f2, anche se il matrimonio formale continu\u00f2 nonostante le infedelt\u00e0 del marito.\nLuigi XV era un famigerato donnaiolo. Alcune delle sue amanti, in particolar modo Madame de Pompadour, che fu introdotta alla corte di Versailles nel 1745 in occasione del matrimonio del Delfino Luigi, alla fine offuscarono lo status sociale della Regina. Molte delle relazioni romantiche di suo marito erano di sua conoscenza, ed ella o semplicemente le accettava, o era in grado di impedirle, e in ogni circostanza dimostrava un'attitudine alla discrezione e alla dignit\u00e0. Mantenne un rapporto relativamente buono verso Madame de Pompadour.\nMaria ebbe un legame molto intimo con i suoi figli.\nRegina di Francia.\nLa regina Maria non riusc\u00ec mai ad acquisire nessuna influenza politica. Fece un tentativo di coinvolgimento in politica al principio del loro matrimonio quando lei, nel 1726, chiese a Luigi di nominare l'impopolare duca di Borbone come ministro del Gabinetto, nonostante gli avvertimenti di suo padre. Re Luigi prese il suo tentativo di coinvolgimento in politica molto male, e dopo il 1726 ella fu completamente separata dagli affari di Stato e da ogni influenza politica su Luigi. \nNel 1733 dichiar\u00f2 il suo sostegno al padre nella sua pretesa sul trono polacco. La regina Maria, cos\u00ec come sua madre, mantenne una corrispondenza politica con Margareta Gyllenstierna, la consorte di Arvid Horn, che aveva conosciuto durante il suo soggiorno in Svezia.\nLa regina Maria rappresent\u00f2 il re molte volte nei rituali cerimoniali alla corte di Versailles durante le sue molte assenze da tali questioni.\nLuigi le concesse una pensione annuale di 150.000 lire e le forn\u00ec un grande appartamento nel palazzo dove lei poteva vivere in modo pi\u00f9 informale con la sua cerchia di amici. Tra i suoi pi\u00f9 noti ospiti ci furono la coppia de Luynes.\nMaria era una devota cattolica. Il suo maggior contributo alla vita di Versailles fu l'evento settimanale di concerti corali polacchi. Era anche una grande amante della musica e della pittura e la protettrice di molti artisti. Conobbe il castrato Farinelli nel 1737, e, nel 1764, il giovane Mozart che ella trov\u00f2 molto carino, e funse da interprete per suo marito e la sua famiglia che non comprendevano il tedesco. Intraprese anche una corrispondenza con Voltaire, per il quale ottenne una pensione.\nIn un'epoca in cui la Francia era una nazione molto potente, spesso in conflitto con l'Austria, l'ambasciatore austriaco in Francia, conte de Mercy-Argenteau, che in seguito contribu\u00ec a garantire il matrimonio del Delfino e Maria Antonietta, si diceva fosse stato coinvolto sentimentalmente con la regina; ci\u00f2 sembra poco probabile e fu ignorato come pettegolezzo di corte. Maria era nota per le sue buone maniere, la grazia e la sua piet\u00e0.\nSua nuora, la delfina, mor\u00ec all'et\u00e0 di 20 anni dopo aver dato alla luce una bambina Maria Teresa di Francia, \"Madame Royale\". La regina, molto affezionata e amorevole verso il suo unico figlio maschio, lo incoraggi\u00f2 a prendere come sua seconda moglie la duchessa Maria Giuseppina di Sassonia, la figlia del rivale di suo padre, Federico Augusto di Sassonia. Inizialmente, questa connessione caus\u00f2 un po' di attrito tra la regina e la sua nuova nuora. Tuttavia, l'attrito fu presto superato, come riferito poich\u00e9 la giovane principessa tedesca era un'ammiratrice del padre della regina. In suo onore, diversi nipoti della regina ricevettero il nome Stanislao al loro battesimo.\nMorte.\nMaria Leszczy\u0144ska, regina consorte di Francia per quasi 45 anni, fu davvero la sovrana di un popolo. Anche se raramente fu impegnata in politica, intervenne per suo marito a feste di corte a Versailles, a causa delle sue frequenti assenze. La sua morte, avvenuta il 24 giugno 1768, un giorno dopo il suo sessantacinquesimo compleanno, fu un durissimo colpo per la monarchia francese e anche per Luigi XV, che nonostante tutto l'aveva sempre rispettata e apprezzata. Fu sepolta nella basilica di Saint Denis, e il suo cuore deposto nella chiesa di Notre-Dame-de-Bonsecours a Nancy, vicino alla tomba del padre.\nDiscendenza.\nMaria Leszczy\u0144ska e Luigi XV di Francia ebbero:"}
{"id": "391738", "revid": "2034231", "url": "https://it.wikipedia.org/wiki?curid=391738", "title": "Funzionalismo (sociologia)", "text": "Il funzionalismo ha ricoperto per diversi anni una posizione dominante tra le teorie sociologiche contemporanee.\nNel funzionalismo la societ\u00e0 \u00e8 concepita come un insieme di parti interconnesse tra di loro. Nessuna di esse, quindi, pu\u00f2 essere intesa isolata dalle altre, ma solamente nel suo contesto. Le relazioni che intercorrono tra le parti della societ\u00e0 sono di tipo \"funzionale\", ovvero ogni elemento svolge un particolare compito che, unito a tutti gli altri, concorre a creare e mantenere l'equilibrio e l'ordine sociale. Esiste dunque, per il funzionalismo, uno stato di equilibrio nella societ\u00e0 che si ha quando ogni parte svolge correttamente il proprio compito. Per questo motivo possiamo affermare che il funzionalismo \u00e8 basato sul modello del sistema organico che troviamo nelle scienze biologiche. Ad esempio Durkheim, uno dei fondatori di questa teoria, pur non facendo mai riferimento al termine \"funzionalismo\", pone l'attenzione sul concetto di \"funzione\" intesa quale attivit\u00e0 volta al soddisfacimento dei bisogni generali dell'organismo sociale, inteso quale organismo \"sui generis\", dotato di un'autonoma natura.\nDescrizione.\nIl concetto fondamentale del funzionalismo sociologico \u00e8 lo studio della societ\u00e0, intesa come una globalit\u00e0 di strutture sociali e culturali (costumi, credenze, riti, tecniche, azioni sociali, ecc.), relazionate fra loro, la cui funzione \u00e8 quella di contribuire a preservare quelle condizioni essenziali per l'esistenza del sistema sociale indagato.\nLo scopo dell'analisi \u00e8 quello di verificare la natura di quelle condizioni e il loro rapporto con le strutture; di studiare i meccanismi in base ai quali l'alterazione di una struttura pu\u00f2 trascinare tutto il sistema ad un mutamento.\nIl funzionalismo vede la societ\u00e0 come un organismo o un sistema nel quale le singole parti rispondono a specifiche funzioni.\nIl funzionalismo si \u00e8 diffuso nell'ambito sociologico a partire dagli anni quaranta del Novecento, grazie al lavoro di Talcott Parsons, Robert K. Merton e Marion J. Levy Jr., che si fonda sul funzionamento del sistema piuttosto che sull'individuo, diversamente dal \"microfunzionalismo\" proposto da Kurt Lewin."}
{"id": "391743", "revid": "106908", "url": "https://it.wikipedia.org/wiki?curid=391743", "title": "The Singing Detective", "text": "The Singing Detective \u00e8 una miniserie televisiva britannica in sei episodi. Scritta da Dennis Potter nel 1985, fu trasmessa sul canale BBC One tra il 16 novembre e il 21 dicembre 1986. Fu poi trasmessa negli Stati Uniti per la prima volta nel gennaio 1988.\nCandidato a undici British Academy Television Awards, tra cui Migliore serie e Miglior attrice (per Alison Steadman), alla cerimonia del 22 marzo 1987 \"The Singing Detective\" vinse solo il premio al Miglior attore (Michael Gambon).\nNel 2003, \u00e8 uscito negli USA una versione cinematografica, \"The Singing Detective\", diretta da Keith Gordon, e interpretato da Robert Downey Jr. e Mel Gibson.\nLa serie.\nLa serie presenta diversi piani narrativi, soggetti ad un continuo intersecarsi, in modo che tra realt\u00e0 e finzione si crei un rapporto inestricabile, una fusione. Ve n'\u00e8 uno primario, relativo ad una fragile realt\u00e0 presente (gli anni ottanta), un secondo relativo al passato dei ricordi d'infanzia dello scrittore (sul finire della seconda guerra mondiale) e un terzo relativo alla figura immaginaria del \"detective canterino\", omonimo dello scrittore (nella Londra dell'immediato secondo dopoguerra).\nNel piano primario, un autore di romanzi polizieschi, Philip Marlow (Michael Gambon), \u00e8 ricoverato in ospedale per l'aggravarsi di una artrite psoriasica che lo affligge da pi\u00f9 di vent'anni e che ora lo tormenta in tutto il corpo e sul viso, trattenendolo a letto e impedendogli quasi del tutto i movimenti. La stolida resistenza di Marlow alla propria condizione lo porta a rifiutare l'assunzione di tranquillanti e a rifugiarsi ostinatamente nella propria immaginazione febbricitante. Questo disperato tentativo di escapismo lo conduce a tessere nella propria mente una rielaborazione di un vecchio romanzo da lui scritto, intitolato \"The Singing Detective\". La nuova narrazione che ne viene fuori mescola realt\u00e0 percepita e immaginazione: i personaggi del passato, quelli immaginari del romanzo e la realt\u00e0 della corsia acquisiscono una allucinatoria continuit\u00e0 percettiva.\nIl secondo piano narrativo \u00e8 rappresentato dai ricordi di infanzia dello scrittore ricoverato, ambientati nell'Inghilterra rurale. Lo stesso escapismo manifestato da adulto domina l'esistenza del Philip ragazzo, la cui immaginazione spesso sostituisce la percezione della realt\u00e0.\nIl terzo piano narrativo \u00e8 rappresentato dalle avventure del protagonista del romanzo cos\u00ec rielaborato, un navigato detective (interpretato sempre da Gambon), anch'egli chiamato Philip Marlow, un nome quasi identico a quello di Philip Marlowe, personaggio dei romanzi di Raymond Chandler: nella Londra attanagliata dall'incerto destino che il secondo dopoguerra riserva al paese e al mondo, il detective Marlow canta in un'orchestra al locale Laguna e studia il comportamento umano nel movimento dei clienti intenti a danzare. Incaricato dall'enigmatico Mark Binney (Patrick Malahide) di rintracciare la prostituta Sonia (Kate McKenzie), che Binney \u00e8 stato l'ultimo a vedere in vita, il \"detective canterino\" narra l'evolversi delle proprie indagini, centrate sul sospetto che gli Alleati stiano favorendo la fuga di alcuni nazisti dal paese e che il controspionaggio sovietico sia intento a bloccare queste fughe.\nEsiste poi un quarto piano narrativo, sostanziato sempre dall'immaginazione dello scrittore ricoverato, in cui tutti i precedenti piani finiscono per intersecarsi (con lo staff dell'ospedale e gli stessi pazienti coinvolti dall'immaginazione dello scrittore in sketch di canto e ballo sulle note del Laguna e degli altri brani presentati nei vari piani narrativi) e al cui centro sta un presunto complotto della ex moglie dello scrittore, operato in combutta con l'immaginario amante di lei, Mark Finney (interpretato sempre da Malahide), e teso a fargli cedere per pochi soldi i diritti d'autore sul vecchio romanzo \"The Singing Detective\", su cui si \u00e8 ora manifestato l'interesse dei produttori di Hollywood.\nNel complesso, la narrazione lineare \u00e8 fortemente indebolita o del tutto abolita. Audace \u00e8 la disinvoltura con cui si passa da \"realt\u00e0\" e \"finzione\", dal passato al presente: la coerenza dell'insieme \u00e8 possibile solo nell'immaginazione del degente, che in definitiva si rivela come un \"unreliable narrator\" (un \"narratore inaffidabile\") \u00e0 la Wayne C. Booth, ma anche una persona in cerca della verit\u00e0 sulla propria infanzia.\nOriginariamente, il progetto fu presentato da Potter al direttore della sezione serie tv della BBC, Jonathan Powell, e riguardava la storia di un militare che torna a Londra in cerca di una donna incontrata nel corso della seconda guerra mondiale. Il progetto, in questa forma appena abbozzata, ottenne l'appoggio (anche finanziario) della ABC Australia. Nell'evoluzione iniziale di questa bozza, apparirono innanzitutto alcune scene scritte da Potter nel contesto della corsia: l'idea era quella di far confluire in un unico ambiente, nella modalit\u00e0 tipica della sit-com, diversi pazienti di diverse classi sociali, costretti a convivere dalla condizione di degenza con gli altri ammalati. Emerge, inoltre, una notevole somiglianza con alcune scene di un \"play\" scritto nel 1966, \"Emergency Ward 9\": come Philip Marlow, anche il paziente Padstow, protagonista di \"Emergency Ward 9\", \u00e8 uno scrittore. Altri paralleli possono essere istituiti tra George Adams e Ali di \"The Singing Detective\", da un lato, e Flanders e Adzola del \"play\" del 1966, dall'altro.\nImportanti sono anche gli elementi ripresi da \"Hide and Seek\", primo romanzo di Potter, pubblicato nel 1973. Vi \u00e8 poi anche la ripresa di una scena (quella della classe e della maestra) gi\u00e0 scritta per \"Stand Up, Nigel Barton\" (1965), il primo successo di Potter.\nTrama.\nUna esposizione lineare dei fatti illustrati nei diversi episodi pu\u00f2 rendere solo in minima parte la complessit\u00e0 della narrazione di \"The Singing Detective\". Come scrive David Bell in un saggio sulla serie:\n\"Skin\".\nLa serie ha inizio nella Londra del secondo dopoguerra, con la voce narrante del \"detective canterino\" Philip Marlow. Un barbone (Nigel Pegram) riceve una moneta da un passante. Con la moneta, nel cappello del barbone, \u00e8 caduto anche un foglietto, con la scritta \"Skinskapes\", il nome di un locale in cui il passante si reca appena dopo. La scena si sposta all'ospedale in cui lo scrittore Philip E. Marlow \u00e8 ricoverato e scorre tra i diversi pazienti ospitati in corsia. Tra questi c'\u00e8 il signor Tomkey (Leslie French), affetto da continui spasmi, il signor Hall (David Ryall), sempre intento a catturare l'attenzione del vicino di letto Reginald (Gerard Horan), il quale non stacca gli occhi da un libro che sta leggendo.\nMentre il paziente Marlow sta rientrando in corsia, trasportato su una carrozzella, con il volto sfigurato dalla psoriasi, la scena ritorna al racconto del detective Marlow. Il passante, un elegante uomo in doppiopetto (Patrick Malahide), entra allo Skinskapes e viene indotto dal barista a servirsi della compagnia di Amanda (Charon Bourke), una prostituta, come le altre del locale abbigliata come un marinaio dell'HMS.\nNel suo letto, Marlow, straziato dal dolore fisico, cerca sollievo mentale nelle vicende del suo alter ego, il \"detective canterino\". Agogna una sigaretta, ma \u00e8 incapace di raggiungere il comodino. Cerca per questo il soccorso di Ali (Badi Uzzaman), un pakistano suo vicino di letto, perch\u00e9 lo aiuti ad accendersi una sigaretta. Ali, che ha sofferto di cuore e non pu\u00f2 alzarsi da letto, aiuta Marlow, e i due si intrattengono, parlando delle autentiche dimensioni dei piaceri del tabagismo. Ma il dottor Finlay (Simon Chandler), entrato per un controllo, si accorge che Ali si \u00e8 alzato e rimprovera fermamente Marlow: i due per\u00f2 lo canzonano, fingendo che Marlow abbia insultato Ali per motivi razziali.\nCos\u00ec rimbrottato, Marlow riprende a immaginare la Londra del suo detective: la scena inquadra una donna, completamente nuda, ripescata dal Tamigi.\nTocca all'infermiera Mills (Joanne Whalley) spalmare sul corpo di Marlow un unguento. Visto che il pene di Marlow sembra l'ultima parte del suo corpo che ancora funziona, il degente si sforza, durante il trattamento, di pensare a cose noiose. Si rifugia, infine, negli eventi lasciati in sospeso allo Skinskapes, ma la cantante del locale ha assunto il volto dell'infermiera Mills, e un applauso scrosciante del pubblico finisce per coincidere con una improvvida eiaculazione.\nPerdonato dall'infermiera Mills per l'incidente, Marlow le racconta delle allucinazioni che lo attanagliano: in particolare, durante la notte ha avuto l'impressione che un gatto, nascostro dentro al suo materasso, fosse intento a mangiargli gli alluci.\nLa scena ritorna all'uomo in doppiopetto: questi, con una scusa, si reca alla toilette e lascia al tavolo Amanda, in cerca del suo contatto. Il barbone, per\u00f2, \u00e8 stato assassinato con una pugnalata al cuore. L'uomo in doppiopetto torna al tavolo, visibilmente sconvolto dalla scoperta.\nMarlow, degente, viene visitato da un gruppo di medici, capitanati da un elegante e insensibile direttore del reparto, il quale ascolta la storia clinica del paziente. Di fronte al fallimento dei passati trattamenti e all'irrequieto comportamento di Marlow, i medici si convincono che un trattamento psicofarmacologico possa essere d'aiuto, in vista di un pi\u00f9 sostanziale ricorso ai retinoidi. L'immaginazione di Marlow si scatena: medici e infermieri vengono coinvolti in un coreografico ballo, sulle note del vecchio spiritual \"Dry Bones\". I medici lasciano Marlow steso sul letto e lentamente la sua mente lo porta a ricordare l'infanzia, una volta che, da ragazzo, il padre lo cercava e lui si nascose su un albero.\nAmanda presenta all'uomo in doppiopetto l'avvenente Sonia, una cameriera dello Skinskapes, originaria di Leningrado.\nIl signor Tomkey, evidentemente scambiando Marlow per sua moglie, gli salta addosso di notte e cerca di avere con lui un affettuoso rapporto erotico, per l'ilarit\u00e0 generale dei pazienti in corsia e dell'infermiera del turno di notte.\nL'uomo in doppiopetto, che Marlow ci rivela chiamarsi Mark Binney, attende l'uscita di Amanda dallo Skinskapes. Amanda esce in compagnia di Sonia e i tre salgono su un taxi.\nUn dottore propone a Marlow di ricorrere alla competenza di uno psichiatra, il dottor Gibbon.\nAli richiama l'attenzione di Marlow e i due parlottano da letto a letto. Ali si allunga per offrire delle caramelle a Marlow, ma un attacco di cuore lo uccide. I tentativi di rianimare Ali falliscono. L'infermiera White (Imelda Staunton) raccoglie le caramelle da terra e rimprovera Marlow per averle lasciate cadere. Marlow sta per far notare che erano di Ali, poi ci ripensa e chiede all'infermiera Mills di imboccargliene una. Piangendo, dichiara che sono deliziose.\nL'episodio si chiude su Philip ragazzo, in cima all'albero, che dice: \"Scoprir\u00f2 chi \u00e8 stato\".\n\"Heat\".\nL'episodio si apre sul detective Marlow, che, rivolgendosi agli spettatori, si diffonde sulle particolarit\u00e0 della luce lunare. La scena si sposta a casa di Mark Binney, dove questi parla con Sonia, la cameriera russa che ha incontrato allo Skinskapes. Binney rivela tutto il suo carattere arcigno e misogino, contrattando il prezzo delle prestazioni sessuali per cui Sonia si \u00e8 recata a casa sua. Ottenuti i soldi, Sonia li strappa e li infila in bocca, per poi sputarli ai piedi di Binney e poi concederglisi.\nLo scrittore Marlow viene condotto in carrozzella al primo appuntamento con lo psichiatra, il dottor Gibbon. Con sua grande sorpresa, trova sul tavolo del dottore una copia del suo vecchio romanzo, \"The Singing Detective\".\nLa scena si sposta sul detective Marlow, impegnato a provare \"Cruising Down the River\" con la sua orchestrina. Viene avvicinato da Binney, che cerca di illustrargli il suo caso, ma Marlow sa gi\u00e0 che, come sempre, c'\u00e8 di mezzo una donna e un cadavere.\nIl dottor Gibbon entra nel suo studio, dove Marlow lo sta aspettando, seduto in carrozzella, citando allo scrittore un passaggio del vecchio romanzo. Il dottore \u00e8 convinto di poter trovare indizi sulla personalit\u00e0 dell'autore attraverso la sua prosa. Alla domanda se la moglie sia venuta a visitarlo, Marlow dichiara di non essere sposato. Gibbon avanza l'ipotesi che a Marlow non piacciano le donne e il sesso, e cita diversi passaggi da \"The Singing Detective\" da cui si evince una considerazione del rapporto sessuale come spasmo farsesco che getta i nascituri alla vita. Quanto alla malattia che affligge la pelle dello scrittore, essa sarebbe percepita, secondo il dottore, come l'eruzione cutanea del peccato, del male, come un avvertimento per tenere lontani sgraditi ospiti.\nLa scena si sposta in casa di Binney, dove questi e Sonia hanno un rapporto sessuale. Binney si stacca dalla donna, si accende un grosso sigaro e accusa la donna di far parte dell'NKVD e le minaccia il seno con la punta ardente del sigaro. Affacciatosi alla finestra, nota due uomini con l'impermeabile che sostano davanti a casa sua. Sonia si allarma e prende a vestirsi. Binney si insospettisce e cerca di fermarla, ma Sonia lo colpisce con una testata al naso e si allontana.\nLa scena torna al dialogo tra Binney e Marlow. Questi si fa l'idea che il suo cliente nasconda qualcosa. Afferma di aver appreso il russo in quanto membro dell'Intelligence Corps. In ogni caso, Sonia si \u00e8 allontanata da casa sua e ora \u00e8 scomparsa, e Binney \u00e8 in cima ai sospettati: la polizia gli ha gi\u00e0 fatto visita.\nIn corsia, nel letto di Ali viene fatto accomodare un nuovo degente, il signor Adams (Charles Simon), accompagnato dalla moglie.\nLa scena si sposta ai ricordi d'infanzia di Philip: il padre \u00e8 un operaio di provincia, la madre \u00e8 una londinese piccolo-borghese, insoddisfatta della propria vita. La famiglia vive con i genitori di lui, in un isolato villaggio di campagna, ma \u00e8 evidente che l'atmosfera \u00e8 tesa e che la madre di Philip \u00e8 insofferente e frustrata dalla mancanza di ambizioni del marito. Il signor Marlow canta, accompagnato dalla moglie al pianoforte, \"It Might as Well Be Spring\" al pub locale, poi la moglie esegue \"Fr\u00fchlingsrauschen\", composizione del 1896 di Christian Sinding (1856-1941).\nMarlow immagina di passeggiare in un bosco e di trovare la ex moglie Nicola (Janet Suzman) stesa sull'erba e impegnata in un amplesso con un uomo. Lei, deridendolo, lo invita a unirsi all'amplesso. Il bambino fugge, ma in una radura incontra i compagni di classe, che lo accolgono con frasi ingiuriose.\nRifugiato su un albero, il giovane Philip afferma che da grande vuole fare il detective.\nIl padre di Philip interpreta da virtuoso un brano al pub e viene applaudito da tutti. Marlow si immagina da adulto e con il pigiama dell'ospedale ad un tavolo del pub. Vorrebbe applaudire anch'egli, ma le mani sono serrate dall'artrite. Un avventore gli si para davanti e afferma reciso che, in realt\u00e0, Philip non ha mai apprezzato il padre da vivo. Marlow, per tutta risposta, non sembra neppure a conoscenza della morte del padre, alla quale non riesce a credere. Marlow si ritrova solo nella hall: tutti gli avventori sono svaniti.\nBussano alla porta di Binney: sono i due uomini con l'impermeabile. Riportano a Binney la notizia che Sonia \u00e8 stata ripescata dal Tamigi, morta. Binney finge di non sapere nulla e di respingerli, ma i due si impongono e lui decide di lasciarli entrare. Salendo le scale i due si soffermano su un quadro che raffigura una donna con i seni scoperti.\nNicola, l'ex moglie di Marlow, va a trovarlo in ospedale, ma riesce a parlare solo con l'infermiera Mills, perch\u00e9 lui finge di dormire. Nicola dichiara all'infermiera che venire non \u00e8 stata una buona idea e si ritira. Marlow cerca di chiamarla, ma Nicola si \u00e8 gi\u00e0 allontanata. A quel punto dalla bocca di Marlow si scatena una serie di duri improperi. L'infermiera White lo rimprovera aspramente davanti a tutti i parenti presenti in corsia durante l'ora di visita.\n\"Lovely Days\".\nL'episodio si apre con la dipartita di Philip e di sua madre dal piccolo villaggio dove i due vivevano con il padre e i nonni paterni di Philip. Sul treno, in uno scompartimento pieno di soldati, il giovane Philip fantastica della fine della guerra e immagina la morte di Hitler \"ordinando\" ad una schiera di fanti la distruzione di uno spaventapasseri con il volto del dittatore tedesco.\nLa scena si sposta nella classe di Philip, dove la maestra arringa i piccoli allievi con una entusiastica annunciazione dell'imminente vittoria contro i nazisti. Tutta la classe intona \"It's a Lovely Day Tomorrow\".\nDi nuovo sul treno, Philip tormenta sua madre di domande: desidera sapere perch\u00e9 il padre non li accompagna a Londra.\nIl giovane Philip immagina di vedere nello scompartimento i personaggi che abitano l'ospedale dove Marlow \u00e8 ricoverato.\nLa madre di Philip piange e i soldati cercano di consolarla.\nMarlow \u00e8 nella stanza del dottor Gibbon. Questi, manifestando l'impressione che il paziente stia meglio, lo invita a considerare di prendere una stanza per s\u00e9, dove trovare l'intimit\u00e0 per riprendere a scrivere. Marlow reagisce male e invita il dottore a non ficcare il naso nei suoi affari. Gibbon lo accusa di aver trovato nella malattia un perfetto rifugio dalla vita e dal mondo: tanto lo irrita che Marlow si volta per guardare in volto lo psichiatra, che per gran parte dell'incontro gli aveva camminato alle spalle. Tanto Marlow che Gibbon rimangono entusiasti per l'improvviso sciogliersi delle articolazioni del collo del primo. Bussano alla porta. Appare Nicola, ma il dottore, a bassa voce, la invita a tornare dopo. Marlow si insospettisce, ma Gibbon lo investe con un commento entusiastico sui progressi che constata nel paziente.\nIl detective Marlow e Binney sono a casa di quest'ultimo. Marlow continua con la sua tattica sorniona, convinto che Binney sia un \"mercante di uomini\", un traditore, che cio\u00e8 traffichi con salvacondotti per nazisti. Binney di sottecchi gira la chiave di un cassetto. Marlow invita Binney a guardare dalla finestra: \u00e8 convinto che una delle ragazze dello Skinskapes stia appostata sotto casa di Binney. Binney guarda e c'\u00e8 effettivamente una bionda sotto al lampione, che intona \"Lili Marlene\". Binney si mostra sorpreso, ma Marlow lo accusa di sapere bene chi \u00e8 quella donna \"con la pistola nella borsetta\": \u00e8 una \"rossa come un autobus di Londra, che non traffica in nazisti ed \u00e8 sorpresa che lo facciate Voi\". Binney, irritato, caccia Marlow di casa e quando questi gli chiede di pagarlo, Binney apre il cassetto che aveva maneggiato prima e tira fuori i soldi, ma dentro il cassetto \u00e8 ben visibile una pistola.\nLa scena si sposta a Londra, dove il giovane Philip e sua madre hanno raggiunto la casa dei parenti di lei. I parenti ascoltano \"Lili Marlene\" da un grammofono. La madre di Philip canticchia la canzone fra s\u00e9 e s\u00e9.\nMarlow \u00e8 sul letto, in corsia, e cerca faticosamente di recuperare il pacchetto di sigarette e l'accendino dal comodino. Finalmente vi riesce e ne accende una. Il signor Adams cerca di richiamare la sua attenzione, ma Marlow non sembra troppo voglioso di conversare. Adams chiede una sigaretta a Marlow, ma questi non pu\u00f2 muoversi dal letto. Adams richiama alla mente i tempi della guerra, quando le sigarette valevano \"quanto l'oro\", erano \"piccole barrette d'oro\". Ad Amburgo, nel 1945, racconta Adams, con due sigarette potevi andare a letto con una ragazza. I tedeschi uscivano fuori dai loro buchi, tra le macerie. Il racconto di Adams si fa crudo ed egli arriva a leccarsi il dito e ad agitarlo per aria, mimando l'atto sessuale. Marlow si indigna, mentre nella memoria la Lili Marlene che sta sotto casa di Binney e la madre si confondono. L'eccitazione del racconto si trasforma per Adams in uno spasmo, che lo porta lentamente a morire, mentre Marlow lo apostrofa crudamente, a rimproverargli la scarsa umanit\u00e0 dei suoi ricordi di guerra.\nIl giovane Philip \u00e8 appollaiato su un albero e vede la madre in compagnia di Raymond Binney, un amico del padre. I due camminano mano nella mano. Philip li segue e li scopre, non visto, in un amplesso. Le immagini dell'amplesso si mescolano ai tentativi di rianimazione sul signor Adams. La madre di Philip viene colta dalla vergogna e dal pianto. Il pianto della donna, con le mani di Raymond sul petto, \u00e8 ricollegato al pianto della stessa donna sul treno. Uno dei soldati le offre un fazzoletto, ma Philip, in un impeto di gelosia, lo rimprovera.\nLa scena si sposta al pub, dove il padre di Philip e Raymond Binney cantano insieme \"Do I Worry?\". L'avventore della volta precedente prende in giro Philip, seduto a un tavolo del pub, sul tradimento della madre con Raymond. Tutta la sala ride del racconto.\nL'infermiera Mills deve applicare l'unguento al corpo di Marlow. Ancora una volta Marlow cerca di concentrarsi su cose noiose, per evitare l'incidente della volta precedente. Dopo svariati tentativi poco promettenti, decide di fissare la propria mente sui fatti di \"The Singing Detective\" e torna a immaginare Mark Binney che consegna i soldi al detective Marlow. Binney prende la pistola dal cassetto. Mentre scende le scale, anche Marlow, come gi\u00e0 i due uomini con l'impermeabile, si sofferma sul quadro che raffigura la donna con i seni scoperti. Dopo un breve scambio di battute, Marlow avverte Binney che se cerca di usare la pistola \u00e8 un uomo morto.\nAnche stavolta il tentativo di distrarsi non \u00e8 andato a buon fine e Marlow eiacula.\nQuando Marlow esce da casa di Binney, la bionda sotto al lampione cerca di richiamare la sua attenzione. Temendo per lei, Marlow, a bassa voce, la invita a ritirarsi e le d\u00e0 appuntamento trenta minuti dopo, al Laguna. La bionda non lo ascolta e cerca di avvicinarlo: i due uomini con l'impermeabile sono acquattati dietro una cancellata e il magro prende una pistola silenziata e spara a \"Lili\". La donna, moribonda, ha appena il tempo di dire a Marlow \"Skinskapes\". Marlow le chiede se si tratta \"dei nazi che britannici e americani non vogliono vedere catturati\". La donna annuisce e poi aggiunge \"Razzi\". Marlow le chiede se alluda ai V2, ma la donna \u00e8 ormai morta. Marlow minaccia il cielo notturno e promette che trover\u00e0 il colpevole.\nAd una fermata della metro di Londra, il giovane Philip abbandona la madre e scappa.\nMusica.\nLa serie fa un intenso uso di musica degli anni quaranta, spesso interpretata (in playback, sulla scorta degli originali, con un uso del \"lip-synching\" tipico in Potter) dagli stessi attori. Fu il regista Jon Amiel a scegliere i brani, traendoli da una collezione di nastri che aveva raccolto per l'occasione.\nDi seguito, un elenco dei brani con gli esecutori (e tra parentesi gli autori):\nCuriosit\u00e0.\nIl nome del gruppo Elbow deriva dalla parola che in lingua inglese significa \"gomito\" ed \u00e8 stato scelto perch\u00e9 Michael Gambon, nel sesto ed ultimo episodio della serie, afferma che \"elbow\" \u00e8 \"la pi\u00f9 bella parola della lingua inglese\" (\"the loveliest word in the English language\")."}
{"id": "391752", "revid": "2519", "url": "https://it.wikipedia.org/wiki?curid=391752", "title": "Nave Ausiliaria", "text": ""}
