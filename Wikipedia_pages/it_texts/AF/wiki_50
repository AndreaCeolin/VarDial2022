{"id": "467829", "revid": "365417", "url": "https://it.wikipedia.org/wiki?curid=467829", "title": "Kane (wrestler)", "text": "Jacobs inizi\u00f2 la sua carriera nel wrestling nel circuito indipendente nel 1992 e lott\u00f2 in diverse federazioni, principalmente nella Smoky Mountain Wrestling e nella giapponese Pro Wrestling Fujiwara Gumi, prima di unirsi nel 1995 alla World Wrestling Federation/Entertainment. Interpret\u00f2 il ruolo di diversi personaggi fino al 1997, anno in cui adott\u00f2 definitivamente quello di Kane, il fratellastro mascherato di The Undertaker, con il quale ebbe faide e fece coppia nel tag team The Brothers of Destruction.\nPoco dopo il debutto, divenne un personaggio cardine per la compagnia durante l'Attitude Era alla fine degli anni novanta e all'inizio degli anni duemila, sconfiggendo Stone Cold Steve Austin (il volto della federazione di quel periodo) a \"King of the Ring 1998\" in un first blood match con in palio il WWF Championship nel suo primo main event di un pay-per-view.\nNel 2015, l'amministratore esecutivo della WWE Triple H defin\u00ec Kane \u00abla costante\u00bb per le sue \u00absempre grandi prestazioni sul ring\u00bb, Ric Flair lo invece lo defin\u00ec il \"migliore al mondo\" e il suo ex tag team partner Big Show, lo defin\u00ec \"miglior \"big man\" di sempre\".\nCon il personaggio di Kane vinse diciannove titoli, di cui tre titoli mondiali, avendo detenuto il WWF Championship, l'ECW Championship e il World Heavyweight Championship. \u00c8 anche un dodici volte campione di coppia, avendo detenuto per nove volte il World Tag Team Championship, una volta il WCW Tag Team Championship e due volte il WWE Tag Team Championship con diversi compagni. Tra gli altri titoli vinse una volta l'Hardcore Championship, due volte l'Intercontinental Championship ed una volta il 24/7 Championship. Vinse inoltre l'edizione 2010 del Money in the Bank. Jacobs \u00e8 al secondo posto per il maggior numero di partecipazioni ai pay-per-view della federazione (176), il record di partecipazioni al royal rumble match (20), il record di partecipazioni consecutive (13) e di eliminazioni totali (46). Nel 2021 \u00e8 stato introdotto nella WWE Hall of Fame.\nNel circuito indipendente e con i ring name Doomsday e Unabomb vinse rispettivamente l'USWA Heavyweight Championship e il SMW Tag Team Championship (con Al Snow).\nDopo alcuni anni di interessamento alla politica, nel 2017 scese in campo tra le file del Partito Repubblicano, candidandosi come sindaco della contea di Knox, Tennessee . Dopo aver vinto le primarie del 1\u00ba maggio del 2018, fu eletto il 2 agosto successivo con il 67% dei voti ed entr\u00f2 in carica il 1\u00ba settembre dello stesso anno.\nBiografia.\nGlenn Jacobs nacque a Torrej\u00f3n de Ardoz, figlio di un ufficiale della United States Air Force di stanza in Spagna. Crebbe nelle vicinanze di Saint Louis, Missouri e si laure\u00f2 in letteratura inglese alla Northeast Missouri State University, dove fu anche membro delle squadre di basket e football americano.\nCarriera nel wrestling.\nCircuito indipendente (1992\u20131995).\nA seguito di un grave infortunio al ginocchio lasci\u00f2 la carriera nel football americano e decise di entrare nel mondo del wrestling, di cui era grande fan fin da ragazzino. Si avvicin\u00f2 a una federazione locale, la World League, dove conobbe Dutch Mantel, che lo avvi\u00f2 nel circuito indipendente. Successivamente entr\u00f2 nella Malenko Wrestling Academy, gestita da Dean Malenko e dal padre Boris. Dopo alcuni mesi in cui combatt\u00e9 in Giappone nella Pro Wrestling Fujiwara Gumi, federazione a carattere shoot in cui lott\u00f2 con il suo vero nome e in alcune federazioni di Porto Rico. Debutt\u00f2 nel wrestling professionistico nel 1992 con il ring name Angus King. Successivamente si trasfer\u00ec nel sud degli Stati Uniti e adott\u00f2 varie gimmick, tra cui Doomsday e Christmas Creature. Nel 1993 pass\u00f2 alla Smoky Mountain Wrestling, esibendovisi con il ring name Unabomb. In questa federazione conquist\u00f2 il SMW Tag Team Championship insieme a Al Snow nel tag team The Dynamic Duo. Durante il successivo periodo trascorso nella United States Wrestling Association, lott\u00f2 ancora con il personaggio di Doomsday e conquist\u00f2 l'USWA Heavyweight Championship. Il 2 marzo 1993 lott\u00f2 anche un match nella World Championship Wrestling con il ring name Bruiser Mastino, dove fu sconfitto in pochi minuti da Sting e il 20 ottobre dello stesso anno, lott\u00f2 un dark match con il suo vero nome a \"WWF Superstars\", show della World Wrestling Federation, dove sconfisse Mike Bell.\nWorld Wrestling Federation/Entertainment (1995\u2013presente).\nPrimi anni e varie gimmick (1995\u20131997).\nDebutt\u00f2 nella World Wrestling Federation il 20 febbraio 1995 come Mike Unabomb in un dark match di \"Raw\", dove sconfisse Reno Riggins. Interpret\u00f2 il personaggio fino al 4 agosto, senza mai apparire in televisione. Nella puntata di \"Superstars of Wrestling\" del 15 agosto, interpret\u00f2 la gimmick heel di Isaac Yankem, dentista personale di Jerry Lawler, in un dark match perso per count out contro Bret Hart ed effettu\u00f2 il debutto televisivo il 27 agosto nel corso del pay-per-view \"SummerSlam\" sempre contro Hart, venendo sconfitto per squalifica a causa dell'intervento di Lawler. Dopo aver perso uno Steel Cage match ancora contro Bret Hart a ottobre, partecip\u00f2 alle \"Survivor Series\" come membro del Team Royals (Yankem, Hunter Hearst Helmsley, Jerry Lawler e King Mabel), ma venne eliminato da The Undertaker, che vinse il match per il Team Darkside (The Undertaker, Savio Vega, Fatu e Henry O. Godwinn). Alla \"Royal Rumble 1996\" entr\u00f2 con il numero ventisette, ma fu eliminato da Shawn Michaels dopo aver eliminato Fatu. Combatt\u00e9 l'ultimo match come Yankem il 12 settembre 1996, in un house show a Johannesburg, dove perse contro Henry O. Godwinn.\nIl 23 settembre 1996 fu introdotto da Jim Ross come Diesel, sostituendo Kevin Nash, da poco passato alla World Championship Wrestling. Il falso Diesel fece il suo debutto il 6 ottobre vincendo un match contro Aldo Montoya. A partire dal 3 novembre Fece coppia con Rick Bogner (che interpretava Razor Ramon, in sostituzione di Scott Hall andato in WCW insieme a Nash) e affrontarono Owen Hart e British Bulldog a \"\" in un match valido per il WWF Tag Team Championship, che venne per\u00f2 mantenuto dai campioni. Prese parte alla \"Royal Rumble 1997\", rimanendo uno degli ultimi tre wrestler rimasti prima di essere eliminato da Bret Hart. Lott\u00f2 l'ultimo match come Diesel il 12 aprile 1997, in un tag team match con Leif Cassidy perso contro la Legion of Doom (Animal e Hawk).\nIn attesa di una nuova gimmick, lott\u00f2 due match al di fuori della WWF, precisamente nell'allora federazione satellite della stessa, la United States Wrestling Association: il primo ancora come Diesel, dove perse contro il suo vecchio compagno di tag team, il falso Razor Ramon; l'altro come Doomsday, match in cui sconfisse Spellbinder per l'USWA Southern Heavyweight Championship.\nEsordio di Kane e faida con The Undertaker (1997\u20131998).\nLa gimmick pi\u00f9 nota tra quelle interpretate da Jacobs \u00e8 quella di Kane, il fratellastro di The Undertaker, desideroso di vendetta verso quest'ultimo dopo essere rimasto gravemente ustionato nell'incendio della propria casa provocato dal fratello; Kane indossava una maschera per nascondere il suo volto deturpato, aveva delle evidenti turbe psichiche nate in seguito all'incidente, un modo di comportarsi alquanto singolare e non parlava. Il suo esordio avvenne il 5 ottobre 1997 al pay-per-view ': in quell'occasione, accompagnato dallo storico ex-manager di Undertaker Paul Bearer, entr\u00f2 nel ring (dopo aver strappato a mani nude la porta d'ingresso della gabbia) durante il primo Hell in a Cell match della storia tra Undertaker e Shawn Michaels; Kane colp\u00ec un incredulo Undertaker con una \"Tombstone Piledriver\", regalando la vittoria a Michaels. Alle \"Survivor Series\", lott\u00f2 nel suo primo match e sconfisse Mankind, e a ' sconfisse anche Vader.\nInizialmente The Undertaker si rifiut\u00f2 di lottare contro il fratello, che tuttavia continu\u00f2 a tormentarlo, intervenendo nel corso del Casket match tra Taker e Shawn Michaels alla \"Royal Rumble 1998\", provocandone la sconfitta. Undertaker decise quindi di affrontarlo: a \"WrestleMania XIV\", i due combatterono per la prima volta in un match singolo vinto da Undertaker dopo aver eseguito tre \"Tombstone Piledriver\". L'intero intreccio tra Kane e The Undertaker venne svelato solo dopo \"WrestleMania\" il 19 maggio: secondo la storyline Kane era il risultato di una relazione clandestina tra la madre di Undertaker e Paul Bearer, un dipendente dell'impresa funebre gestita allora dalla famiglia; quando Kane e Undertaker erano bambini, quest'ultimo bruci\u00f2 la sua casa (probabilmente mosso dall'odio provato verso Bearer, sua madre e il suo fratellastro) uccidendo i suoi parenti e deturpando irrimediabilmente la faccia di Kane (i genitori di Undertaker furono presumibilmente bruciati a Long Island: infatti in una puntata di \"Raw Is War\" svoltasi a Long Island, Kane e Bearer riesumarono i loro corpi portandoli nell'arena e bruciandoli). Bearer, sopravvissuto all'incendio, nascose Kane in un manicomio e, terminata la crescita del figlio, lo port\u00f2 in WWF con il solo scopo di vendicarsi del fratellastro. Nonostante la sconfitta subita a \"WrestleMania\", la faida continu\u00f2 e i due si affrontarono a ' nel primo Inferno match della storia, che fu vinto da Undertaker. Kane affront\u00f2 poi Vader in un Mask vs. Mask match a ', dove vinse e ottenne il diritto di smascherare il suo avversario.\nKane scal\u00f2 successivamente i vertici della federazione fino ad ottenere un match per il WWF Championship contro Stone Cold Steve Austin. I due si affrontarono a \"King of the Ring\" in un First Blood match, vinto da Kane che perse il titolo la sera dopo a \"Raw is War\", nel rematch contro Austin. Nella puntata di \"Raw Is War\" del 13 luglio, conquist\u00f2 assieme a Mankind il WWF Tag Team Championship, titolo che persero la settimana successiva contro Steve Austin e Undertaker. I due riconquistarono il titolo nella puntata di \"Raw Is War\" del 10 agosto, in un fatal four-way tag team match al quale presero parte anche i New Age Outlaws (Billy Gunn e Road Dogg) e la Nation of Domination (qui rappresentata da The Rock e D'Lo Brown). Persero nuovamente il titolo il 30 agosto a \"SummerSlam\" contro i New Age Outlaws. A ', Kane e Undertaker sconfissero il WWF Champion Steve Austin in un triple treat match, schienandolo contemporaneamente. Il doppio schienamento caus\u00f2 la sconfitta di Austin, ma il titolo venne dichiarato vacante e fu decretato un match tra i due fratelli a '. Il match si concluse per\u00f2 in no-contest quando Steve Austin, arbitro speciale per l'occasione, colp\u00ec i due con la \"Stunner\" dichiarandosi campione; ci\u00f2 port\u00f2 Vince McMahon a licenziare Austin il giorno dopo (\"kayfabe\").\nRegni titolati e The Brothers of Destruction (1999\u20132001).\nNel 1999, si un\u00ec alla Corporation, stable capitanata da Vince McMahon, salvo poi essere cacciato dalla stessa per incomprensioni con Chyna; pass\u00f2 tra le fila dei face e form\u00f2 un tag team con X-Pac, supportato da Tori. La gimmick di Kane si evolse: il personaggio cominci\u00f2 a parlare, sebbene assai raramente, con il supporto di un'elettrolaringe. Kane e X-Pac vinsero due volte il WWF Tag Team Championship: prima il 30 marzo del 1999 contro Owen Hart e Jeff Jarrett e poi l'8 settembre dello stesso anno contro gli Acolytes (Bradshaw e Faarooq). Il tag team si sciolse quando X-Pac ritorn\u00f2 nella D-Generation X; i due diedero il via a una faida, che si concluse con la vittoria di Kane a \"WrestleMania XVI\" in un tag team match con Rikishi contro Road Dogg e lo stesso X-Pac.\nPoco tempo dopo fu costretto a stare lontano dal ring per un mese a causa di un infortunio alla mano; al suo ritorno si un\u00ec a The Undertaker e The Rock nella loro faida contro la McMahon-Helmsley Faction. La rivalit\u00e0 tra Kane e Undertaker torn\u00f2 a farsi sentire e i due si sfidarono in un match a \"SummerSlam\" finito in no-contest, con Undertaker che smascher\u00f2 Kane, costringendolo a scappare con il viso nascosto tra le mani. Inizi\u00f2 poi una faida con Chris Jericho, che Kane sconfisse alle \"Survivor Series\" e a \"Rebellion\", per poi perdere in un Last Man Standing match ad \"Armageddon\".\nPrese parte alla \"Royal Rumble 2001\", dove elimin\u00f2 il numero record di undici avversari e venne eliminato per ultimo da Steve Austin. A \"WrestleMania X-Seven\", vinse il WWF Hardcore Championship sconfiggendo Big Show e Raven in un hardcore triple threat match. Perse il titolo sedici giorni dopo in favore di Rhyno, aiutato da Triple H e Stone Cold Steve Austin. Quindi strinse una nuova alleanza con The Undertaker, riformando i Brothers of Destruction; i due affrontarono diversi tag team e iniziarono una faida con i Two-Man Power Trip formato dagli stessi Triple H e Austin: Kane sconfisse Triple H a \"Judgment Day\", vincendo l'Intercontinental Championship in un Chain match, per poi vincere il WWF Tag Team Championship con Undertaker contro Edge e Christian il 19 aprile a \"SmackDown\u01c3\". Il regno da campioni si concluse proprio contro i Power Trip a \"Backlash\". Nella puntata di \"SmackDown\u01c3\" del 28 luglio, perse l'Intercontinental Championship contro Albert.\nNel corso dell'Invasion, Kane e Undertaker riconquistarono il WWF Tag Team Championship contro Diamond Dallas Page e Chris Kanyon. Vinsero poi il WCW World Tag Team Championship nella puntata di \"SmackDown\u01c3\" del 9 agosto contro Sean O'Haire e Chuck Palumbo, per poi sconfiggere a \"SummerSlam\" DDP e Kanyon, unificando i titoli. Iniziarono poi una faida con i KroniK (Brian Adams e Bryan Clark), conclusasi ad \"Unforgiven\" con la vittoria dei Brothers of Destruction. Il 17 settembre, i due persero il WWF Tag Team Championship contro i Dudley Boyz, per poi perdere anche il WCW Tag Team Championship contro Booker T e Test il 25 settembre. Alle \"Survivor Series\", combatterono per il Team WWF contro l'Alliance, contribuendo al successo del loro team.\nRegni titolati e smascheramento (2002\u20132004).\nLe strade dei Brothers of Destruction si divisero: Undertaker punt\u00f2 al WWF Championship, mentre Kane avvi\u00f2 una faida con Kurt Angle che si concluse con la vittoria di Angle a \"WrestleMania X8\". Il 25 marzo 2002 avvenne la \"Brand Extension\" e Kane divent\u00f2 un wrestler in esclusiva del roster di \"Raw\" e inizi\u00f2 una faida con il New World Order, che termin\u00f2 anzitempo a causa di uno strappo al bicipite.\nTornato nell'estate del 2002, form\u00f2 tag team noto come \"The HurriKane\" assieme a The Hurricane; il duo vinse il WWE World Tag Team Championship il 23 settembre battendo Christian e Lance Storm. Nella puntata di \"Raw\" del 30 settembre, vinse il suo secondo Intercontinental Championship contro Chris Jericho. Gli HurriKane persero il titolo il 14 ottobre contro Christian e Jericho, per poi sciogliere il team.\nKane inizi\u00f2 successivamente una faida con Triple H che port\u00f2 a un match a \"No Mercy\" per unificare l'Intercontinental Championship con il World Heavyweight Championship; nella \"storyline\", Triple H afferm\u00f2 che, diversi anni prima, Kane aveva avuto una relazione segreta con una certa Katie Vick, che la ragazza era morta in un incidente automobilistico e che Kane ne aveva stuprato il cadavere (in realt\u00e0 nel video mostrato da Triple H, era chiaramente quest'ultimo che indossando la maschera di Kane, abusava di un manichino in una bara). Tale angle fu giudicato disgustoso e non venne apprezzato dai fan e fu gradualmente ridimensionato. La faida si concluse a \"No Mercy\", dove Triple H vinse il match e unific\u00f2 i due titoli. Ad \"Armageddon\", venne sconfitto da Batista.\nPrese parte alla \"Royal Rumble 2003\", ma fu eliminato da Undertaker quando sul ring erano rimasti solo loro due e il vincitore Brock Lesnar. Poco dopo form\u00f2 un tag team con Rob Van Dam, e i dur vinsero il World Tag Team Championship contro Lance Storm e Val Venis dopo essere stati sconfitti dagli stessi nella puntata di \"Heat\" che precedeva \"WrestleMania XIX\".\nPersero il titolo il 15 giugno a \"Bad Blood\" contro La R\u00e9sistance. In seguito, Triple H propose a Kane di abbandonare Rob Van Dam e di unirsi alla sua nuova stable, l'Evolution; tuttavia, l'allora co-general manager di \"Raw\" Stone Cold Steve Austin gli fece una controproposta: se Kane avesse rifiutato la proposta di Triple H, avrebbe ottenuto un match per il World Heavyweight Championship; tuttavia, se avesse perso sarebbe stato costretto a smascherarsi. Kane accett\u00f2 la proposta di Austin, ma venne sconfitto da Triple H a causa degli altri membri dell'Evolution (Ric Flair e Randy Orton). La perdita della maschera ebbe un impatto decisamente negativo sulla \"Big Red Machine\", che cominci\u00f2 ad assumere comportamenti schizofrenici e paranoici: inizi\u00f2 ad attaccare chiunque incrociasse la sua strada, anche il suo compagno di tag team Rob Van Dam, che sconfisse a \"SummerSlam\" in un No Holds Barred match, Stone Cold Steve Austin, Eric Bischoff e arriv\u00f2 a dare fuoco al commentatore Jim Ross. Dopo un attacco a Linda McMahon, inizi\u00f2 una faida con il figlio di lei, Shane, che sconfisse in un Last Man Standing match ad \"Unforgiven\" e in un Ambulance match alle \"Survivor Series\". Nel corso della stessa serata, interfer\u00ec nel Buried Alive match tra Undertaker e Vince McMahon, in cui attacc\u00f2 il fratello e lo seppell\u00ec vivo sotto un cumulo di terra con un bulldozer. Il mese successivo, ad \"Armageddon\", prese parte a un triple threat match per il World Heavyweight Championship contro Triple H e Goldberg, ma perse quando Triple H schien\u00f2 quest'ultimo grazie all'aiuto dell'Evolution.\nQuanto successo alle \"Survivor Series\" diede poi il via a una nuova faida tra i due fratellastri, conclusasi a \"WrestleMania XX\" con il ritorno di Undertaker alla \"gimmick\" del \"Deadman\" e la sua conseguente vittoria.\nRelazione con Lita e faida con Edge (2004\u20132005).\nDopo la sconfitta subita, Kane attacc\u00f2 nuovamente chiunque si trovasse sulla sua strada. Cerc\u00f2 invano di conquistare il World Heavyweight Championship, detenuto da Chris Benoit, in due match: uno a \"Bad Blood\" e uno il giorno dopo a \"Raw\". In seguito assal\u00ec Shawn Michaels, mettendolo fuori causa; si invagh\u00ec di Lita e la sottopose ad una serie di violenze psicologiche. Nelle settimane successive, torment\u00f2 Matt Hardy, l'allora fidanzato di Lita, cercando di conquistare la ragazza. Riusc\u00ec a sconfiggere Hardy e a prendersi la ragazza con la forza a \"SummerSlam\", sposandola (\"kayfabe\") nella puntata di \"Raw\" del 23 agosto. Venne poi sconfitto dal rientrante Shawn Michaels a \"Unforgiven\" in un match senza squalifiche. Accadde poi un incidente sul ring: il debuttante Gene Snitsky colp\u00ec Kane alle spalle con una sedia, facendolo crollare su Lita, causando un aborto spontaneo del figlio che aspettava da Kane (kayfabe). A \"Taboo Tuesday\", Kane affront\u00f2 Snitsky senza successo in un \"Weapon of Choice\" match, maneggiando una catena d'acciaio; Snitsky reag\u00ec e lo colp\u00ec con una sedia di acciaio, provocandogli un serio infortunio e qualche mese di stop; in realt\u00e0, questo angle era stato studiato per permettere a Jacobs di recitare nel film \"Il collezionista di occhi\" (\"See No Evil\"), in cui interpret\u00f2 il protagonista Jacob Goodnight.\nFece il suo ritorno nel gennaio del 2005 e inizi\u00f2 a perseguitare Snitsky, sconfiggendolo a \"New Year's Revolution\" e poi a \"Raw\" in uno Steel Cage match, ponendo fine alla loro faida. A \"WrestleMania 21\", prese parte senza successo al primo Money in the Bank ladder match della storia che fu vinto da Edge. In seguito inizi\u00f2 una faida con Trish Stratus, nemica di Lita, e Viscera, che si era invaghito della Stratus e aveva attaccato Kane a \"Raw\"; ci\u00f2 port\u00f2 a un match a \"Backlash\" vinto dalla \"Big Red Machine\", che riusc\u00ec a guadagnare la fiducia della moglie, ma poco dopo, quest'ultima lo trad\u00ec e si leg\u00f2 a Edge, costando al marito la finale del Gold Rush Tournament, un torneo che avrebbe determinato il primo sfidante per il World Heavyweight Championship. La settimana successiva, Lita gett\u00f2 la fede nella tazza del gabinetto davanti allo stesso Kane, che si vendic\u00f2 attaccando lei e Edge durante il loro matrimonio. Kane e Edge si affrontarono in una serie di match, tra cui uno Steel Cage match vinto dal secondo. Kane esegu\u00ec una \"Tombstone Piledriver\" su Lita, che fu portata via in barella. La \"Big Red Machine\", si vendic\u00f2 definitivamente di Edge, battendolo a \"Vengeance\" e ci\u00f2 pose fin e alla loro faida.\nTag team con Big Show (2005\u20132006).\nTerminata la rivalit\u00e0 con Edge, Kane torn\u00f2 a \"Raw\" il 17 ottobre, vincendo una battle royal contro altri diciassette wrestler. Venne quindi incluso tra i candidati per un'opportunit\u00e0 per il WWE Championship a \"Taboo Tuesday\" detenuto da John Cena, ma la scelta dei fan ricadde su Shawn Michaels. Poco dopo form\u00f2 quindi un tag team con Big Show e il duo sconfisse Lance Cade e Trevor Murdoch per il World Tag Team Championship. Prima di \"Taboo Tuesday\", Kane, Big Show e altri membri di \"Raw\" attaccarono pi\u00f9 volte i wrestler di \"SmackDown\u01c3\"; ci\u00f2 port\u00f2 a una faida tra i due roster che culmin\u00f2 in Survivor Series Elimination match alle \"Survivor Series\", a cui prese parte come membro dello sconfitto Team Raw. Kane e Big Show al pay-per-view \"Armageddon\", sconfissero Rey Mysterio e Batista (i detentori del WWE Tag Team Championship) in un match non titolato.\nKane avvi\u00f2 una carriera da singolo parallela a quella di campione di tag team; il 12 dicembre a \"Raw\" si qualific\u00f2 all'Elimination Chamber match sconfiggendo Triple H. A \"New Year's Revolution 2006\", non riusc\u00ec tuttavia a conquistare il WWE Championship contro John Cena, Carlito, Chris Masters, Shawn Michaels e Kurt Angle, venendo eliminato per secondo. A \"WrestleMania 22\", Kane e Big Show difesero con successo il titolo contro Carlito e Chris Masters. Mantennero il World Tag Team Championship fino alla puntata di \"Raw\" del 3 aprile, quando persero contro i membri della Spirit Squad. Con la perdita del titolo, Kane perse la testa e attacc\u00f2 l'arbitro. Big Show, intervenuto per calmarlo, fu colpito dal compagno. Quest'azione pose fine all'alleanza tra i due e cominciarono una faida che culmin\u00f2 a \"Backlash\", in un match che si concluso in no-contest per un attacco di panico di Kane: in quel periodo, era vittima di allucinazioni in cui veniva misteriosamente richiamata pi\u00f9 volte la data del 19 maggio. Il solo nominare quella data gli faceva perdere il controllo, impedendogli di portare a termine i match. Lui stesso svel\u00f2 poi che il 19 maggio era il giorno in cui mor\u00ec la sua famiglia nell'incendio provocato dal suo fratellastro The Undertaker.\nNella puntata di \"SmackDown\" del 19 maggio, sconfisse Rey Mysterio, ma al termine del match ebbe un altro attacco di panico. Da allora, inizi\u00f2 a subire attacchi da un suo \"io del passato\", un altro Kane mascherato come lo era lui ai tempi del suo debutto. Il wrestler, interpretato da Drew Hankinson, gli cost\u00f2 diversi match, tra cui uno per l'Intercontinental Championship contro Shelton Benjamin. Il vero Kane spieg\u00f2 successivamente a Jim Ross di sapere chi era quell'impostore e perch\u00e9 lo stava attaccando: si trattava di un suo amico d'infanzia con problemi psicologici ancora pi\u00f9 grandi dei suoi venuto a vendicarsi per motivi mai rivelati. I due Kane si affrontarono in un match a \"Vengeance\", dove fu il falso Kane a vincere. Il vero Kane si vendic\u00f2 la sera dopo a \"Raw\", quando colp\u00ec l'impostore con una serie di \"Chokeslam\", per poi smascherarlo e scaraventarlo fuori dall'arena; ci\u00f2 mise fine alla faida senza una spiegazione del perch\u00e9 questa persona proveniente dal suo passato nutrisse odio verso di lui, ma in realt\u00e0 la storyline fu abbandonata a causa dello scarso successo tra i fan.\nDopo alcune settimane fuori dal ring, torn\u00f2 nella puntata di \"Raw\" del 7 agosto, in cui sconfisse Shelton Benjamin e conquist\u00f2 cos\u00ec un'opportunit\u00e0 per l'Intercontinental Championship che utilizz\u00f2 qualche tempo dopo a \"Raw\" contro Johnny Nitro; tuttavia, non riusc\u00ec a vincere a causa dell'interferenza di Umaga. Ci\u00f2 port\u00f2 a un match tra i due a \"Unforgiven\", dove per\u00f2 non emerse nessun vincitore. La sfida definitiva venne sancita in occasione dello show di \"Raw Family Reunion\", dove vinse Umaga, che attacc\u00f2 Kane con un \"Samoan Spike\", causandogli un'emorragia interna (\"kayfabe\") e costringendolo, come da stipulazione del match, a lasciare il roster di \"Raw\".\nReunion dei Brothers of Destruction (2006\u20132007).\nDopo un periodo di pausa, torn\u00f2 nel roster di \"SmackDown\u01c3\"; inizi\u00f2 una faida con MVP e ritorn\u00f2 a fare coppia con The Undertaker, riformando i Brothers of Destruction. Ad \"Armageddon\", sconfisse MVP in un Inferno match. Prese poi parte alla \"Royal Rumble 2007\", in cui elimin\u00f2 King Booker, che poi rientr\u00f2 sul ring per eliminarlo, dando vita ad una faida che si concluse con la vittoria della \"Big Red Machine\" a \"No Way Out\". Tuttavia, King Booker si prese la rivincita (grazie anche all'interferenza di The Great Khali) in un match valido per la qualificazione al Money in the Bank ladder match di \"WrestleMania 23\". Ci\u00f2 port\u00f2 la \"Big Red Machine\" ad attaccare Khali durante la \"Masterlock Challenge\" di Chris Masters, iniziando una faida che culmin\u00f2 in un match a \"WrestleMania 23\", che vide vincitore il lottatore indiano. Dopo \"WrestleMania\", inizi\u00f2 una faida con William Regal e Dave Taylor; prese parte alla puntata di \"SmackDown\u01c3\" registrata a Milano vincendo un handicap match contro il duo inglese per countout quando questi ultimi si allontanarono dal ring; Regal e Taylor furono costretti dal general manager di \"SmackDown\u01c3\" Theodore Long ad affrontare Kane e The Boogeyman, che vinsero il match.\nPoco dopo inizi\u00f2 poi una faida con Mark Henry, che cost\u00f2 a The Undertaker il World Heavyweight Championship. Kane cerc\u00f2 pertanto di vendicare il fratellastro, infortunato per via di uno strappo al bicipite, ma a \"One Night Stand\" perse contro Henry in un Lumberjack match.\nAl termine della faida tra Edge e Batista, Theodore Long nomin\u00f2 Kane primo sfidante al titolo a \"The Great American Bash\". Tuttavia, la settimana successiva, Edge fu costretto a rendere vacante il titolo a causa di un infortunio, cos\u00ec Long indisse una battle royal per il titolo; Kane e Batista vennero eliminati contemporaneamente per ultimi da The Great Khali, che vinse cos\u00ec il World Heavyweight Championship. Pi\u00f9 tardi quella stessa sera si svolse un match per decretare il primo sfidante al titolo; Kane e Batista si affrontarono, ma il match termin\u00f2 in no contest e i due furono nominati entrambi contendenti al titolo. A \"The Great American Bash\", Khali mantenne il titolo schienando proprio Kane. Inizi\u00f2 poi una breve faida con Finlay, che sconfisse a \"SummerSlam\" nonostante un infortunio alle costole (\"kayfabe\").\nECW Champion e varie faide (2007\u20132009).\nNella puntata di \"ECW\" del 16 ottobre, Kane apparve al fianco dell'ECW Champion CM Punk, aiutandolo a sconfiggere John Morrison, The Miz e Big Daddy V e inizi\u00f2 quindi una faida con quest'ultimo. Venne inoltre scelto dal pubblico come sfidante per lo United States Championship contro l'allora campione MVP a \"Cyber Sunday\", ma vinse il match per countout, non conquistando il titolo. Successivamente continu\u00f2 la faida con Big Daddy V; i due si trovarono nei team avversari che si scontrarono alle \"Survivor Series\", dove Big Daddy V elimin\u00f2 Kane, il cui team vinse tuttavia il match. Kane perse assieme a CM Punk contro Big Daddy V e Mark Henry ad \"Armageddon\": il match termin\u00f2 con lo schienamento ai danni di Punk.\nPrese successivamente parte alla \"Royal Rumble 2008\", venendo eliminato da Batista e Triple H quando sul ring erano rimasti gli ultimi quattro wrestler. Vinse poi nella battle royal tenutasi prima di \"WrestleMania XXIV\", diventando il primo sfidante per l'ECW Championship, che vinse sconfiggendo in otto secondi l'allora campione Chavo Guerrero; questo match fu il pi\u00f9 breve nella storia di \"WrestleMania\"; in seguito a questa vittoria, lasci\u00f2 il roster di \"SmackDown\u01c3\" per unirsi a quello della \"ECW\". Il mese seguente a \"Backlash\", sconfisse nuovamente Guerrero in rematch titolato. In seguito continu\u00f2 a lottare in tag team con CM Punk, ottenendo un match valido per il WWE Tag Team Championship a \"Judgment Day\" contro gli allora campioni John Morrison e The Miz, ma non riuscirono a vincere.\nDurante la puntata di \"Raw\" del 23 giugno 2008, torn\u00f2 nel roster di \"Raw\" nell'ambito della \"\", portando con s\u00e9 l'ECW Championship, titolo che perse a \"Night of Champions\" in favore di Mark Henry in un triple threat match che includeva anche Big Show. Nella successiva puntata di \"Raw\", dopo aver perso un fatal four-way match contro John \"Bradshaw\" Layfield, Batista e John Cena per decretare il primo sfidante per il World Heavyweight Championship a \"The Great American Bash\", torn\u00f2 ad essere un heel quando attacc\u00f2 i commentatori e astanti a bordo ring urlando \"\u00e8 vivo o morto?\"&lt;ref name=\"RAW 7/7/2008\"&gt;&lt;/ref&gt;. A \"The Great American Bash\", attacc\u00f2 CM Punk e Batista durante il loro match titolato, causando una doppia squalifica. Nelle settimane seguenti, comparve durante gli show con un sacco, affermando che l\u00ec dentro c'era colui a cui si riferiva quando urlava \"\u00e8 vivo o \u00e8 morto?\". Si scopr\u00ec poi che si riferiva a Rey Mysterio. Ad \"Unforgiven\", prese parte allo Scramble match per il World Heavyweight Championship, ma il titolo fu vinto da Chris Jericho. La \"Big Red Machine\" continu\u00f2 la faida con Mysterio: i due si affrontarono a \"Raw\", dove Kane fu fermato solo dall'intervento di Evan Bourne, che successivamente sconfisse a \"Superstars\" ottenendo un match contro Rey Mysterio a \"No Mercy\", dove perse per squalifica. I due si riaffrontarono a \"Cyber Sunday\" e i fan ottennero la possibilit\u00e0 di scegliere la stipulazione: No Holds Barred, Falls Count Anywhere o 2 out of 3 falls match. La scelta ricadde sul No Holds Barred e il match fu vinto da Mysterio. La faida si concluse alle \"Survivor Series\", quando il team capitanato da Shawn Michaels (con Mysterio) sconfisse quello di JBL (con Kane).\nNel gennaio del 2009, prese parte alla sua undicesima \"Royal Rumble\"; entr\u00f2 con il numero 23 e rimase sul ring per circa venti minuti eliminando tre wrestler prima di essere eliminato dalla Legacy formata da Randy Orton, Ted DiBiase Jr. e Cody Rhodes. A \"No Way Out\", prese parte all'Elimination Chamber match per il World Heavyweight Championship, dove fu il primo eliminato. Dopo aver sconfitto Mike Knox e Rey Mysterio, si qualific\u00f2 per il Money in the Bank ladder match a \"WrestleMania XXV\", ma a trionfare fu CM Punk. Con la , pass\u00f2 a \"SmackDown\" e a \"Backlash\" sconfisse CM Punk.\nDopo un periodo fuori dal ring, ritorn\u00f2 a \"The Bash\", dove assal\u00ec The Great Khali, costandogli il match contro Dolph Ziggler. I due si affrontarono in due match, entrambi vinti da Kane: il primo a \"SummerSlam\" e il secondo, un Singapore Cane match, a \"Breaking Point\". Nelle due settimane seguenti, sconfisse R-Truth e John Morrison, per poi iniziare una breve faida con Matt Hardy, che sconfisse in diversi house show e a \"SmackDown\" A \"Bragging Rights\", il Team SmackDown (di cui Kane era co-capitano insieme a Chris Jericho) sconfisse il Team Raw grazie al tradimento di Big Show.\nNella successiva puntata di \"SmackDown\", torn\u00f2 ad essere face quando salv\u00f2 il fratellastro The Undertaker da un attacco di Big Show e Chris Jericho. Verso la fine del 2009, ebbe una faida con Mike Knox, che sconfisse in diverse occasioni. A \"Elimination Chamber\", affront\u00f2 senza successo Drew McIntyre in un match valido per l'Intercontinental Championship. Nella puntata di \"SmackDown\" del 26 febbraio 2010, si qualific\u00f2 al Money in the Bank ladder match sconfiggendo McIntyre, ma a \"WrestleMania XXVI\", non riusc\u00ec a vincere il match.\nWorld Heavyweight Champion e varie faide (2010\u20132011).\nNella puntata di \"SmackDown\" del 28 maggio, perse contro CM Punk e non si qualific\u00f2 per il match valido per il World Heavyweight Championship in palio a \"Fatal 4-Way\". La settimana seguente a \"SmackDown\", annunci\u00f2 di aver trovato il suo fratellastro The Undertaker in stato vegetativo (\"kayfabe\") e giur\u00f2 vendetta contro chiunque ne fosse stato responsabile; negli show successivi perseguit\u00f2 prima CM Punk e poi Jack Swagger, ritenendoli colpevoli. Dopo aver vinto il Money in the Bank ladder match nell'omonimo pay-per-view del 18 luglio, la sera stessa incass\u00f2 la valigetta, sconfiggendo Rey Mysterio e conquist\u00f2 il World Heavyweight Championship; con questa vittoria, Kane divenne il primo wrestler a vincere il WWF Championship, l'ECW Championship e il World Heavyweight Championship. Inizi\u00f2 una faida con Rey Mysterio, che nella puntata di \"SmackDown\" del 6 agosto lo accus\u00f2 di aver assalito e ridotto in coma Undertaker. A \"SummerSlam\", sconfisse Rey Mysterio e mantenne il titolo; al termine del match, The Undertaker fece il suo ritorno e rivel\u00f2 che era stato proprio il fratellastro ad aggredirlo. A \"Night of Champions\", Kane sconfisse Undertaker in un No Holds Barred match e mantenne il titolo. Nella puntata di \"SmackDown\" successiva, lanci\u00f2 una nuova sfida a Undertaker per il titolo mondiale a \"Hell in a Cell\", ma durante il suo discorso i druidi portarono una bara nella quale si trovava suo padre, Paul Bearer, che decise di schierarsi con Undertaker. Al pay-per-view, difese il titolo con successo grazie al tradimento di Bearer. A \"Bragging Rights\", vinse ancora una volta, grazie all'intervento del Nexus, in un Buried Alive match. Edge divenne poi il primo sfidante per il World Heavyweight Championship e nelle settimane precedenti alle \"Survivor Series\" rap\u00ec Bearer per far pressione sulla \"Big Red Machine\". Al ppv, il match si concluse in pareggio e Kane conserv\u00f2 il titolo. Nelle settimane successive, Edge lo provoc\u00f2 ancora, tenendo in ostaggio Bearer e torturandolo. Nella puntata di \"SmackDown\" del 3 dicembre, Edge lo sfid\u00f2 a \"\" in un TLC match con in palio il titolo. All'evento, Kane perse il titolo in un fatal-four-way TLC match che includeva anche Rey Mysterio e Alberto Del Rio. Nella puntata di \"SmackDown\" del 7 gennaio, perse un Last man standing match contro Edge in una rivincita titolata.\nDopo una breve assenza, torn\u00f2 nella puntata di \"SmackDown\" del 27 gennaio 2011 e partecip\u00f2 alla \"Over the Top Rope Challenge\" lanciata da Alberto Del Rio, ma fu eliminato da Kofi Kingston. Partecip\u00f2 poi alla \"Royal Rumble\" entrando con il numero quaranta ed eliminando Ezekiel Jackson, per poi essere eliminato da Rey Mysterio. Nella puntata di \"SmackDown\" del 4 febbraio, sconfisse Chavo Guerrero e conquist\u00f2 un posto nell'Elimination Chamber match all'omoinimo pay-per-view valido per il World Heavyweight Championship. Nella seicentesima puntata di \"SmackDown\", prese parte a un 12-man tag team match da cui usc\u00ec sconfitto. A Elimination Chamber, non riusc\u00ec a vincere il titolo, difeso con successo da Edge. Gli altri partecipanti erano Rey Mysterio, Drew McIntyre, Big Show e Wade Barrett.\nNella puntata di \"SmackDown\" del 4 marzo, dopo un match finito per squalifica contro Big Show, torn\u00f2 tra le file dei face attaccando Justin Gabriel con una sedia e guardando gli altri membri del Corre con aria minacciosa. Nella puntata di \"SmackDown\" dell'11 marzo, affront\u00f2 Wade Barrett in un match che vinse per squalifica a causa dell'attacco degli altri membri del Corre, ma venne salvato da Big Show e successivamente fu sancito un tag team match tra Big Show e Kane contro Barrett e Heath Slater; il match termin\u00f2 per squalifica a favore dei primi. Nella puntata di \"SmackDown\" del 18 marzo, Kane prov\u00f2 a conquistare il WWE Tag Team Championship insieme a Big Show, ma vinsero il match solo per squalifica.\nA \"WrestleMania XXVII\", Kane, Big Show, Santino Marella e Vladimir Kozlov) sconfisse il Corre (Wade Barrett, Ezekiel Jackson, Heath Slater e Justin Gabriel). Nella puntata di \"SmackDown\" del 22 aprile, Kane e Big Show sconfissero Gabriel e Slater conquistando il WWE Tag Team Championship. Nella puntata di \"Raw\" dedicata al \"draft\", partecip\u00f2 alla battle royal \"SmackDown vs. Raw\", venendo per\u00f2 eliminato per primo da Sheamus e Vladimir Kozlov. A \"Extreme Rules\", difesero con successo il titolo sconfiggendo Barrett e Jackson in un tag team lumberjack match. Nella puntata di \"Raw\" del 17 maggio, furono sconfitti da Michael McGillicutty e David Otunga in un match non valido per il titolo. A \"Over the Limit\", Kane e Big Show mantennero il titolo sconfiggendo CM Punk e Mason Ryan lo persero tuttavia la sera successiva a \"Raw\" in una rivincita contro McGillicutty e Otunga. Una decina di minuti dopo il match, Big Show venne investito dalla macchina di Alberto Del Rio e ci\u00f2 mise fine al tag team. A \"Money in the Bank\", prese parte senza successo all'omonimo match. Nella puntata di \"SmackDown\" del 15 luglio, sconfisse Randy Orton per countout e la settimana successiva i due si riaffrontarono in uno Street Fight match, che vide vincitore Orton; nonostante ci\u00f2, i due si strinsero la mano, ma poco dopo subirono l'attacco di Mark Henry, che gli caus\u00f2 una frattura al perone (\"kayfabe\"), che lo costrinse ad uno stop per quattro mesi.\n\"Demon\" Kane e Team Hell No (2011\u20132013).\nNella puntata di \"Raw\" del 21 novembre venne mandato in onda un video in cui veniva dato fuoco alla sua vecchia maschera e nella puntata di \"Raw\" del 5 dicembre venne invece trasmesso un nuovo video, chiamato \"Kane Resurrected\". Nella puntata di \"Raw\" del 13 dicembre dedicata agli Slammy Award, Kane fece il suo ritorno intervenendo nel main event tra Mark Henry e John Cena: si present\u00f2 con una maschera metallica e i capelli lunghi di un tempo, con un nuovo ring attire ispirato ai tagli effettuati durante un'autopsia, introdotto da una versione della sua vecchia musica d'ingresso, \"Burned\" (utilizzata dal 1997 al 2000), remixata con \"Man on Fire\"; giunto sul ring, effettu\u00f2 una \"Chokeslam\" su Cena, per poi togliersi la maschera metallica, rivelandone cos\u00ec un'altra, completamente rossa. Nella puntata di \"Raw\" successiva, spieg\u00f2 il motivo dei suoi continui attacchi, sostenendo di voler aiutare Cena ad abbracciare l'odio, cos\u00ec da poter essere veramente libero, attaccando successivamente Zack Ryder, alleato di Cena. Alla \"Royal Rumble 2012\", il match tra Kane e Cena termin\u00f2 in doppio countout. A \"Elimination Chamber\", Kane perse contro Cena in un Ambulance match che sanc\u00ec la fine della loro faida. Inizi\u00f2 poi una rivalit\u00e0 con Randy Orton, apparendo sullo stage nella puntata di \"SmackDown\" del 16 marzo per dare a Orton spiegazioni riguardo al suo atteggiamento ostile: al termine del loro match avvenuto l'estate precedente Kane era uscito sconfitto, ma gli aveva stretto la mano in segno di rispetto, mostrando per\u00f2 troppa umanit\u00e0. Asser\u00ec quindi che Orton fosse diventato un vero mostro e che la WWE fosse troppo piccola per entrambi. A \"WrestleMania XXVIII\" Kane sconfisse Orton, che per\u00f2 lo sconfisse a \"Extreme Rules\" in un Falls Count Anywhere match che sanc\u00ec la fine della loro faida. Nel pre-show di \"Over the Limit\", sconfisse Zack Ryder.\nKane fu coinvolto in una faida con il WWE Champion CM Punk e Daniel Bryan che port\u00f2 a un triple threat match per il titolo a \"No Way Out\", perso da Kane a causa di una distrazione di AJ Lee, l'ex fidanzata di Bryan che aveva rivolto attenzioni a lui e a Punk. A \"Raw 1000\", fu salvato dall'attacco di Jinder Mahal, Drew McIntyre, Tyler Reks, Curt Hawkins, Hunico e Camacho da The Undertaker, tornando ad essere face. A \"SummerSlam\", perse contro Daniel Bryan.\nNella puntata di \"Raw\" del 10 settembre, il Dr. Shelby (psicologo scelto da AJ, divenuta general manager di \"Raw\", per controllare la rabbia di Daniel Bryan, precedentemente abbandonato da lei davanti all'altare) forz\u00f2 Kane e Bryan a fare coppia: nonostante diverse incomprensioni, i due prima sconfissero i Prime Time Players in un match per determinare gli sfidanti per il WWE Tag Team Championship e poi a \"Night of Champions\" sconfissero Kofi Kingston e R-Truth per il titolo. Due settimane dopo a \"Raw\", Team Hell No fu scelto come nome del tag team dopo un sondaggio su Twitter. Il Team Hell No successivamente inizi\u00f2 una faida con il Team Rhodes Scholars (Cody Rhodes e Damien Sandow), difendendo il titolo a \"Hell in a Cell\" e a \"Main Event\". Nella puntata di \"Raw\" del 26 novembre, il Team Hell No venne attaccato dallo Shield (Dean Ambrose, Seth Rollins e Roman Reigns), ma trov\u00f2 in Ryback un alleato. I tre furono sconfitti dallo Shield a .\nAlla \"Royal Rumble 2013\", il Team Hell No difese con successo il titolo contro il Team Rhodes Scolars; Kane partecip\u00f2 inoltre al Royal Rumble match entrando con il numero ventiquattro, ma venne eliminato da Bryan, a sua volta eliminato da Kane. Nella puntata di \"Raw\" dell'11 febbraio, Kane sconfisse Dolph Ziggler e conquist\u00f2 l'ultimo posto nell'Elimination Chamber match che avrebbe determinato il primo sfidante per il World Heavyweight Championship, ma all'omonimo pay-per-view venne eliminato per secondo da Mark Henry. A \"WrestleMania 29\", il Team Hell No sconfisse Ziggler e Big E Langston in un'altra difesa titolata. Il Team Hell No riprese la rivalit\u00e0 con lo Shield dopo aver salvato The Undertaker da un attacco, ma nella puntata di \"Raw\" del 22 aprile, i tre furono sconfitti dallo Shield a causa dello schienamento subito da Bryan. Ad \"Extreme Rules\", il regno da campioni del Team Hell No giunse alla fine dopo 245 giorni in un tornado tag team match contro i Seth Rollins e Roman Reigns. Nella puntata di \"SmackDown\" del 14 giugno, i due, insieme a Randy Orton conclusero la striscia di imbattibilit\u00e0 negli show televisivi dello Shield. Kane sfid\u00f2 senza successo Dean Ambrose per lo United States Championship a \"Payback\" e la notte seguente a \"Raw\".\nNella puntata di \"Raw\" dell'8 luglio, Kane venne attaccato e infortunato (\"kayfabe\") dalla debuttante Wyatt Family; ci\u00f2 lo costrinse a saltare \"Money in the Bank\". Torn\u00f2 tre settimane dopo, perdendo contro Daniel Bryan; al termine del match venne nuovamente attaccato dalla Wyatt Family: ci\u00f2 port\u00f2 a un Ring of Fire match a \"SummerSlam\" tra il \"Big Red Monster\" e Bray Wyatt, che vinse il match grazie alle interferenze di Luke Harper e Erick Rowan. Al termine del match, sub\u00ec un ulteriore attacco della Family, che lo trascin\u00f2 con s\u00e9 fuori dall'arena; questo angle fu messo in atto per permettere a Jacobs di prendersi del tempo libero per le riprese del film \"Il collezionista di occhi 2\", seguito de \"Il collezionista di occhi\".\nDirector of Operations (2013\u20132015).\nFece il suo ritorno a \"Hell in a Cell\", dove attacc\u00f2 la Wyatt Family. Nella puntata successiva di \"Raw\", Kane si alle\u00f2 con Stephanie McMahon, a cui consegn\u00f2 la sua maschera, tornando ad essere heel; la settimana seguente conferm\u00f2 la sua lealt\u00e0, aiutando i membri dell'Authority. Come parte del suo cambiamento di personaggio, apparve senza maschera, indossando un abito elegante e una cravatta per adattarsi all'ideologia corporativa dell'Authority, venendo nominato inoltre \"Director of Operations\" (\"direttore delle operazioni\"). Alla \"Royal Rumble 2014\", prese parte al Royal Rumble match, ma venne eliminato da CM Punk, ma si vendic\u00f2 eliminandolo verso la fine del match. Prese parte alla rivalit\u00e0 tra l'Authority e Daniel Bryan, che affront\u00f2 nella puntata di \"Raw\" del 17 febbraio, infortunandolo a un braccio, e a cui cost\u00f2 l'Elimination Chamber match contro Randy Orton nell'omonimo pay-per-view.\nDopo \"WrestleMania XXX\", dove perse insieme ai New Age Outlaws contro lo Shield, fu rimproverato da Stephanie McMahon e gli fu intimato di tornare ad essere il \"Big Red Monster\" che era prima. La settimana seguente, indoss\u00f2 ancora una volta la sua maschera e fu decretato primo sfidante per il WWE World Heavyweight Championship di Daniel Bryan, che Kane attacc\u00f2 pi\u00f9 volte insieme alla moglie Brie Bella provocando anche un grave infortunio al primo per aver inflitto tre \"Tombstone Piledriver\", una all'esterno del ring, una sul tavolo dei commentatori e una sui gradoni d'acciaio, ma ad \"Extreme Rules\", perse l'Extreme Rules match. A \"Money in the Bank\", aiut\u00f2 Seth Rollins a vincere il Money in the Bank ladder match, ma non riusc\u00ec a vincere il WWE World Heavyweight Championship in un ladder match, che fu vinto da John Cena. A \"Battleground\", lott\u00f2 nel fatal four-way match per il titolo insieme a John Cena (campione in carica), Randy Orton e Roman Reigns, ma fu schienato dal campione.\nNella puntata di \"Raw\" del 5 agosto, dopo aver perso un Last Man Standing match contro Roman Reigns, consegn\u00f2 nuovamente la maschera a Stephanie McMahon e nella successiva puntata di \"Raw\", torn\u00f2 al suo ruolo dirigenziale. Alle \"Survivor Series\", combatt\u00e9 per il Team Authority contrapposto al Team Cena, ma venne eliminato da Dolph Ziggler, che vinse poi il match, grazie anche all'intervento del debuttante Sting. A causa di questa sconfitta, l'Authority venne privata del potere e Kane perse il suo incarico dirigenziale. A \"\", perse contro Ryback in un chairs match Nella puntata di \"Raw\" del 28 dicembre, John Cena\u00a0\u2013 sotto ricatto\u00a0\u2013 fece tornare al potere l'Authority e Kane riassunse la sua carica. Nell'annuale Royal Rumble match, entr\u00f2 con il numero ventiquattro ed elimin\u00f2 quattro wrestler, battendo il record di eliminazioni totali nel Royal Rumble match precedentemente detenuto da Shawn Michaels, prima di essere eliminato dal vincitore Roman Reigns. A \"Fastlane\", Kane, Big Show e Seth Rollins sconfissero Dolph Ziggler, Erick Rowan e Ryback A \"WrestleMania 31\", prese parte alla Andr\u00e9 the Giant Memorial Battle Royal, ma venne eliminato da Cesaro.\nIl mese di aprile fu segnato da diverse tensioni con Rollins, ma ci\u00f2 non imped\u00ec a Kane la permanenza nell'Authority. Ad \"Extreme Rules\", fu nominato \"gatekeeper\" (\"guardiano della porta\") nello Steel Cage match per il WWE World Heavyweight Championship tra Seth Rollins e Randy Orton, che il primo vinse fuggendo dalla gabbia. A \"Payback\", aiut\u00f2 Rollins a mantenere il titolo in un fatal four-way match contro Dean Ambrose, Randy Orton e Roman Reigns. Riconciliatosi con Rollins, lo accompagn\u00f2 sul ring a \"Elimination Chamber\", interferendo a suo favore nel match contro Dean Ambrose. Prese poi parte al Money in the Bank ladder match dell'omonimo pay-per-view, ma non riusc\u00ec a conquistare la valigetta. Nella puntata di \"Raw\" del 25 giugno, insieme a Rollins, attaccarono Brock Lesnar, riuscendo ad avere la meglio; a causa di ci\u00f2, Rollins lo premi\u00f2 con una vacanza alle Hawaii, ma nella puntata di \"Raw\" del 13 luglio, in cui fece il suo ritorno, Kane fu attaccato e infortunato a una caviglia (\"kayfabe\") dal rientrante Brock Lesnar, per poi essere colpito anche da Rollins. L'infortunio fu concepito per permettere a Jacobs di prendere parte alle riprese di \"Countdown - Conto alla rovescia\", film in cui avrebbe interpretato uno dei protagonisti.\nIl ritorno di \"Demon\" Kane e varie faide (2015\u20132017).\nKane fece il suo ritorno indossando la maschera a \"Night of Champions\": dopo la fine del match tra Seth Rollins e Sting valido per il WWE World Heavyweight Championship, Sheamus tent\u00f2 di incassare il Money in the Bank Contract, ma Kane colp\u00ec lui e Rollins con la \"Chokeslam\", per poi eseguire sul campione una \"Tombstone Piledriver\". Nella puntata di \"Raw\" del 5 ottobre, Stephanie McMahon annunci\u00f2 che Rollins avrebbe difeso il WWE World Heavyweight Championship contro \"Demon\" Kane a \"Hell in a Cell\"; inoltre se Kane avesse perso avrebbe perso il suo incarico dirigenziale. Kane perse e quindi abbandon\u00f2 il suo ruolo. Nella puntata di \"Raw\" del 26 ottobre, mentre Bray Wyatt e la Wyatt Family si vantavano del rapimento di The Undertaker avvenuto la sera prima, Kane intervenne per vendicarsi, ma ebbe la peggio e fu rapito. Nella puntata di \"Raw\" del 9 novembre, si riun\u00ec nuovamente a The Undertaker, riformando i Brothers of Destruction e attaccando tutti i membri della Wyatt Family: ci\u00f2 port\u00f2 a un tag team match alle \"Survivor Series\", dove i Brothers of Destruction sconfissero Bray Wyatt e Luke Harper. Prese poi parte alla \"Royal Rumble 2016\", entrando con il numero sette ed eliminando R-Truth, per poi essere eliminato da Braun Strowman. Avvi\u00f2 successivamente una nuova faida con la Wyatt Family: fu sconfitto da Bray Wyatt a \"Raw\" del 25 gennaio, ma torn\u00f2 a \"Raw\" il 15 febbraio, salvando Ryback e Big Show dalla Family. A \"Fastlane\", Ryback, Big Show e Kane sconfissero Erick Rowan, Luke Harper e Braun Strowman, accompagnati da Bray Wyatt.\nA \"WrestleMania 32\", partecip\u00f2 alla terza edizione annuale dell'Andr\u00e9 the Giant Memorial Battle Royal, ma fu eliminato per ultimo da Baron Corbin. Durante la Draft Lottery, svoltasi nella puntata di \"SmackDown\" del 19 luglio, fu la trentaquattresima scelta e la quattordicesima per quanto riguarda \"SmackDown\". A \"Backlash\", affront\u00f2 Bray Wyatt sostituendo Randy Orton, che era stato attaccato da Wyatt, sconfiggendolo grazie all'intervento di \"The Viper\". Nella puntata di \"SmackDown\" del 25 ottobre, durante il match tra Kane e Wyatt, Orton lo trad\u00ec attaccandolo con una \"RKO\", permettendo a Wyatt di vincere. La settimana successiva a \"SmakcDown\", venne sconfitto da Orton in un no disqualification match in seguito all'interferenza di Wyatt. Sconfisse Luke Harper nel kick-off delle \"Survivor Series\" e nella rivincita svoltasi il 22 novembre a \"SmackDown\".\nIn seguito Jacobs chiese alla WWE del tempo libero per curarsi da alcuni piccoli infortuni e per preparare la candidatura a sindaco della contea di Knox, Tennessee.\nApparizioni sporadiche (2017\u2013presente).\nNella puntata di \"Raw\" del 16 ottobre 2017, fece il suo ritorno sbucando dal ring e attacc\u00f2 Roman Reigns, permettendo a Braun Strowman di vincere lo steel cage match e si un\u00ec al team di The Miz per \"\", compiendo un turn heel per la prima volta dal 2015. All'evento, Kane, Strowman, Miz, Cesaro e Sheamus persero un 5-on-3 Handicap Tables, Ladders and Chairs match contro Kurt Angle, Dean Ambrose e Seth Rollins. La notte seguente a \"Raw\", sconfisse Finn B\u00e1lor Nella puntata di \"Raw\" dell'11 dicembre il match tra Kane e Braun Strowman per determinare lo sfidante al WWE Universal Championship di Brock Lesnar alla \"Royal Rumble 2018\" termin\u00f2 in doppio count-out, ottenendo cos\u00ec il diritto di affrontare il campione in un match titolato. Il 28 gennaio all'evento, prese parte ad un Triple Threat match per il titolo che includeva sia Strowman che il campione Lesnar, che vinse l'incontro. Nella puntata di \"Raw\" del 29 gennaio fu sconfitto da Braun Strowman in un Last Man Standing match di qualificazione all'Elimination Chamber match dell'omonimo pay-per-view. Dopo una breve pausa, il 19 marzo torn\u00f2 in scena aggredendo John Cena, che aveva lanciato una sfida per \"WrestleMania 34\" ad Undertaker. Nell'edizione di \"Raw\" successiva, fu sconfitto dal bostoniano in un No Disqualification match.\nL'8 aprile, nel Kick-off di \"WrestleMania 34\", partecip\u00f2 all'annuale Andr\u00e9 the Giant Memorial Battle Royal ma fu eliminato da Baron Corbin.\nTorn\u00f2 dopo un periodo di assenza nella puntata di \"SmackDown\" del 26 giugno dove soccorse il suo ex-alleato Daniel Bryan durante il match contro Harper (vinto da Bryan per squalifica a causa dell'intervento di Rowan); i due, dunque, riformarono il Team Hell No. Il 15 luglio, ad \"Extreme Rules\", il Team Hell No affront\u00f2 i Bludgeon Brothers per il WWE SmackDown Tag Team Championship ma furono sconfitti. Nell'episodio di \"SmackDown\" tenutosi prima dell'evento, Kane sub\u00ec un infortunio reale al tallone che lo costrinse a combattere brevemente durante l'incontro e che lo tenne fuori dalle scene per un po'.\nIl 6 ottobre 2018 a Melbourne in Australia, accompagn\u00f2 The Undertaker nel suo match contro Triple H a \"Super Show-Down\", vinto da quest'ultimo. Al termine del match, dopo un iniziale stretta di mano, i due attaccarono sia Triple H che Shawn Michaels. Il 2 novembre a a \"Crown Jewel\", i due tag team si sfidarono, in un match che vide vincitori la D-Generation X.\nNella puntata di \"Raw\" del 16 settembre 2019, nelle vesti di sindaco e col suo vero nome, schien\u00f2 R-Truth in un campo da football conquistando il 24/7 Championship ma lo perse subito dopo per mano dello stesso R-Truth. Nella stessa sera apparve con la maschera e il ring attire da demone, dove salv\u00f2 il suo vecchio alleato Seth Rollins da Robert Roode e altri, ma fu in seguito attaccato da Bray Wyatt. Torn\u00f2 nuovamente a \"SmackDown\" il 17 gennaio 2020 dove, come complice di Daniel Bryan, tese una trappola a Wyatt.\nRitorn\u00f2 il 22 novembre 2020 alle \"Survivor Series\", dove rese omaggio a The Undertaker nel giorno del suo addio alle competizioni\nIl 31 gennaio 2021, alla \"Royal Rumble\", partecip\u00f2 all'omonimo incontro. Entr\u00f2 col numero 18 e dopo aver eliminato Dolph Ziggler e Ricochet, fu eliminato da Damian Priest.\nIl 24 marzo 2021 durante la puntata di \"WWE The Bump\", Kane in collegamento video fu raggiunto da The Undertaker e quest'ultimo annunci\u00f2 la sua introduzione nella WWE Hall of Fame, cerimonia che avvenne la sera prima di \"WrestleMania 37\".\nInfortuni subiti.\nLa carriera di Kane non \u00e8 stata segnata da grandi infortuni. Si infortun\u00f2 una prima volta nell'aprile 2000 a una mano e fu costretto ad assentarsi dagli show per un breve periodo prima di ritornare il 29 maggio a \"Raw Is War\".\nI 14 aprile 2002 durante una seduta di allenamento sub\u00ec un secondo pi\u00f9 grave infortunio quando riport\u00f2 uno strappo al bicipite destro. Il 16 aprile fu sottoposto a un intervento chirurgico dall'esito positivo che gli avrebbe permesso il ritorno alle scene entro quattro mesi. Dopo l'operazione si dedic\u00f2 a esercizi di riabilitazione per i successivi mesi e il 21 giugno afferm\u00f2 durante una trasmissione radio a Cleveland che sarebbe tornato al lavoro entro sei settimane. Il recupero dall'infortunio dur\u00f2 fino al 2 agosto, permettendogli di tornare sul ring il 26 agosto a \"Raw\".\nCarriera da attore.\nNel marzo 2002 partecip\u00f2 a un'edizione speciale del telequiz americano \"The Weakest Link\" con altri wrestler della WWE: Jacobs (presentatosi con la maschera e il ring attire di Kane) vinse nel round finale contro Bubba Ray Dudley e don\u00f2 il denaro vinto al St. Jude Children's Research Hospital di Memphis.\nNel 2004, per un breve periodo, lasci\u00f2 le scene della WWE per girare il film \"Il collezionista di occhi\" (\"See No Evil\"), in cui ricopr\u00ec il ruolo del protagonista, il serial killer Jacob Goodnight. Il film usc\u00ec il 19 maggio 2006 nelle sale statunitensi, ma non riscosse molto successo, totalizzando su Rotten Tomatoes l'8% di recensioni positive. Recit\u00f2 anche nell'episodio 17 della sesta stagione della serie televisiva \"Smallville\", in cui interpret\u00f2 Titan, insieme alla collega Ashley Massaro. Nel 2010 interpret\u00f2 un breve cameo nel film \"MacGruber\" di Jorma Taccone, insieme ai colleghi Chris Jericho, MVP, The Great Khali, Big Show e Mark Henry. Nel 2014, dopo aver dato la voce ad una versione animata di Kane in \"Scooby-Doo! e il mistero del wrestling\" torn\u00f2 nei panni di Jacob Goodnight nel sequel \"Il collezionista di occhi 2\" L'anno successivo prese parte al film \"Countdown - Conto alla rovescia\", prodotto dai WWE Studios, al fianco del collega Dolph Ziggler.\nCarriera politica.\nSi definisce come libertariano e dal 16 marzo 2007 al 13 marzo 2008, present\u00f2 un podcast intitolato \"The Tiny Political Show\" con lo pseudonimo \"Citizen X\", che utilizz\u00f2 anche nel blog da lui gestito chiamato \"The Adventures of Citizen X\" dal 2007 al 17 luglio 2011.\nNel 2008 sostenne la candidatura di Ron Paul alla presidenza degli Stati Uniti d'America. Jacobs \u00e8 inoltre membro dell'organizzazione libertariana Free State Project e nel 2009 tenne discorsi al New Hampshire Liberty Forum e al Ludwig von Mises Institute. In un'intervista rilasciata a Thomas Woods dichiar\u00f2 di ispirarsi a Woods stesso, Ron Paul, John Stossel, Peter Schiff e Murray Rothbard, definendosi un \"rothbardiano teorico\", consapevole del fatto che non si realizzer\u00e0 mai una societ\u00e0 senza stato nell'arco della sua vita. Nel 2014 fu nominato tra i possibili sfidanti di Lamar Alexander alle primarie repubblicane per scegliere il candidato al seggio da senatore del Tennessee, ma successivamente sment\u00ec la possibile candidatura.\nNel maggio 2016, dichiar\u00f2 che stava \"seriamente considerando\" di candidarsi a sindaco della Contea di Knox, Tennessee nel 2018, ma che avrebbe preso una decisione definitiva dopo le elezioni presidenziali 2016. Nel marzo 2017, annunci\u00f2 ufficialmente la sua candidatura tra le fila del partito repubblicano.\nIl 1\u00ba maggio 2018, vinse (con uno scarto di 17 voti contro Brad Anders) le primarie repubblicane e sfid\u00f2 la candidata democratica Linda Haney. Il 2 agosto 2018, vinse le elezioni, venendo quindi eletto sindaco con il 67% delle preferenze.\nIn un'intervista del 2019 rilasciata a Fox News per promuovere un suo libro, critic\u00f2 l'impeachment a carico del presidente Donald Trump, affermando che il Partito Democratico, portando avanti l'inchiesta, stava creando ulteriori divisioni all'interno del paese.\nIl 23 marzo 2021 annunci\u00f2 l'intenzione di ricandidarsi per un secondo mandato.\nVita privata.\nJacobs \u00e8 sposato dal 23 agosto 1995 con Crystal Maurisa Goins, che al momento del matrimonio aveva due figlie, avute da una precedente relazione.\nNel 2014, insieme alla moglie, apr\u00ec un'agenzia assicurativa a Knoxville, nel Tennessee, chiamata \"The Jacobs Agency\".\nPersonaggio.\nAl suo debutto nel 1997 secondo la storyline Kane era il fratellastro di The Undertaker, di cui cercava di vendicarsi. Era un mostro che non parlava mai e dotato di una forza impressionante che lo port\u00f2 a sconfiggere wrestler del calibro di Stone Cold Steve Austin, Triple H e lo stesso Undertaker. Nel 2002 affront\u00f2 uno dei periodi pi\u00f9 imbarazzanti della sua carriera, quando fu coinvolto in una storia che prevedeva lo stupro di un manichino rappresentante la salma di Katie Vick, donna amata da Kane, da parte di Triple H, che avrebbe indossato durante la violenza la maschera di Kane per calunniarlo. Nel 2003 lo stesso Jacobs chiese di potersi togliere la maschera per poter interagire meglio con il pubblico. Da quel momento Kane divenne uno psicopatico paranoico e cominci\u00f2 ad attaccare chiunque gli capitasse sotto tiro.\nSuccessivamente, si altern\u00f2 tra varie rivalit\u00e0 e alleanze fino a quando nel dicembre 2011 ritorn\u00f2 da un infortunio subito da Mark Henry con una nuova maschera e inizi\u00f2 una faida con John Cena, tornando a essere un personaggio dominante e inarrestabile. Ritorn\u00f2 a avere un ruolo comico quando fu messo in coppia con Daniel Bryan. Nel novembre 2013 si un\u00ec all'Authority, togliendosi nuovamente la maschera e apparendo in abiti eleganti come \"Director of Operations\". Nella puntata di \"Raw\" del 14 aprile 2014 dopo un rimprovero di Stephanie McMahon a causa delle sue recenti sconfitte, torn\u00f2 a utilizzare la sua maschera e la settimana successiva attacc\u00f2 il WWE World Heavyweight Champion Daniel Bryan, tornando a interpretare il ruolo del \"Big Red Monster\". Nella puntata di \"Raw\" del 5 agosto 2014 dopo aver perso un Last Man Standing match contro Roman Reigns consegn\u00f2 nuovamente la maschera a Stephanie McMahon. Nella successiva puntata di \"Raw\", torn\u00f2 al ruolo di direttore delle operazioni.\nNell'aprile 2015 cominci\u00f2 a distaccarsi dall'Authority, ribellandosi a Seth Rollins, senza tuttavia compiere la definitiva separazione dal gruppo. A \"Payback\" dopo l'aggiunta della stipulazione che se Rollins non avesse mantenuto il titolo sarebbe stato licenziato dal ruolo di direttore delle operazioni, lo aiut\u00f2 a mantenere il titolo, ricucendo i rapporti. Nel giugno 2015 aiut\u00f2 ancora una volta Rollins in un pestaggio ai danni di Brock Lesnar, ma alcune settimane pi\u00f9 tardi fu infortunato alla caviglia (\"kayfabe\") da Lesnar e colpito dallo stesso Rollins. Torn\u00f2 nuovamente con la maschera, vendicandosi di Rollins al termine dell'incontro tra quest'ultimo e Sting svoltosi a \"Night of Champions\".\nKane \u00e8 considerato uno dei wrestler pi\u00f9 sottovalutati della WWE, ma la sua importanza e la sua fedelt\u00e0 alla compagnia sono ritenute inestimabili, tanto da valergli la definizione di \"collante del roster\".\nLucha de Apuestas.\nRecord: 1-2\nDoppiatori italiani.\nNelle versioni in italiano dei suoi film \u00e8 stato doppiato da:\nCome doppiatore \u00e8 sostituito da:"}
{"id": "467841", "revid": "599013", "url": "https://it.wikipedia.org/wiki?curid=467841", "title": "Andrea Degortes", "text": "Palio di Siena.\nIl \"Re della piazza\".\nA fare grande la fama di \"Aceto\" \u00e8 stato il Palio di Siena, corsa nella quale il fantino sardo ha colto ben 14 vittorie (solo una di meno rispetto al record detenuto \"ex aequo\" da Bastiancino e dal Gobbo Saragiolo) su 58 partecipazioni.\nTrasferitosi giovanissimo in Toscana, Andrea Degortes si mise in luce nelle corse di cavalli disputate nei centri della provincia di Siena, naturali \"trampolini di lancio\" verso la rassegna senese. Qui l'esordio avvenne assai presto, quando Degortes aveva solo 21 anni: per il palio del 2 luglio 1964, chiamato dal Bruco, contrada che aveva ben poche pretese per quella carriera, avendo ricevuto in sorte il cavallo esordiente Olimpico. Andrea Degortes fu segnato con il soprannome \"Penna Nera\": non vinse, ma il Bruco lo conferm\u00f2 per il palio dell'Assunta dello stesso anno per montare \"Topolone\", uno dei pi\u00f9 forti cavalli di ogni tempo.\nAd un anno esatto dall'esordio, il 2 luglio 1965, Degortes, che fu definitivamente soprannominato \"Aceto\", colse la prima vittoria: chiamato, infatti, dall'Aquila a montare proprio \"Topolone\", \"Aceto\" vinse nonostante la presenza della rivale Pantera, decisa ad ostacolare il binomio aquilino.\nDue anni dopo avvenne l'incontro con quella che sarebbe stata la sua storica contrada, l'Oca. \"Aceto\" esord\u00ec con i colori di Fontebranda il 16 agosto 1967 su Danubio, per poi vincere il suo secondo palio (il primo con l'Oca) un anno esatto dopo, montando la cavalla Livietta in una carriera quanto mai rocambolesca. Partita in testa, infatti, Livietta rischi\u00f2 di compromettere gli sforzi di \"Aceto\" al secondo San Martino, quando la cavalla and\u00f2 a dritto, favorendo cos\u00ec il passaggio di ben sei contrade. La corsa pareva arridere al Leocorno che condusse fino all'ultimo Casato, quando una caduta generale riport\u00f2 clamorosamente l'Oca in testa. \"Aceto\" era peraltro ignaro di aver vinto (aveva tagliato il bandierino superando un monturato lecaiolo in festa) e quando fu raggiunto dagli ocaioli cerc\u00f2 di spiegare l'errore al secondo San Martino, non sapendo che essi volevano portarlo in trionfo.\nIl legame con l'Oca si era ormai fatto ben saldo e \"Aceto\" ne divenne il fantino di contrada. Ci\u00f2 significava che \"Aceto\" era legato solo all'Oca, che poi, in determinate carriere, avrebbe potuto prestarlo (\"girarlo\" nel linguaggio paliesco) a qualche consorella. Ci\u00f2 accadde nei due palii ordinari del 1969, quando \"Aceto\" corse a luglio con la Lupa (all'epoca alleata dell'Oca) e ad agosto con il Valdimontone. Il fantino torn\u00f2 a correre per Fontebranda il 21 settembre 1969, in occasione del \"Palio della Luna\" (la carriera straordinaria indetta per celebrare lo sbarco dell'uomo sulla Luna avvenuto il 20 luglio dello stesso anno). La sorte assegn\u00f2 all'Oca il forte \"Topolone\" e \"Aceto\", come da pronostico, vinse il terzo palio della sua carriera.\nTre anni dopo, il 2 luglio 1972, \"Aceto\" colse una nuova vittoria, stavolta per la Tartuca con la cavalla Mirabella. Ad agosto per\u00f2 giunse la prima grossa delusione. Con il solito giubbetto dell'Oca, \"Aceto\" montava l'ottima Rosella, che port\u00f2 rapidamente in testa. Sembrava ormai fatta, ma all'ultimo San Martino \"Aceto\" prese male la curva e cadde, favorendo cos\u00ec il passaggio dell'Onda che vinse il Palio. Il riscatto avvenne un mese dopo (il 17 settembre), nel Palio straordinario indetto per celebrare il quinto centenario della fondazione del Monte dei Paschi di Siena. L'Oca gir\u00f2 \"Aceto\" all'Istrice (scatenando peraltro le reazioni della rivale di quest'ultima, la Lupa, che ruppe l'alleanza con la contrada di Fontebranda), cui era toccata in sorte Mirabella, e vinse, sfruttando una caduta della battistrada Torre al secondo San Martino.\nDopo un periodo sfortunato (beffarda la sconfitta con l'Oca il 2 luglio 1974, quando \"Aceto\" su Tatiana fu passato all'ultima curva del Casato dal Valdimontone), si aprirono gli \"anni d'oro\" per \"Aceto\", durante i quali il fantino instaur\u00f2 il proprio predominio sul Palio, grazie anche ai forti cavalli di cui gli venne affidata la monta. Dal 1974 al 1976 vinse tre Palii dell'Assunta consecutivi con Selva, Chiocciola e Civetta, in tutti e 3 i casi montando Panezio (che con \"Folco\", cavallo della prima met\u00e0 del Novecento, fu il pi\u00f9 vittorioso barbero del XX secolo con 8 vittorie). Ad agosto 1977 torn\u00f2 alla vittoria con l'Oca su Rimini. Nel 1979 vinse di nuovo per l'Aquila su Urbino, poi il 17 agosto 1980 riport\u00f2 alla vittoria la \"nonna\" dell'epoca, il Leocorno (senza successi da 26 anni), montando Uana, nonostante l'insidia di alcuni oggetti (tra cui una sedia) lanciatigli contro da alcune persone in Piazza.\nPassarono quindi quattro anni prima di tornare alla vittoria: il 2 luglio 1984 \"Aceto\" port\u00f2 di nuovo al successo l'Oca, montando il barbero Bayardo. Un anno esatto dopo \"Aceto\" vinse per la quinta volta per Fontebranda, stavolta su Brandano.\nMa da questo momento il fantino entr\u00f2 in una fase calante, dovuta all'ascesa di nuovi colleghi (specie Salvatore Ladu detto \"Cianchino\" e Giuseppe Pes detto \"Il Pesse\") e ad una crisi societaria dell'Oca. La contrada di Fontebranda infatti, abituata a vincere assai spesso (non a caso \u00e8 ad oggi la contrada con pi\u00f9 vittorie ufficiali, ben 65), non riusciva pi\u00f9 a conquistare successi e sul finire degli anni ottanta prese l'inattesa decisione di \"scaricare\" \"Aceto\". L'esito fu clamoroso: Andrea Degortes infatti, dopo 19 palii (di cui 5 vinti) con l'Oca, accett\u00f2 la chiamata dell'acerrima rivale, la Torre. La contrada di Salicotto, che aveva gi\u00e0 tentato ai tempi del compianto capitano Artemio Franchi, di ingaggiare \"Aceto\", si affid\u00f2 stavolta a colui che diverse volte l'aveva \"purgata\", per rompere un lungo digiuno che durava dal 16 agosto 1961. Il barbero da montare era uno dei migliori del lotto, Uberto, ma la sfortuna che perseguitava la Torre da pi\u00f9 di trent'anni non moll\u00f2 la presa neanche stavolta e \"Aceto\" cadde gi\u00e0 al primo San Martino.\nLa carriera di \"Aceto\" pareva finita, tanto che nel 1991 non corse alcun Palio. L'anno dopo, per\u00f2, il 3 luglio 1992, il \"re della Piazza\" torn\u00f2 a correre il Palio: a chiamarlo fu l'Aquila, che nutriva ambizioni di vittoria avendo ricevuto in sorte il forte cavallo Galleggiante. Le ambizioni di vittoria dell'Aquila erano per\u00f2 ostacolate dalla rivale Pantera, che si affid\u00f2 a Sebastiano Deledda detto \"Legno\", incaricato di fare di tutto per impedire la vittoria aquilina. Legno prese alla lettera le indicazioni ricevute e gi\u00e0 durante il \"tondino\" prima della mossa provoc\u00f2 aspramente \"Aceto\". I due passarono in breve dalle parole ai gesti e volarono pesanti nerbate reciproche: era la prima volta, per lo meno nelle edizioni recenti del Palio, che due fantini si nerbassero prima della mossa (anche perch\u00e9 proibito, a differenza che in gara, dal Regolamento). Alla mossa l'ostacolo di Legno si ripet\u00e9: \"Aceto\" part\u00ec ultimo, mentre Legno, assicuratosi del grosso ritardo del rivale, riusc\u00ec a recuperare diverse posizioni, prendendo addirittura la testa della carriera. \"Aceto\", per\u00f2, non si dette per vinto: approfittando della caduta di Nicchio e Montone e spingendo al massimo Galleggiante, si port\u00f2 in seconda posizione gi\u00e0 al Casato, lanciandosi all'inseguimento della Pantera. Probabilmente l'accorgersi che il rivale si era rifatto sotto fece cadere la sicurezza di Legno, il quale, al secondo giro, cadde da cavallo al passaggio di fronte a Palazzo Sansedoni (tra la Fonte Gaia e la curva di San Martino), punto non difficile e nel quale le cadute sono alquanto rare. \"Aceto\" ne approfitt\u00f2, prendendo il comando e cogliendo la sua quattordicesima e ultima vittoria.\nTuttavia la vittoria con l'Aquila fu il \"canto del cigno\" di \"Aceto\", che ad agosto infatti fall\u00ec nuovamente nel tentativo di scuffiare la Torre (montando ancora il barbero Uberto). Nel 1993 non corse nessuno dei due Palii per squalifica, a causa delle nerbate dell'anno prima con Legno (che dal canto suo fu punito con 4 Palii di squalifica).\nPoi, dopo altri due palii persi (il 2 luglio 1994 con l'Aquila e il 2 luglio 1996 con la Torre), decise di abbandonare la carriera di fantino.\n\"Aceto\" vive oggi ad Asciano (SI), dove gestisce un allevamento di cavalli. Dopo il ritiro ha partecipato come concorrente alla quarta edizione del reality show di Rai 2 \"L'isola dei famosi\", che ha preso il via il 13 settembre 2006, venendo eliminato nel corso della quarta puntata con il 61% dei voti.\n\"Aceto\" e \"Trecciolino\".\nIl nuovo \"re della Piazza\", Luigi Bruschelli detto \"Trecciolino\", pare lanciato a raggiungere, se non addirittura a superare, il traguardo dei 14 trionfi di \"Aceto\". Tuttavia \"Aceto\", nelle numerose interviste in cui gli \u00e8 stato fatto presente il \"rischio\" di perdere il primato dei tempi moderni, ha posto l'accento sulla differenza tra il Palio corso ai suoi tempi e quello attuale. Pur non nascondendo la grande stima verso Trecciolino (pienamente ricambiata da quest'ultimo), in una recente intervista \"Aceto\" ha sottolineato che \u00ab\"quando correvo io c'erano tanti fantini validi come Il Pesse, Cianchino, Bastiano e prima ancora Bazzino, Bazza e Ciancone. Trecciolino oggi, pur essendo il migliore, non ha tutta questa concorrenza\"\u00bb.\nAceto sostiene altres\u00ec che, quand'anche il Bruschelli riuscisse ad eguagliare il record di vittorie dei tempi moderni, il suo primato avrebbe comunque maggior valore poich\u00e9 il Palio vinto da Trecciolino il 2 luglio 2001 per la contrada del Leocorno gli \u00e8 stato accreditato (come da Regolamento del Palio) anche se a vincere fu il cavallo scosso.\nHa inoltre commentato il fatto che come lui, anche Trecciolino, che prima era fantino dell'Oca, si sia legato alla Torre (contrada che ha riportato alla vittoria dopo 44 anni il 16 agosto 2005), dicendo: \u00ab\"io sono andato nella Torre dopo che l'Oca mi aveva abbandonato, Trecciolino lo ha fatto esclusivamente per soldi\"\u00bb.\nPresenze al Palio di Siena.\n\"Aceto\" \u00e8 stato il fantino pi\u00f9 vittorioso del XX secolo: ha superato Angelo Meloni detto \"Picino\", che nella prima met\u00e0 del Novecento ne colse 13.\nNel computo delle vittorie totali nella storia del Palio di Siena \u00e8 terzo dietro Bastiancino e al Gobbo Saragiolo, che rispettivamente nel XVIII e nel XIX secolo vinsero 15 volte ciascuno. Oltre alle 5 vittorie con l'Oca \"Aceto\" ha vinto tre volte per l'Aquila e una volta ciascuna per Tartuca, Istrice, Selva, Chiocciola, Civetta e Leocorno. Nelle sue 58 partecipazioni al Palio di Siena ha corso almeno una volta per tutte le Contrade, eccezion fatta per Giraffa, Onda e Nicchio. Non ha mai vinto con un cavallo scosso.\n\"Le vittorie sono evidenziate ed indicate in neretto\".\nAltri Palii.\nPalio di Asti.\n\"Aceto\" ha preso parte a dieci edizioni del Palio di Asti, arrivando sei volte in finale e riportando 2 vittorie: la prima nel 1968 per il Borgo San Pietro montando il cavallo Stereo, la seconda nel 1984 con i colori del Rione S.Martino-S.Rocco, montando il cavallo Stachys. Va comunque ricordato che nel 1970 il Consiglio del Palio di Asti deliber\u00f2 di ammettere alla corsa solamente fantini residenti in Piemonte; tale norma \u00e8 rimasta in vigore fino al 1983.\nEcco nel dettaglio le 10 partecipazioni di \"Aceto\" al Palio di Asti. In grassetto sono riportate le vittorie."}
{"id": "467842", "revid": "2178", "url": "https://it.wikipedia.org/wiki?curid=467842", "title": "Nazionale di calcio albanese", "text": ""}
{"id": "467844", "revid": "2178", "url": "https://it.wikipedia.org/wiki?curid=467844", "title": "Nazionale di calcio armena", "text": ""}
{"id": "467845", "revid": "2178", "url": "https://it.wikipedia.org/wiki?curid=467845", "title": "Nazionale di calcio algerina", "text": ""}
{"id": "467846", "revid": "2178", "url": "https://it.wikipedia.org/wiki?curid=467846", "title": "Nazionale di calcio angolana", "text": ""}
{"id": "467848", "revid": "2178", "url": "https://it.wikipedia.org/wiki?curid=467848", "title": "Nazionale di calcio argentina", "text": ""}
{"id": "467852", "revid": "2178", "url": "https://it.wikipedia.org/wiki?curid=467852", "title": "Nazionale di calcio austriaca", "text": ""}
{"id": "467855", "revid": "33751", "url": "https://it.wikipedia.org/wiki?curid=467855", "title": "Nazionale di calcio azera", "text": ""}
{"id": "467861", "revid": "2178", "url": "https://it.wikipedia.org/wiki?curid=467861", "title": "Nazionale di calcio belga", "text": ""}
{"id": "467862", "revid": "2178", "url": "https://it.wikipedia.org/wiki?curid=467862", "title": "Nazionale di calcio bielorussa", "text": ""}
{"id": "467863", "revid": "2178", "url": "https://it.wikipedia.org/wiki?curid=467863", "title": "Nazionale di calcio boliviana", "text": ""}
{"id": "467864", "revid": "287204", "url": "https://it.wikipedia.org/wiki?curid=467864", "title": "Sintesi vocale", "text": "La sintesi vocale (in inglese \"speech synthesis\") \u00e8 la tecnica per la riproduzione artificiale della voce umana. Un sistema usato per questo scopo \u00e8 detto \"sintetizzatore vocale\" e pu\u00f2 essere realizzato tramite software o via hardware. I sistemi di sintesi vocale sono noti anche come sistemi \"text-to-speech (TTS)\" (in italiano: da testo a voce) per la loro possibilit\u00e0 di convertire il testo in parlato. Esistono inoltre sistemi in grado di convertire simboli fonetici in parlato.\nLa sintesi vocale si pu\u00f2 realizzare concatenando registrazioni di parti vocali memorizzate in un database. I vari sistemi di sintesi vocale si differenziano a seconda delle dimensioni dei campioni vocali memorizzati: un sistema che memorizza singoli fonemi o fonemi doppi consente di ottenere il numero massimo di combinazioni a discapito della chiarezza complessiva mentre in altri sistemi concepiti per un impiego specifico si ricorre alla registrazione di parole intere o di intere frasi per ottenere un risultato di qualit\u00e0 elevata. In alternativa, un sintetizzatore pu\u00f2 incorporare un modello dei tratti vocali e di altre caratteristiche umane per creare una voce completamente di sintesi.\nLa qualit\u00e0 di un sintetizzatore vocale si valuta sulla base sia della somiglianza con la voce umana che con il suo livello di comprensibilit\u00e0. Un programma di conversione da testo a voce con una buona resa pu\u00f2 avere un ruolo importante nell'accessibilit\u00e0, per esempio consentendo a persone con problemi di vista o di dislessia di ascoltare documenti scritti sul computer. Per questo tipo di applicazione fin dai primi anni ottanta molti sistemi operativi includono funzioni di sintesi vocale.\nMeccanismo di base.\nUn sistema o motore di sintesi vocale \u00e8 composto da due parti: una \"front-end\" e una \"back-end\".\nLa parte \"front-end\" si occupa della conversione del testo in simboli fonetici mentre la parte \"back-end\" interpreta i simboli fonetici e li \"legge\", trasformandoli cos\u00ec in voce artificiale.\nIl \"front-end\" prevede due funzioni chiave: per prima cosa, viene eseguita un'analisi del testo scritto per convertire tutti i numeri, le sigle e le abbreviazioni in parole per esteso (es. il testo '2' viene convertito in 'due'). Questa fase di pre-elaborazione viene definita come normalizzazione o classificazione del testo (in inglese: \"tokenization\"). La seconda funzione consiste nel convertire ogni parola nei suoi corrispondenti simboli fonetici e nell'eseguire l'analisi linguistica del testo rielaborato, suddividendolo in unit\u00e0 prosodiche, ossia in proposizioni, frasi e periodi. Il processo di assegnazione della trascrizione fonetica alle parole \u00e8 chiamato conversione da testo a fonema o da grafema a fonema (in inglese \"text-to-phoneme, TTP\").\nLa trascrizione fonetica e le informazioni di prosodia combinate insieme costituiscono la rappresentazione linguistica simbolica che viene utilizzata dal \"back-end\" per la conversione in suoni di tali informazioni ossia per il processo di sintesi vero e proprio.\nStoria.\nDispositivi meccanici.\nI ricercatori tentarono di costruire macchine per riprodurre la voce umana molto prima che fosse inventata la moderna elaborazione elettronica dei segnali (l'informatica): le prime apparecchiature furono costruite da Gerbert di Aurillac, Albertus Magnus e Roger Bacon, tra il X e il XIII secolo.\nNel 1779, lo scienziato danese Christian Kratzenstein, che si trovava a lavorare presso l'Accademia russa delle scienze, costru\u00ec modelli dell'apparato vocale umano che potevano riprodurre i cinque suoni lunghi delle vocali (ossia i suoni , , , e secondo l'Alfabeto fonetico internazionale). A questi dispositivi segu\u00ec la \"Macchina acustica-meccanica vocale\", un meccanismo a mantice realizzato dal viennese Wolfgang von Kempelen e descritto in un suo lavoro del 1791. Questa macchina aggiungeva un modello delle labbra e della lingua consentendo cos\u00ec di sintetizzare oltre alle vocali anche le consonanti. Nel 1837 Charles Wheatstone produsse una \"macchina parlante\" basata sul progetto di von Kempelen, e nel 1846 Joseph Faber costru\u00ec l\"'Euphonia\", in grado di riprodurre tra l'altro l'inno nazionale inglese. Il progetto di Wheatstone fu poi ripreso a sua volta nel 1923 da Paget.\nNegli anni trenta, i Bell Labs (Laboratori Bell) svilupparono il \"Vocoder\", un analizzatore e sintetizzatore elettronico della voce comandato a tastiera con un risultato chiaramente intelligibile. Homer Dudley perfezion\u00f2 ulteriormente questo apparecchio creando il \"VODER\", di cui venne data una dimostrazione nel 1939 durante la Fiera Mondiale di New York.\nIl ricercatore Franklin S. Cooper e i suoi colleghi dei Laboratori Haskins realizzarono alla fine degli anni quaranta il \"Riproduttore di sequenze\", completato nel 1950. Di questo dispositivo furono realizzate diverse versioni di cui soltanto una \u00e8 arrivata fino ai nostri giorni. Il dispositivo converte in suono le immagini dello spettro acustico della voce e fu proprio grazie a questo meccanismo che Alvin Liberman e i suoi colleghi scoprirono le caratteristiche acustiche alla base della percezione dei segmenti fonetici (consonanti e vocali).\nDispositivi elettronici.\nI primi sintetizzatori vocali elettronici ricreavano una voce molto metallica ed erano spesso incomprensibili; da allora per\u00f2 la qualit\u00e0 \u00e8 aumentata costantemente e la voce prodotta dai moderni sistemi di sintesi vocale \u00e8 talvolta indistinguibile dalla vera voce umana.\nI primi sistemi di sintesi vocale basati su computer furono creati sul finire degli anni cinquanta e il primo sistema di sintesi vocale text-to-speech (da testo a voce) completo venne realizzato nel 1968. Nel 1961 i fisici John Larry Kelly, Jr e Louis Gertsman utilizzarono un computer IBM 704 per sintetizzare la voce. Questo esperimento rappresent\u00f2 uno dei momenti salienti dell'attivit\u00e0 dei Bell Labs: il vocoder di Kelly riprodusse la canzone \"Daisy Bell\", con l'accompagnamento musicale di Max Mathews. Lo scrittore Arthur C. Clarke si trovava casualmente ai Bell Labs in visita all'amico e collega John Pierce proprio nel momento di questa dimostrazione e ne rimase impressionato al punto da riprendere la scena in uno dei momenti cruciali del suo romanzo \"\", facendo eseguire la stessa canzone al computer HAL 9000 mentre viene disattivato dall'astronauta Dave Bowman, scena che fu poi riprodotta fedelmente dal regista Stanley Kubrick nell'omonimo .\nIl primo apparato di sintesi vocale in italiano, MUSA, \u00e8 nato nel 1975 presso i laboratori CSELT (Gruppo STET); il prototipo era in grado di leggere un testo, con una caratteristica voce \"metallica\" e, nel 1978, anche di cantare il brano \"Fra Martino Campanaro\". Nel 1978 il gruppo di ricerca CSELT sulle tecnologie vocali (nel 2001 divenuto lo spin-off Loquendo) era l'unica realt\u00e0 industriale al mondo, oltre AT&amp;T, a disporre di una tecnologia di sintesi vocale di interesse industriale.\nNonostante i successi ottenuti con i sintetizzatori elettronici, la ricerca sui sintetizzatori vocali di tipo meccanico non \u00e8 stata abbandonata, specialmente in vista di un possibile impiego di tali sistemi per robot di tipo umanoide.\nTecnologie di sintesi.\nLe qualit\u00e0 pi\u00f9 importanti di una sintesi vocale sono la \"naturalezza\" e l\"'intelligibilit\u00e0\".\nLa naturalezza esprime quanto la voce sintetizzata si avvicina a quella umana mentre l'intelligibilit\u00e0 rappresenta la facilit\u00e0 di comprensione della voce sintetizzata. Un sintetizzatore ideale \u00e8 allo stesso tempo naturale e intelligibile, nella realt\u00e0 i sistemi di sintesi vocale approssimano tale comportamento tentando di ottimizzare entrambe le caratteristiche.\nLe due tecnologie principali per la sintesi vocale sono la \"sintesi concatenativa\" e la \"sintesi basata sulle regole\". Ciascuna tecnologia ha i suoi punti di forza e di debolezza: la scelta di quale utilizzare dipende tipicamente dal tipo di utilizzo finale della sintesi vocale.\nSintesi concatenativa.\nLa sintesi concatenativa, come dice il nome, si basa sulla concatenazione ossia la combinazione di frammenti di voce registrati. In generale questa metodologia produce il risultato di sintesi pi\u00f9 naturale, tuttavia la differenza tra le variazioni naturali della voce umana e le tecniche di frammentazione automatica delle forme d'onda pu\u00f2 talvolta generare dei\npiccoli disturbi udibili. Esistono tre sotto-tipi principali di sintesi concatenativa.\nSintesi per campioni unitari.\nLa \"sintesi per campioni unitari\" si appoggia su grandi database di voci registrate. Durante la creazione del database ogni emissione registrata viene frazionata in uno o pi\u00f9 di questi segmenti: suoni isolati, sillabe, morfemi, parole, frasi e periodi completi. Normalmente la frammentazione impiega un riconoscitore di linguaggio modificato appositamente per eseguire un \"allineamento forzato\" a cui seguono interventi di correzione manuali basati su rappresentazioni visive del suono come le forme d'onda e gli spettrogrammi. I campioni sonori vengono indicizzati nel database sulla base della frammentazione e di parametri acustici quali la frequenza fondamentale (tono musicale), la durata, la posizione all'interno della sillaba e i suoni adiacenti. Durante la sintesi in tempo reale l'emissione finale viene generata sulla base di un algoritmo di decisione ad \"albero pesato\" che identifica la \"miglior sequenza\" tra i campioni candidati scelti dal database.\nQuesto tipo di sintesi produce i risultati di maggior naturalezza perch\u00e9 riduce al minimo le operazioni di elaborazione digitale (digital signal processing, DSP) sui campioni registrati. Le elaborazioni digitali infatti spesso alterano la resa del suono sintetizzato rendendola meno naturale: alcuni sistemi usano tecniche DSP solo per ammorbidire le transizioni tra i campioni sonori in fase di concatenazione. I migliori sistemi a sintesi articolatoria producono un risultato che spesso \u00e8 indistinguibile da una vera voce umana, specialmente in quei contesti in cui la conversione da testo a voce \u00e8 stata ottimizzata per uno scopo specifico. Di contro, una naturalezza massima richiede normalmente l'impiego di database di dimensioni considerevoli, che in alcuni casi possono arrivare all'ordine dei gigabyte, equivalenti a qualche dozzina di ore di registrazioni vocali. Inoltre, \u00e8 stato accertato che gli algoritmi di selezione dei campioni possono scegliere segmenti che producono una sintesi non ideale (per esempio, con una pronuncia poco chiara delle parole minori) anche quando nel database \u00e8 presente una scelta migliore.\nSintesi per difoni.\nLa \"sintesi per difoni\" utilizza un database di suoni di dimensioni minime contenente tutti i difoni (transizioni tra suoni diversi) tipici di un determinato linguaggio. Il numero dei difoni dipende dalle caratteristiche fonetiche del linguaggio: per esempio, la lingua spagnola comprende circa 800 difoni mentre il tedesco ne conta circa 2500. Con questa tecnica viene memorizzato nel database un unico campione per ciascun difono. Durante l'elaborazione in tempo reale, ai difoni selezionati viene sovrapposta la prosodia della frase da sintetizzare usando tecniche DSP (digital signal processing) come la codifica lineare predittiva, PSOLA (\"Pitch-Synchronous Overlap and Add\") oppure MBROLA.\nLa qualit\u00e0 della voce risultante in genere \u00e8 inferiore rispetto a quella ottenuta per sintesi articolatoria, ma suona pi\u00f9 naturale rispetto a quella ottenuta con la sintesi basata sulle regole.\nI difetti della sintesi per difoni consistono in piccoli stacchi tra i suoni, tipici del meccanismo di concatenazione, e in un effetto di voce metallica, come nella sintesi basata sulle regole. Rispetto a queste tecniche, la sintesi per difoni non presenta vantaggi significativi, a parte la dimensione ridotta del database di appoggio. Per questo motivo, l'impiego di questa tecnica per applicazioni commerciali \u00e8 in fase di declino mentre continua a essere impiegata nella ricerca grazie alle molte implementazioni software gratuite disponibili.\nLa prima applicazione commerciale di sintesi vocale in lingua italiana, Eloquens, progettata in CSELT e commercializzata da Telecom Italia a partire dal 1993, era proprio basata sui difoni. Essa viene tuttora diffusa, disponibile come software gratuito (per i soli sistemi operativi Windows).\nSintesi per applicazioni specifiche.\nLa \"sintesi per applicazioni specifiche\" si basa sulla concatenazione di parole e frasi pre-registrate per generare emissioni complete. Si usa principalmente per applicazioni in cui i testi da sintetizzare sono limitati alle esigenze di un settore specifico, come per esempio gli annunci ferroviari o aeroportuali o le previsioni del tempo. La tecnologia \u00e8 semplice da implementare ed \u00e8 in uso da tempo in applicazioni di tipo commerciale e in dispositivi tipo le sveglie parlanti o le calcolatrici con voce. La naturalezza di questi sistemi \u00e8 molto elevata grazie al fatto che il numero di frasi componenti \u00e8 limitato e riproduce molto fedelmente la prosodia e l'intonazione delle registrazioni originali.\nD'altro canto, questi sistemi si limitano a riprodurre parole e frasi contenute nel loro database e possono sintetizzare solo le combinazioni predefinite, per cui non possono essere estesi per un uso generalizzato. Inoltre la legatura delle parole tipica del linguaggio naturale pu\u00f2 essere causa di qualche problema a meno che non si tengano in considerazione tutte le possibili varianti. Per esempio, nella lingua francese molte consonanti finali sono mute ma se la parola successiva inizia per vocale allora devono essere pronunciate (\"liaison\"). Queste variazioni di pronuncia non possono essere riprodotte da un sistema di concatenazione semplice delle parole ed \u00e8 necessario aumentarne la complessit\u00e0 per poterlo rendere adattabile al contesto.\nSintesi basata sulle regole.\nLa sintesi basata sulle regole non utilizza campioni della voce umana ma ricrea la voce per elaborazione basandosi su un modello acustico e per tale motivo viene detta anche \"sintesi per formanti\". Questa tecnica consiste nella generazione di forme d'onda di cui si modulano alcuni parametri acustici come la frequenza fondamentale, i toni e i livelli di rumore. Anche molti sistemi di sintesi concatenativa usano alcuni componenti di questo tipo.\nMolti sistemi di sintesi basata sulle regole generano una voce dal suono artificiale e molto metallico che non pu\u00f2 essere scambiata per una voce umana. Questa tecnica di sintesi non ha per\u00f2 come obiettivo la massima naturalezza e presenta una serie di vantaggi rispetto alla sintesi concatenativa. La sintesi basata sulle regole infatti \u00e8 decisamente intelligibile anche ad alte velocit\u00e0, non presentando i piccoli stacchi acustici tipici dei sistemi a sintesi concatenativa: la sintesi ad alta velocit\u00e0 \u00e8 molto usata per i sistemi di lettura dello schermo per l'uso dei computer da parte delle persone ipovedenti o persone affette da dislessia. Inoltre i sistemi di sintesi basata sulle regole sono gestiti da programmi di dimensione pi\u00f9 contenuta non dovendo utilizzare un database di campioni vocali. Questa caratteristica ne consente l'impiego in sistemi embedded, dove la capacit\u00e0 di memoria e la potenza di calcolo del microprocessore possono essere limitate. Infine, i sistemi di sintesi basata sulle regole possono controllare tutti gli aspetti del linguaggio vocale, generando un'ampia variet\u00e0 di prosodie e intonazioni e veicolando cos\u00ec non soltanto il contenuto del testo ma anche effetti emotivi e toni di voce.\nTra gli esempi di sintesi basata su regole con un controllo molto accurato dell'intonazione, sia pure non in tempo reale, si trovano i lavori svolti alla fine degli anni settanta per il gioco \"Speak &amp; Spell\" prodotto da Texas Instruments e per le console di videogiochi prodotte da SEGA all'inizio degli anni ottanta. Per questi progetti la generazione della corretta intonazione ha rappresentato una vera e propria sfida tecnologica i cui risultati non sono ancora stati eguagliati da nessun sistema di sintesi vocale in tempo reale.\nSintesi articolatoria.\nLa sintesi articolatoria ricorre a tecniche computazionali basate su modelli biomeccanici dei tratti vocali umani e dei loro processi di articolazione. Il primo sintetizzatore di tipo articolatorio impiegato su base regolare per esperimenti di laboratorio fu sviluppato a met\u00e0 degli anni Settanta da Philip Rubin, Tom Baer e Paul Mermelstein dei Laboratori Haskins. Questo sintetizzatore, noto anche come ASY, si basava su modelli dei tratti vocali elaborati da Paul Mermelstein, Cecil Coker e altri negli anni sessanta e Settanta dai Bell Laboratories.\nFino a poco tempo fa i modelli di sintesi articolatoria non erano stati utilizzati per sistemi di sintesi commerciale. Un'eccezione significativa \u00e8 il sistema basato su NeXT realizzato e commercializzato da Trillium Sound Research, un'azienda collegata all'Universit\u00e0 di Calgary in cui si svolse gran parte della ricerca originale. Seguendo la sorte di molte delle applicazioni derivate da NeXT (che fu creata da Steve Jobs alla fine degli anni ottanta per poi fondersi con Apple nel 1997), il software di Trillium venne reso disponibile sotto la licenza GNU GPL e continua ad evolversi nel progetto \"gnuspeech\". Questo sistema, commercializzato per la prima volta nel 1994, implementa una conversione da testo a voce di tipo completamente articolatorio tramite una guida d'onda o una linea trasmissiva che emula i tratti nasali e orali umani controllati dal \"modello di regione distintiva\" di Carr\u00e9.\nSintesi Markoviana.\nLa sintesi Markoviana \u00e8 un metodo basato sul modello di Markov nascosto (HMM, \"Hidden Markov Model\"). In questa tecnica lo spettro di frequenze (usato per il tratto vocale), la frequenza fondamentale (usata per la sorgente vocale) e la durata dell'emissione vocale (usata per la prosodia) sono modellate simultaneamente tramite modelli nascosti di Markov. Gli stessi modelli nascosti di Markov generano le forme d'onda vocali basandosi su un criterio di massima verosimiglianza.\nSintesi sinusoidale.\nLa sintesi sinusoidale \u00e8 una tecnica in cui la voce viene sintetizzata sostituendo i formanti con frequenze pure generate da forme d'onda sinusoidali.\nIl primo programma di sintesi sinusoidale fu realizzato da Philip Rubin degli Haskins Laboratories negli anni Settanta per creare stimoli artificiali negli esperimenti sulla percezione. Questo programma fu utilizzato in seguito da Robert Remez, Philip Rubin, David Pisoni e altri per dimostrare che un ascoltatore pu\u00f2 percepire un discorso come continuo anche in assenza dei tipici picchi vocali.\nProblematiche.\nNormalizzazione del testo.\nIl processo di normalizzazione di un testo raramente \u00e8 univoco. Nei testi sono spesso presenti omografie, numeri e abbreviazioni che devono essere tradotti in una rappresentazione fonetica corretta. Nel caso delle omografie, parole che hanno la stessa rappresentazione testuale richiedono una pronuncia differente a seconda del significato e quindi del contesto, come per esempio nella frase \"Ho gettato ancora l'ancora\", dove l'omografo \"ancora\" deve essere pronunciato in due modi differenti con due significati diversi (\"Ho gettato anc\u00f3ra l'\u00e0ncora\").\nLa maggior parte dei sistemi di conversione da testo a voce non sono in grado di generare una rappresentazione semantica del testo, in quanto i processi impiegabili per questo non sono sufficientemente affidabili, non ancora del tutto compresi o inefficienti dal punto di vista computazionale. Si ricorre piuttosto a tecniche di tipo euristico per individuare il modo corretto per risolvere le ambiguit\u00e0, come per esempio tramite l'esame delle parole circostanti e le statistiche di frequenza d'uso.\nAnche la scelta di come sintetizzare un numero rappresenta una problematica. Da un punto di vista di programmazione, convertire un numero in testo, come per esempio \"1325\" in \"milletrecentoventicinque\", \u00e8 un'operazione semplice. Tuttavia, quando si deve contestualizzare correttamente un numero ci si trova di nuovo di fronte a un'ambiguit\u00e0. \"1325\" pu\u00f2 essere convertito come \"milletrecentoventicinque\" se si tratta di un anno o di una quantit\u00e0, oppure in \"uno tre due cinque\" se si tratta di un codice numerico. Anche in questo caso, un sistema di conversione vocale pu\u00f2 effettuare delle scelte basandosi sulle parole circostanti e sulla punteggiatura; alcuni sistemi consentono anche di specificare un contesto in modo da risolvere le ambiguit\u00e0.\nAllo stesso modo anche le abbreviazioni possono essere ambigue. Per esempio l'abbreviazione \"ha\" per \"ettaro\" deve essere distinta da \"ha\", voce del verbo \"avere\". Ci sono casi anche pi\u00f9 complessi: \"S.Marco\", \"S.Antonio\", \"S.Rita\" e \"S.Stefano\" usano tutti la stessa abbreviazione \"S.\" che per\u00f2 deve essere resa rispettivamente con \"San\", \"Sant'\", \"Santa\" e \"Santo\". I sistemi di conversione dotati di \"front-end\" intelligente sono in grado di risolvere le ambiguit\u00e0 sulla base dell'apprendimento ma altri sistemi meno sofisticati usano ovunque un'unica scelta, con risultati che possono essere a volte privi di senso o addirittura comici.\nResa dei fonemi dal testo.\nI sistemi di sintesi vocale utilizzano due approcci fondamentali per determinare come si pronuncia una parola partendo dalla sua grafia, un processo noto anche come conversione testo-fonema o grafema-fonema (i linguisti usano il termine fonema per descrivere i suoni distintivi nell'ambito di una determinata lingua).\nL'approccio pi\u00f9 semplice \u00e8 rappresentato dalla conversione basata sul dizionario, in cui il programma memorizza un dizionario di grandi dimensioni contenente tutte le parole di una lingua e la relativa pronuncia: la pronuncia corretta di ogni parola si ottiene individuandola nel dizionario e sostituendola con la pronuncia ivi memorizzata.\nIl secondo approccio \u00e8 rappresentato dalla conversione basata sulle regole, in cui alle parole si applicano le regole di pronuncia basate sulla loro grafia. Questo approccio \u00e8 simile al metodo di apprendimento della lettura basato sul \"suono\" (fonica sintetica).\nCiascuno dei due approcci ha i suoi pro e i suoi contro. L'approccio basato sul dizionario \u00e8 rapido e preciso ma non \u00e8 in grado di fornire alcun risultato se una parola non \u00e8 presente nel dizionario; inoltre, al crescere delle dimensioni del dizionario cresce anche la quantit\u00e0 di memoria richiesta dal sistema di sintesi. Dall'altra parte l'approccio basato sulle regole \u00e8 in grado di funzionare con qualsiasi testo in ingresso ma la sua complessit\u00e0 aumenta anche considerevolmente via via che il sistema tiene conto anche delle irregolarit\u00e0 nelle regole di grafia o di pronuncia. Basta considerare casi come quello del nome latino \"Gneo\", dove il gruppo \"gn\" viene pronunciato \"g-n\", con la \"g\" gutturale, invece che come un'unica nasale come in \"agnello\". Di conseguenza, quasi tutti i sistemi di sintesi vocale scelgono in pratica di adottare una combinazione dei due approcci.\nIn alcune lingue, come nel caso della lingua spagnola o della lingua italiana, la corrispondenza tra il modo in cui si scrive una parola e la sua pronuncia \u00e8 molto elevata per cui la determinazione della pronuncia corretta a partire dalla grafia risulta semplificata; in questi casi i sistemi di sintesi vocale utilizzano quasi esclusivamente il metodo basato sulle regole, limitando l'uso del dizionario a quella minoranza di parole, come i nomi di origine straniera, la cui pronuncia non \u00e8 ovvia partendo dalla grafia. All'opposto, per linguaggi che presentano una corrispondenza molto bassa tra la grafia di una parola e la sua pronuncia, come per esempio avviene nella lingua inglese, i sistemi di sintesi vocale si appoggiano essenzialmente sui dizionari, limitando l'uso dei metodi basati sulle regole solo alle parole di uso non comune o alle parole non presenti nel dizionario.\nValutazione qualitativa.\n\u00c8 molto difficile valutare in modo coerente i sistemi di sintesi vocale in quanto non esistono criteri universali di riferimento. La qualit\u00e0 di un sistema di sintesi vocale dipende in modo significativo dalla qualit\u00e0 non solo della tecnica usata per la produzione (che pu\u00f2 utilizzare registrazioni analogiche o digitali) ma anche dagli strumenti e dal contesto di riproduzione, le cui differenze spesso possono compromettere l'esito della valutazione.\nAlcuni ricercatori hanno iniziato a usare come riferimento per la valutazione il \"common speech dataset\" sviluppato come progetto open source dalla Carnegie Mellon University.\nResa del contenuto emotivo.\nUno studio realizzato da Amy Drahota e da altri ricercatori dell'Universita di Portsmouth, Regno Unito, pubblicato sulla rivista \"Speech Communication\", ha evidenziato che chi ascolta \u00e8 in grado di determinare soltanto dalla voce, con un elevato grado di precisione, se chi parla sta sorridendo oppure no. Questo ha suggerito che l'identificazione dei tratti vocali che veicolano contenuto emotivo potrebbe essere utile nel rendere pi\u00f9 naturale il risultato di una sintesi vocale.\nSistemi operativi e dispositivi dotati di sintesi vocale.\nApple Mac OS e Mac OS X.\nApple fu la prima ad integrare la sintesi vocale nel sistema operativo dei propri computer, con il software MacIntalk, prodotto in casa nel 1984 e disponibile sui modelli Macintosh. All'inizio degli anni novanta Apple ne ampli\u00f2 le funzionalit\u00e0 estendendo la conversione vocale del testo a tutto il sistema.\nCon l'introduzione dei processori PowerPC, pi\u00f9 veloci, vennero inclusi campioni di voce di qualit\u00e0 elevata insieme a un sistema di riconoscimento vocale, il che consent\u00ec un controllo fluido dei comandi. In tempi successivi Apple ha aggiunto anche voci diverse, basate su campioni. Nonostante fosse iniziato come una curiosit\u00e0, il sistema di sintesi vocale dei computer Macintosh ha finito per evolvere verso un programma di punta, PlainTalk, per il supporto completo per le persone con problemi di vista.\nLa conversione automatica del testo in parlato, denominata Utility VoiceOver, \u00e8 stata inclusa tra gli strumenti di accessibilit\u00e0 di serie nel sistema operativo Mac OS X Tiger e potenziata nel successivo Mac OS X Leopard, che supporta una voce di nome \"Alex\" che prevede anche la sintesi realistica della respirazione intermedia tra la pronuncia delle frasi, cos\u00ec come una comprensibilit\u00e0 migliorata per letture a velocit\u00e0 pi\u00f9 rapida.\nSempre nell'ambito dei prodotti Apple, la tecnologia VoiceOver \u00e8 stata integrata nell'iPod shuffle, che \u00e8 in grado di \"leggere\" a voce alta le informazioni relative al brano in riproduzione a partire dalla terza generazione del prodotto.\nAmigaOS.\nIl secondo sistema operativo a incorporare funzioni di sintesi vocale fu AmigaOS, introdotto nel 1985 da Commodore International che ne ottenne la licenza da una software house indipendente, la Don't Ask Software, ora Softvoice, Inc. Il programma realizzava un sistema completo di emulazione vocale, con voci maschili e femminili e meccanismi di enfatizzazione, resi possibili dalle caratteristiche avanzate della componentistica audio prodotta da Amiga. Il sistema era suddiviso in un dispositivo parlante (narrator.device) e una libreria di traduzione (translator.library): un ulteriore software di Amiga, Speak Handler implementava un convertitore da testo a voce. AmigaOS gestiva il sistema di sintesi vocale come periferica hardware virtuale, di modo che un utente poteva ridirigervi anche l'uscita della console. Alcuni programmi prodotti da Amiga, come i suoi word processor, utilizzavano in modo massiccio questo sistema di sintesi vocale.\nMicrosoft Windows.\nI sistemi Windows impiegano una sintesi vocale basata su SAPI4 e SAPI5 che prevede anche un modulo di riconoscimento vocale (SRE, \"Speech Recognition Engine\").\nNelle versioni di sistema operativo Windows 95 e Windows 98 SAPI 4.0 era disponibile come componente aggiuntivo di produzione esterna. Fu con Windows 2000 che venne aggiunto il programma Microsoft Narrator, un sistema di sintesi vocale disponibile direttamente per tutti gli utenti di un computer: una volta installato, tutti i programmi compatibili con Windows ne potevano utilizzare le funzionalit\u00e0 di sintesi vocale tramite menu appositi.\nIn Windows Vista, Windows 7 e Windows 8, lo strumento di sintesi vocale integrato \u00e8 chiamato \"Assistente vocale\".\nMicrosoft Speech Server \u00e8 un pacchetto completo per la sintesi e il riconoscimento vocali, sviluppato per applicazioni di carattere commerciale come per esempio i call center.\nLinux.\nEsistono varie applicazioni di sintesi vocale per computer basati su sistemi operativi open source come GNU/Linux, fra i quali programmi a loro volta open-source come Festival Speech Synthesis System, che sfrutta la sintesi per difoni e pu\u00f2 utilizzare un numero ridotto di voci; il progetto MBROLA; l'applicazione eSpeak; gnuspeech, di Free Software Foundation, che usa la sintesi articolatoria.\nPer i sistemi GNU/Linux esistono inoltre altri programmi commerciali di sintesi vocale.\nL'ambiente desktop KDE dispone di tre programmi integrati tra loro e con il \"desktop\": Ksayt, interfaccia di configurazione della piattaforma vocale, Kmouth che opera una sintesi vocale a partire da un testo scritto e Kttsmgr, gestore della pronuncia.\nInternet.\nAllo stato attuale esistono parecchi applicativi e plugin per client di posta o navigatori internet in grado di leggere direttamente i messaggi di e-mail e le pagine web.\nAlcuni software specializzati sono in grado anche di leggere i feed RSS. I lettori di RSS on line da un lato semplificano l'accesso all'informazione, consentendo agli utenti di ascoltare le loro sorgenti preferite e di convertirle in podcast, dall'altro sono disponibili praticamente per quasi tutti i PC collegati a Internet. Gli utenti possono scaricare i file audio cos\u00ec generati su dispositivi portatili, per esempio sotto forma di podcast e ascoltarli cos\u00ec a passeggio, praticando sport o andando al lavoro.\nUn campo di applicazione che si sta estendendo \u00e8 l'impiego della sintesi vocale per l'accessibilit\u00e0 tramite web, con i cosiddetti \"Talklet\" sviluppati dall'azienda inglese Textic. Con questi strumenti non \u00e8 necessario scaricare un software apposito ma chiunque, per qualsiasi scopo, pu\u00f2 accedere a funzioni di sintesi vocali direttamente via Internet usando un qualsiasi browser. Come in tutte le applicazioni basate sul web, i tempi di risposta dipendono essenzialmente dalle caratteristiche del collegamento Internet dell'utente finale ma la facilit\u00e0 di accesso resta indubbiamente un punto di forza di questo approccio.\nLinguaggi di markup.\nSono stati definiti alcuni linguaggi di markup per la resa del parlato utilizzando un formato di descrizione di tipo XML. Il pi\u00f9 recente \u00e8 l'SSML (Speech Synthesis Markup Language) che dal 2004 \u00e8 una raccomandazione del W3C, arrivato alla versione 1.1 nel 2010 e integrato nel 2008 dal linguaggio PLS (\"Pronunciation Lexicon Specification\") usato per specificare in modo formale le regole di pronuncia. Tra i linguaggi di markup pi\u00f9 vecchi rientrano tra gli altri JSML (\"Java Speech Markup Language\") e SABLE: nonostante fossero stati entrambi proposti come base per uno standard, nessuno di essi ha avuto in realt\u00e0 un'ampia diffusione.\nI linguaggi di markup per la sintesi vocale non vanno confusi con i linguaggi di markup per i dialoghi: per esempio, VoiceXML oltre al markup per la conversione vocale prevede anche dei tag relativi al riconoscimento vocale, alla gestione dei dialoghi e alla composizione di numeri telefonici su comando vocale.\nApplicazioni.\nAccessibilit\u00e0.\nLa sintesi vocale \u00e8 da lungo tempo uno strumento di assistenza tecnologica di importanza vitale e la sua applicazione in questo campo \u00e8 significativa e largamente diffusa in quanto elimina barriere ambientali per un'ampia gamma di problematiche. L'applicazione pi\u00f9 longeva \u00e8 quella dei lettori di schermo per persone con problemi alla vista ma la sintesi vocale si usa oggi anche per aiutare persone affette da dislessia o da altri problemi di lettura e per i bambini in et\u00e0 prescolare. Questi sistemi si usano anche a sostegno di persone con gravi problemi vocali o di fonazione, di solito in accoppiata con dispositivi dedicati per la comunicazione vocale (VOCA, \"Voice Output Communication Aid\").\nGoogle e il suo programma Google Traduttore presentano una funzione di sintetizzatore vocale.\nTrasporti.\nNei luoghi come gli aeroporti e le stazioni ferroviarie la sintesi vocale viene usata per effettuare le comunicazioni di servizio ai passeggeri.\nNei navigatori GPS, la sintesi vocale viene usata per dare le indicazioni di guida al conducente.\nNotiziari.\nAlcuni siti di notizie come Ananova utilizzano la sintesi vocale per convertire i bollettini informativi in audio per applicazioni di tipo mobile.\nTempo libero.\nLe tecniche di sintesi vocale trovano impiego anche nell'industria del tempo libero, in particolare nella produzione di videogiochi, \"anime\", manga e simili. Nel 2007 Animo Limited ha annunciato lo sviluppo di un pacchetto applicativo basato sul suo programma di sintesi vocale FineSpeech, concepito specificamente per le industrie produttrici di videogiochi e \"anime\" in grado di generare racconti e dialoghi secondo le specifiche dell'utente. Il pacchetto ha trovato applicazione nel 2008, quando Biglobe, controllata di NEC, ha annunciato la disponibilit\u00e0 di un servizio web che consente agli utenti di creare frasi usando le voci dei personaggi di \"\".\nEsistono anche programmi per la produzione musicale, come per esempio Vocaloid, in grado di generare voci cantanti a partire da testi e melodia. Questo \u00e8 anche l'ambito del progetto Singing Computer che usa il software open-source GPL Lilypond e il sistema di sintesi vocale Festival, con lo scopo di aiutare le persone non vedenti nella creazione e stesura di testi di canzoni."}
{"id": "467865", "revid": "131358", "url": "https://it.wikipedia.org/wiki?curid=467865", "title": "Nazionale di calcio bosniaca", "text": ""}
{"id": "467867", "revid": "2178", "url": "https://it.wikipedia.org/wiki?curid=467867", "title": "Nazionale di calcio brasiliana", "text": ""}
{"id": "467871", "revid": "287204", "url": "https://it.wikipedia.org/wiki?curid=467871", "title": "Kami (disambigua)", "text": ""}
{"id": "467873", "revid": "1452073", "url": "https://it.wikipedia.org/wiki?curid=467873", "title": "Solfuri", "text": "In chimica prendono il nome di solfuri i derivati dell'acido solfidrico (H2S) di formula MnS dove M pu\u00f2 essere un metallo o un alchile. Stabili in soluzione, possono addizionare zolfo producendo polisolfuri. Industrialmente venivano spesso usati come insetticidi o nell'industria della gomma.\nNomenclatura.\nIl solfuri inorganici (quelli cio\u00e8 in cui M \u00e8 un metallo) vengono chiamati anteponendo \"solfuro di\" al nome del metallo, cos\u00ec Na2S prende il nome di \"solfuro di sodio\". Se la formula del solfuro \u00e8 di tipo MHS il nome si ottiene anteponendo al nome del metallo \"monoidrogenosolfuro di\", cos\u00ec NaHS \u00e8 il \"monoidrogenosolfuro di sodio\".\nI solfuri organici di formula generale R2S vengono chiamati posponendo il termine \"solfuro\" al nome dei due alchili. Cos\u00ec CH3SCH2CH3 \u00e8 il \"etil metil solfuro\" mentre (CH3)2S \u00e8 il \"dimetil solfuro\". Una molecola organica di formula generale RSH dove R \u00e8 un alchile prende il nome di tiolo.\nChimica analitica.\nNell'analisi a secco, la ricerca dello ione solfuro, avviene per formazione di acido solfidrico\nUna certa quantit\u00e0 di sostanza acidificata con soluzione di acido cloridrico, viene scaldata in una provetta. Si libera il gas H2S secondo la seguente reazione:\nMeS + 2HCl \u2192 Me2+ + 2Cl- + H2S(g)\nL H2S \u00e8 riconoscibile dall'odore caratteristico di uova marce e perch\u00e9 annerisce una cartina imbevuta di soluzione di Pb(CH3 COO)2, per formazione di PbS:\n(CH3 COO)2Pb +H2S \u2192 PbS(s) + 2 CH3COOH\nIn presenza di solfuri inattaccabili dall'acido cloridrico, quali HgS, CuS,As2S3, nella soluzione si aggiunge, dopo aver eliminato SO2 proveniente da SO 2O-3 eventualmente presenti, polvere di Zn a caldo. Lo Zn, riducendo i cationi a metalli, libera H2S che annerisce la cartina all'acetato."}
{"id": "467876", "revid": "4327", "url": "https://it.wikipedia.org/wiki?curid=467876", "title": "They All Laughed", "text": ""}
{"id": "467878", "revid": "4327", "url": "https://it.wikipedia.org/wiki?curid=467878", "title": "The Omega Man", "text": ""}
{"id": "467879", "revid": "1442080", "url": "https://it.wikipedia.org/wiki?curid=467879", "title": "Cristianesimo sociale", "text": "Il Cristianesimo sociale, noto in inglese come \"Christian left\", \u00e8 la \n\"sinistra\" del cristianesimo democratico, essenzialmente impegnata ad approfondire e a tradurre sul piano politico e legislativo, in particolare nei Paesi cattolici, i contenuti della dottrina sociale della Chiesa riguardanti la tutela della famiglia e del lavoro secondo una prospettiva riformista.\nEsso condivide con il cristianesimo liberale i concetti di separazione dalle Chiese, mentre le teorie economiche non sono dissimili da quelle riconducibili alla socialdemocrazia, essendo fondamentalmente incentrate sul ruolo dello Stato nella costante fornitura di servizi per i cittadini, perseguendo adeguati livelli di tassazione e un efficiente sistema di welfare state. In tal modo si ha l'obiettivo di garantire una seria assistenza sanitaria, dei sussidi familiari in caso di accertato stato di povert\u00e0 o bisogno, nonch\u00e9 istruzione pubblica, previdenza sociale e libero accesso a risorse culturali quali biblioteche e musei.\nIn ambito protestante si intende il \"Vangelo Sociale\", differente dal socialismo cristiano, a sua volta componente del socialismo democratico.\nRadicamento sociale.\nIl \"rapporto fra il cristianesimo (fra i cristianesimi o, allargando ancora, le religioni), la storia che si fa di esso (di essi), e quella del mondo\" comport\u00f2, a ridosso della Rerum Novarum, la nascita \"di un movimento cattolico popolare che aveva saputo interloquire con le sollecitazioni provenienti dalla societ\u00e0 italiana degli inizi del secolo XX e aprirsi a un confronto politico e teorico con il marxismo\u00bb.\n\"Che il movimento socialista riformatore e quello cattolico\nsociale nascano, nelle loro origini ottocentesche, dalla stessa\nbase popolare e prendano ragione e forza dalla medesima\ncondizione di bisogno e di ingiustizia degli uomini e delle\ndonne del loro tempo \u00e8 fuori di dubbio (...) Che le vicende della storia e i destini delle nazioni d\u2019Europa,\nl\u2019ambizione a volte diabolica dei dotti come l\u2019egoismo cattivo\ndegli uomini (anche dei preti clericali e non solo dei frammassoni)\nabbiano portato per cent\u2019anni questi due popoli a separarsi\ned a combattersi gli uni contro gli altri non dovrebbe\noggi essere sufficiente a farci dimenticare (...) la possibilit\u00e0,\nanch\u2019essa storica, di coniugare finalmente l\u2019assetto di un\npaese che attraverso il lavoro voleva diventare finalmente\nmoderno, evoluto e anche benestante, con l\u2019utilit\u00e0 grande, la\nnecessit\u00e0 assoluta di essere anche ben governato\".\nStoria.\nIl cristianesimo sociale in Europa.\nTale tendenza, sebbene complessivamente minoritaria, \u00e8 presente in alcuni soggetti politici di Francia, Belgio, Italia, Portogallo e Spagna dove emergono anche scelte liberiste.\nDiversamente, in Germania, Austria e Svizzera, per \"cristianesimo sociale\" si intende la corrente conservatrice del movimento democristiano, strettamente legata ad un modello di economia sociale di mercato.\nIn Italia si distinse nel Partito Popolare Italiano di don Luigi Sturzo dove fu rappresentata dall'area del sindacalismo cattolico della Confederazione Italiana Sindacati Lavoratori quali Achille Grandi, Guido Miglioli e Giovanni Gronchi.\nLa rielaborazione teorica delle priorit\u00e0 programmatiche del cristianesimo sociale si concretizz\u00f2 negli anni Cinquanta, ad opera di un gruppo di docenti universitari provenienti dalla Universit\u00e0 Cattolica di Milano, che avrebbero dato vita alla corrente \"Cristiano Sociali\" all'interno della Democrazia Cristiana. I nuovi obiettivi si concentravano nella \"piena occupazione\", nella \"diffusione della propriet\u00e0 privata \" e nella \"crescita economica\".\nLa messa in pratica di queste priorit\u00e0 si realizz\u00f2 con Amintore Fanfani, il quale promosse convintamente un programma di assegnazione di case di propriet\u00e0 alle famiglie operaie quando fu Ministro del Lavoro tra il 1948 e il 1950. \nDivenuto Presidente del Consiglio nel 1954, Fanfani concili\u00f2 la necessit\u00e0 della piena occupazione con la crescita economica attraverso una vasta opera di governo ispirata alla dottrina economica keynesiana, basata su un massiccio intervento pubblico nell'economia dello stato per favorire gli investimenti e sostenere la domanda.\nIl cristianesimo sociale fu successivamente rappresentato, all'interno della Democrazia Cristiana, dalla vecchia \"sinistra popolare\" confluita in \"Politica Sociale\" di Giovanni Gronchi, Achille Grandi e Giuseppe Rapelli, dalla \"nuova sinistra\" organizzata nella corrente \"Cronache Sociali\" di Giuseppe Dossetti, Giorgio La Pira, Giuseppe Lazzati e Amintore Fanfani e dalla \"sinistra neo-guelfa\" di Piero Malvestiti, poi dalle correnti della cosiddetta \"sinistra DC\".\nLa prima corrente organizzata della sinistra DC fu \"Iniziativa Democratica\", nata al Congresso del 1954 a Napoli per volont\u00e0 di Amintore Fanfani ed alla quale aderirono personalit\u00e0 del calibro di Aldo Moro, Benigno Zaccagnini, Luigi Gui, Emilio Colombo.\nAltre aree della sinistra saranno successivamente \"La Base\" (Ezio Vanoni, Giovanni Marcora, Enrico Mattei, Giovanni Galloni, Ciriaco De Mita), \"Forze Nuove\" (Giulio Pastore, Bruno Storti, Livio Labor, Carlo Donat Cattin, Vittorino Colombo, Guido Bodrato, Franco Marini) e i \"morotei\". Nati da una scissione dalla \"corrente dorotea\", il \"centro\" del partito, questi ultimi furono una corrente influente. Tra le figure raccoltesi attorno ad Aldo Moro si ricordino Benigno Zaccagnini, Tina Anselmi, Tommaso Morlino, Luigi Gui, Leopoldo Elia, Bernardo Mattarella, Beniamino Andreatta, Riccardo Misasi, Mino Martinazzoli, Sergio Mattarella e Rosy Bindi.\nCon lo scioglimento della DC, un drappello di Democristiani di sinistra raccolti attorno a Ermanno Gorrieri, insieme ad alcuni socialisti cristiani guidati da Pierre Carniti (sindacalista cattolico e membro del PSI), diedero vita ai Cristiano Sociali, movimento alleato fin dal 1994 con le forze di sinistra e membro fondatore dei Democratici di Sinistra nel 1998. Le correnti della \"sinistra DC\" e la maggioranza della Democrazia Cristiana parteciparono comunque alla fondazione del Partito Popolare Italiano (PPI), al quale non ader\u00ec il gruppo guidato da Pier Ferdinando Casini e Clemente Mastella, che conflu\u00ec nel Centro Cristiano Democratico (CCD). Altri aderirono a Forza Italia (ad esempio Giuseppe Pisanu e Enrico La Loggia) o ad Alleanza Nazionale (ad esempio Publio Fiori e Gustavo Selva). Il PPI scelse una collocazione di centro (nell'ambito del Patto per l'Italia) e, in principio, escluse qualsiasi alleanza sia con le forze di centro-destra sia con la sinistra. Alle elezioni del 1994 il PPI elesse 33 deputati e 31 senatori, mentre il CCD ottenne 27 deputati e 12 senatori.\nNel 1995 dal PPI si stacc\u00f2 un altro pezzo guidato dall'allora segretario Rocco Buttiglione e da Roberto Formigoni, che si organizzarono nei Cristiani Democratici Uniti (CDU). \nIn questo modo, all'interno del partito si afferm\u00f2 l'ispirazione cristiano-sociale come cultura principale di riferimento, con una chiara spinta progressista dovuta all'influenza che avevano al suo interno i gruppi riconducibili alla vecchia \"sinistra DC\" nonch\u00e9 alle correnti sindacali che facevano riferimento alla CISL e al mondo dell'associazionismo cattolico-sociale.\nAlle successive elezioni del 1996, il PPI prese dunque parte alla fondazione di una nuova coalizione organica di centro-sinistra, L'Ulivo, rappresentandone uno dei due pilastri principali insieme al Partito Democratico della Sinistra. In questo modo la cultura cristiano-sociale si ritrov\u00f2 all'interno de L'Ulivo, a capo del quale fu posto Romano Prodi, seguace degli insegnamenti di Giuseppe Dossetti ed allievo politico di Beniamino Andreatta. Nel 2002 il PPI partecip\u00f2 alla fondazione di Democrazia \u00e8 Libert\u00e0 - La Margherita, ove la cultura cristiano-sociale si intrecci\u00f2 con gruppi d'ispirazione socialdemocratica e della sinistra liberale. \nAttualmente costituisce una significativa radice culturale alla base del Partito Democratico e di Democrazia Solidale.\nIn Italia il cristianesimo sociale \u00e8 anche noto in gergo giornalistico come \"cattolicesimo democratico\"."}
{"id": "467880", "revid": "486946", "url": "https://it.wikipedia.org/wiki?curid=467880", "title": "Escape from New York", "text": ""}
{"id": "467881", "revid": "486946", "url": "https://it.wikipedia.org/wiki?curid=467881", "title": "Conquest of the Planet of the Apes", "text": ""}
{"id": "467886", "revid": "56620", "url": "https://it.wikipedia.org/wiki?curid=467886", "title": "Maciste", "text": "Maciste \u00e8 un personaggio cinematografico ideato da Gabriele D'Annunzio come protagonista del film storico \"Cabiria\", diretto nel 1914 da Giovanni Pastrone.\n\u00c8 la figura mitologica di un uomo di straordinaria forza e bont\u00e0 che divenne un'icona italiana, entrando nel linguaggio comune come sinonimo di uomo dal fisico possente dotato di forza eccezionale. Negli anni sessanta fu protagonista di molti film del genere cosiddetto \"peplum\", nonch\u00e9 di numerose parodie.\nIl nome \"Maciste\", come si evince dalla sceneggiatura originale di \"Cabiria\", \u00e8 la forma italianizzata di un antichissimo soprannome del semidio Ercole, in greco m\u00e1kistos, forma dorica di m\u00e9kistos, superlativo di makr\u00f2s (grande).\nStoria del personaggio.\nIl personaggio di Maciste fu inventato da D'Annunzio nel primo decennio del 1900, sulla base degli eroi forzuti e valorosi della mitologia greca. La figura di Maciste rappresenta quella di un giovane dalla forza sovrumana, paragonabile a Sansone, in grado di distruggere qualsiasi cosa e di ridurre tutto in briciole, ma dal cuore tenero. Infatti il suo compito, come molti eroi del passato, \u00e8 quello di proteggere l'umanit\u00e0 e in particolar modo le belle fanciulle in pericolo.\nA capire che il personaggio poteva vivere di luce propria fu lo stesso Pastrone, che gi\u00e0 nel 1915 scrisse una sceneggiatura interamente dedicata all'eroe forzuto per il film \"Maciste\". A partire da \"Cabiria\" del 1914 fino a \"Maciste all'Inferno\" del 1926, fu interpretato, in una quindicina di film, dal possente e corpulento Bartolomeo Pagano.\nNei primi film la storia ruota sempre attorno al rapimento di una rampolla di nobile famiglia da parte di una banda di malviventi e il compito di Maciste, giramondo famoso per la sua possente forza, \u00e8 quello di sgominare i ladri e i truffatori e infine di salvare la ragazza. L'elemento chiave di ciascun film \u00e8 l'avventura, gli equivoci e i momenti di massima tensione.\nI film e le avventure di Maciste, sebbene inizialmente ambientati all'epoca presente, ossia il XX secolo, contengono quello stesso spirito di avventura delle storie ambientate centinaia di anni fa all'epoca dei greci o dei romani. In quei film Maciste si ritrova spesso inizialmente messo in difficolt\u00e0 dall'astuzia e dai raggiri degli imbroglioni, oppure rinchiuso in celle o in trappole mortali che portano al baratro, ma infine il gigante dal cuore buono, avvalendosi della sua forza e del suo coraggio, riesce sempre a vincere e a salvare la situazione.\nDagli anni sessanta in poi Maciste divenne una sorta di \"alter ego\" dell'eroe mitico Ercole (Eracle per i greci), come avvenne lo stesso per Ursus (che dal latino vuol dire \"orso\") e i produttori dell'epoca usarono questo personaggio per renderlo protagonista di moltissimi film peplum ambientati ai tempi dell'egemonia della Grecia o dell'Impero romano. Tuttavia gran parte delle storie, sebbene ricalcanti i temi dei grandi kolossal dell'epoca come \"Sansone e Dalila\", \"Quo vadis?\" e \"Ben-Hur\", spesso avevano delle trame semplici che facevano abbassare il livello qualitativo del film."}
{"id": "467890", "revid": "287204", "url": "https://it.wikipedia.org/wiki?curid=467890", "title": "Oscar Washington Tabarez", "text": ""}
{"id": "467892", "revid": "1565227", "url": "https://it.wikipedia.org/wiki?curid=467892", "title": "Algebra di Borel", "text": "In matematica lalgebra di Borel, o pi\u00f9 propriamente la \u03c3-algebra di Borel, \u00e8 la pi\u00f9 piccola \u03c3-algebra su un insieme dotato di struttura topologica che sia compatibile con la topologia stessa, ossia che contenga tutti gli aperti della topologia.\nLo spazio misurabile cos\u00ec definito prende il nome di spazio boreliano, gli insiemi contenuti nella \u03c3-algebra di Borel sono detti insiemi boreliani o insiemi di Borel ed una misura definita su una \u03c3-algebra di Borel \u00e8 detta misura di Borel.\nLa nozione di algebra di Borel \u00e8 stata introdotta da \u00c9mile Borel nell'ambito dei numeri reali, ed in seguito generalizzata a spazi topologici arbitrari.\nDefinizione.\nSia formula_1 uno spazio topologico. L'algebra di Borel di formula_2 rispetto a formula_3 \u00e8 la pi\u00f9 piccola \u03c3-algebra formula_4 contenente la topologia formula_3, ossia contenente ogni sottoinsieme aperto di formula_1.\nLa definizione data \u00e8 motivata dal fatto che, dal momento che l'intersezione di una famiglia di \u03c3-algebre \u00e8 ancora una \u03c3-algebra, data una generica collezione di insiemi si dimostra che esiste una pi\u00f9 piccola \u03c3-algebra che contiene la collezione. Pi\u00f9 precisamente, se formula_2 \u00e8 un insieme non vuoto e formula_8 una famiglia di sottoinsiemi di formula_2, allora \u00e8 ben definita formula_10, la pi\u00f9 piccola \u03c3-algebra su formula_2 contenente formula_8.\nDati due spazi topologici formula_2 e formula_14 e una funzione continua formula_15, allora tale funzione \u00e8 misurabile rispetto alla \u03c3-algebra di Borel. Infatti formula_16 \u00e8 contenuta nella \u03c3-algebra di Borel per ogni insieme aperto formula_17 di formula_14. Se formula_14 \u00e8 l'asse reale del piano complesso, le funzioni misurabili rispetto alla \u03c3-algebra di Borel sono dette \"funzioni di Borel\".\nOgni misura definita su una \u03c3-algebra di Borel si dice \"misura di Borel\", ed alcuni autori richiedono che formula_20\nper ogni compatto formula_21. Una misura caratterizzata da regolarit\u00e0 interna ed esterna si dice \"regolare\", mentre se \u00e8 caratterizzata da regolarit\u00e0 interna ed \u00e8 localmente finita prende il nome di misura di Radon.\nTerminologia.\nIn alcuni casi si utilizza il termine \"algebra di Borel\" per indicare la \u03c3-algebra generata dai compatti della topologia formula_3 di formula_2. Poich\u00e9 in uno spazio di Hausdorff ogni compatto \u00e8 chiuso, in questo caso la \u03c3-algebra di Borel definita in esso \u00e8 \"pi\u00f9 fine\" di quella generata dai compatti. Risulta che esse coincidono se lo spazio topologico di partenza \u00e8 uno spazio metrizzabile separabile e localmente compatto. Questa seconda definizione di algebra di Borel si utilizza ad esempio per costruire la misura di Haar.\nTalvolta, \"algebra di Borel\" identifica anche l'algebra di insiemi generata dagli aperti di uno spazio topologico, e non la \u03c3-algebra. Questa dicitura \u00e8 tuttavia meno comune. Ad esempio, intesa con questo significato, l'algebra di Borel dei numeri reali, equipaggiati con la usuale topologia euclidea, \u00e8 costituita semplicemente dalle unioni finite di intervalli.\nA volte si utilizza, inoltre, il termine \"spazio boreliano\" come abbreviazione di spazio boreliano standard. Uno spazio boreliano \u00e8 detto \"standard\" se lo spazio topologico formula_1, che genera lo spazio boreliano stesso, \u00e8 uno spazio polacco.\nPrincipali risultati.\nNella teoria delle categorie, gli spazi boreliani formano una categoria i cui morfismi sono le funzioni misurabili. Essa \u00e8 una sottocategoria della categoria degli spazi misurabili.\nDue spazi boreliani formula_25 e formula_26 sono detti isomorfi se esiste una funzione formula_27 biiettiva tale che formula_28 siano entrambe misurabili.\nLemma di misurabilit\u00e0 di funzioni continue.\nSiano formula_29 e formula_30 due spazi topologici, e siano formula_31 e formula_32 i relativi spazi boreliani. Se un'applicazione formula_33 \u00e8 continua rispetto a formula_3 e formula_35 allora essa \u00e8 misurabile rispetto a formula_36 e formula_8.\nQuesto risultato \u00e8 importante, ed \u00e8 utilizzato, ad esempio, per mostrare che le funzioni continue su un compatto di formula_38 sono integrabili rispetto alla misura di Lebesgue, o pi\u00f9 in generale per compatti di gruppi topologici localmente compatti rispetto alla misura di Haar. Ne segue anche che se due spazi topologici sono omeomorfi, allora i relativi spazi boreliani sono isomorfi.\nTeorema di Kuratowski.\nSia formula_1 uno spazio polacco, e formula_36 la relativa \u03c3-algebra di Borel. Allora lo spazio boreliano formula_25 \u00e8 isomorfo ad uno dei seguenti insiemi:\nQuesto teorema, importante in molti ambiti della matematica ed in particolare in teoria descrittiva degli insiemi ed in teoria della probabilit\u00e0, \u00e8 dovuto al matematico polacco Kazimierz Kuratowski.\nCostruzione esplicita della \u03c3-algebra di Borel.\nNel caso in cui formula_1 sia metrizzabile (ossia, nel caso in cui sia possibile considerare la topologia formula_3 come indotta da una distanza), si pu\u00f2 dare una descrizione abbastanza esplicita della \u03c3-algebra di Borel.\nData una famiglia formula_45 di sottoinsiemi di formula_2, si definiscono:\ndove con la notazione formula_53 si intende semplicemente formula_54.\nSi costruisce la \u03c3-algebra di Borel per induzione transfinita definendo una famiglia di insiemi formula_55, parametrizzata dai numeri ordinali formula_56.\nEsempi.\nLa maggior parte degli spazi misurabili che si utilizzano in analisi matematica sono boreliani."}
{"id": "467893", "revid": "56620", "url": "https://it.wikipedia.org/wiki?curid=467893", "title": "Bartolomeo Pagano", "text": "Biografia.\nNacque nel comune di Sant'Ilario Ligure (oggi parte del Comune di Genova) e lavorava come camallo al porto di Genova. Sull'avvicinamento di Pagano al cinema, esistono varie versioni. Nel 1913 il regista e produttore cinematografico Giovanni Pastrone, direttore generale dell'Itala Film di Torino, band\u00ec un concorso per selezionare l'interprete di Maciste (personaggio creato assieme a D'Annunzio) per il suo \"Cabiria\" del 1914. In questo concorso a cui parteciparono 50 concorrenti provenienti da ogni parte d'Italia, fu scelto proprio Pagano.\nSecondo un'altra versione, Pagano sarebbe stato notato dall'attore Domenico Gambino, che lo segnal\u00f2 a Pastrone, e quest'ultimo, impressionato dalla stazza dello scaricatore ligure, lo scrittur\u00f2 per il suo \"kolossal\". Dotato di un fisico possente, si leg\u00f2 indissolubilmente al ruolo di Maciste, interpretando - subito dopo la consacrazione in \"Cabiria\" - diversi film dal 1915 al 1926. Si fece conoscere anche all'estero per i suoi ruoli di eroe, di forzuto coraggioso e di gigante buono, soprattutto in Francia e Germania, dove gir\u00f2 diversi film riscuotendo notevole successo. Inoltre il fascismo ne esaltava le gesta e lo considerava simbolo e vera figura del superuomo italiano da emulare.\nFu uno degli attori cinematografici italiani pi\u00f9 pagati degli anni venti, riuscendo a percepire fino a 600.000 lire l'anno. La sua ultima apparizione fu in \"Giuditta e Oloferne\" del 1929. Da allora, a causa di malanni fisici di cui soffriva da tempo, si ritir\u00f2 definitivamente dal cinema. Immobilizzato dall'artrite reumatoide, fu costretto a vivere gli ultimi suoi anni di vita sulla sedia a rotelle fino a quando mor\u00ec nel 1947, colpito da un arresto cardiaco all'et\u00e0 di 68 anni."}
{"id": "467895", "revid": "1005847", "url": "https://it.wikipedia.org/wiki?curid=467895", "title": "Giuseppe Bofondi", "text": "Biografia.\nNato da famiglia nobile di Forl\u00ec, era figlio di Antonio e della marchesa Cristina Romagnoli di Cesena. Nel 1817 si laure\u00f2 in utroque iure e gi\u00e0 nel 1823 iniziava la sua carriera in Vaticano con la nomina a uditore della Sacra Rota. Dal 1831 al 1846, sotto il pontificato di Gregorio XVI sar\u00e0 prolegato a Ravenna, citt\u00e0 dove torner\u00e0 brevemente come legato nel 1847, dopo un breve periodo a Ferrara.\nEgli era conosciuto come uomo aperto alle idee liberale, non fosse altro perch\u00e9 un fratello di Bofondi, Pietro, era dovuto scappare per le sue idee dall'Italia, dove mor\u00ec in esilio. Egli fu quindi nel biennio 1846-1848 un fautore delle timide riforme del nuovo Papa Pio IX.\nCreato cardinale nel concistoro del 21 dicembre 1846 dal nuovo Papa Pio IX con il titolo di San Cesareo in Palatino, fu cardinale segretario di Stato nel tumultuoso periodo che precedette la Prima guerra di indipendenza italiana dal 2 gennaio al 10 marzo 1848. Fu lui, cos\u00ec, \"a reggere il primo Ministero dello Stato Pontificio con una componente laica (Giuseppe Pasolini Dall'Onda Ministro del Commercio, Belle Arti e Agricoltura)\".\nBofondi si trov\u00f2 costretto, all'inizio del febbraio 1848, a rispondere negativamente ad una richiesta di sostegno da parte del nuovo governo costituzionale del Regno delle Due Sicilie.\nIl Bofondi - pur essendo persona onesta e di buone maniere - scont\u00f2 nei difficili giorni del 1848 la scarsa esperienza politica. Il Papa infatti lo sostitu\u00ec rapidamente con il pi\u00f9 esperto cardinale Giacomo Antonelli.\nDopo il ritorno del Papa da Gaeta dove era fuggito a causa dei moti del 1848 e dell'instaurazione della Repubblica Romana, Bofondi, che a Gaeta lo aveva seguito, divenne membro della congregazione degli studii e presidente del censo.\nProverbi e modi di dire.\nA Forl\u00ec circolarono presto alcuni proverbi relativi a Bofondi (pronunciato dialettalmente Bafondi):"}
{"id": "467915", "revid": "2178", "url": "https://it.wikipedia.org/wiki?curid=467915", "title": "Nazionale di calcio bulgara", "text": ""}
{"id": "467918", "revid": "31886", "url": "https://it.wikipedia.org/wiki?curid=467918", "title": "Nazionale di calcio camerunese", "text": ""}
{"id": "467922", "revid": "2178", "url": "https://it.wikipedia.org/wiki?curid=467922", "title": "Nazionale di calcio canadese", "text": ""}
{"id": "467925", "revid": "2178", "url": "https://it.wikipedia.org/wiki?curid=467925", "title": "Nazionale di calcio ceca", "text": ""}
{"id": "467932", "revid": "2178", "url": "https://it.wikipedia.org/wiki?curid=467932", "title": "Nazionale di calcio cipriota", "text": ""}
{"id": "467936", "revid": "2178", "url": "https://it.wikipedia.org/wiki?curid=467936", "title": "Nazionale di calcio colombiana", "text": ""}
{"id": "467939", "revid": "92723", "url": "https://it.wikipedia.org/wiki?curid=467939", "title": "Nazionale di calcio costaricana", "text": ""}
{"id": "467942", "revid": "2178", "url": "https://it.wikipedia.org/wiki?curid=467942", "title": "Nazionale di calcio croata", "text": ""}
{"id": "467944", "revid": "4327", "url": "https://it.wikipedia.org/wiki?curid=467944", "title": "Velzna", "text": ""}
{"id": "467952", "revid": "2178", "url": "https://it.wikipedia.org/wiki?curid=467952", "title": "Nazionale di calcio danese", "text": ""}
{"id": "467956", "revid": "2178", "url": "https://it.wikipedia.org/wiki?curid=467956", "title": "Nazionale di calcio ecuadoriana", "text": ""}
{"id": "467960", "revid": "2178", "url": "https://it.wikipedia.org/wiki?curid=467960", "title": "Nazionale di calcio egiziana", "text": ""}
{"id": "467972", "revid": "1091378", "url": "https://it.wikipedia.org/wiki?curid=467972", "title": "Gabriele Ferretti (cardinale)", "text": "Biografia.\nFiglio di Liverotto Ferretti e di Flavia Sperelli, era di estrazione nobiliare, il padre era infatti conte. Era fratello del senatore Cristoforo Ferretti e cugino di Giovanni Mastai Ferretti, che sarebbe divenuto papa con il nome di Pio IX.\nConseguito il dottorato in teologia al Collegio Romano fu ordinato presbitero il 1\u00ba giugno 1817. Il 21 maggio 1827 fu nominato vescovo di Rieti, consacrato alcuni giorni dopo dal cardinale Carlo Odescalchi. Il 29 luglio 1833 fu inviato a Napoli quale nunzio per il Regno delle due Sicilie e promosso arcivescovo titolare di Seleucia di Isauria. Il 23 maggio 1837 venne nominato vescovo di Montefiascone e Corneto e il 2 ottobre dello stesso anno fu eletto arcivescovo di Fermo.\nFerretti fu creato cardinale da papa Gregorio XVI nel concistoro del 30 novembre 1838 con il titolo dei santi Quirico e Giulitta. Nel 1843 \u00e8 nominato prefetto della Congregazione per le indulgenze e le sacre reliquie. Dopo l'elezione di papa Pio IX \u00e8 nominato, a fine 1846, legato di Urbino e Pesaro.\nIl 17 luglio 1847 Pio IX lo nomina segretario di Stato, per poi sostituirlo, dal 21 gennaio 1848, col liberale forlivese Giuseppe Bofondi.\nIn seguito, avrebbe ricoperto incarichi minori in curia, quali quello di gran penitenziere. Fu tuttavia dal 7 aprile 1854 al 23 marzo 1855 camerlengo del Collegio cardinalizio.\nGabriele Ferretti \u00e8 sepolto a Roma nella chiesa dei Cappuccini Santissima Concezione.\nGenealogia episcopale e successione apostolica.\nLa genealogia episcopale \u00e8:\nLa successione apostolica \u00e8:"}
{"id": "468006", "revid": "124814315", "url": "https://it.wikipedia.org/wiki?curid=468006", "title": "Tribunale del Popolo", "text": "Il Volksgerichtshof (VGH, ossia \"Tribunale del Popolo\"), attivo in Germania tra il 1934 e il 1945, \u00e8 stato un tribunale penale speciale competente per i reati politici contro il regime nazista, come avvenne in Italia con il Tribunale speciale fascista.\nIl tribunale \u00e8 tristemente famoso per l'impressionante numero di condanne a morte (circa 5.300) pronunciate nel giro di pochi anni sotto la presidenza di Roland Freisler, il giudice pi\u00f9 crudele di Hitler. Gran parte delle persone giudicate colpevoli, i pi\u00f9 temibili nemici di Hitler ma anche gente semplice, persero poi la vita nella prigione di Pl\u00f6tzensee.\nNel 1944, il VGH giudic\u00f2 4428 imputati ed emise 2097 condanne a morte e 1842 al carcere, contro 489 assoluzioni.\nFondazione.\nIn seguito al processo per l'incendio del Reichstag, nel quale venne giudicato colpevole e condannato a morte Marinus van der Lubbe, mentre furono assolti tre coimputati funzionari del Partito Comunista Tedesco, Hitler decise di sottrarre i reati politici alla giustizia ordinaria: perci\u00f2 con legge del 24 aprile 1934 sanc\u00ec la creazione di un nuovo organo giurisdizionale speciale, da lui stesso denominato \"Volksgerichtshof\".\nCompetenza e rito.\nInizialmente il compito principale del Volksgerichtshof fu quello di giudicare i reati di alto tradimento (\"Hochverrat\") e tradimento della patria (\"Landesverrat\"), ma in seguito la sua competenza venne estesa ad altri illeciti penali. Caratteristica del giudizio davanti al Volksgerichtshof era l'inappellabilit\u00e0 delle sentenze da parte dell'imputato, facolt\u00e0 invece consentita al pubblico ministero: in altre parole, in spregio ai pi\u00f9 fondamentali principi del diritto penale, l'imputato non aveva diritto a un secondo grado di giudizio, mentre la pubblica accusa poteva ricorrere e richiedere un inasprimento della pena inflitta. In generale il rito era comunque concepito per processi brevi.\nI giudici del Volksgerichtshof venivano nominati direttamente dal F\u00fchrer e venivano quindi scelti tra i giuristi pi\u00f9 fidati e vicini al partito nazionalsocialista. I collegi giudicanti erano formati dai cosiddetti Senati (\"Senate\") che, a differenza dei consolidati principi di diritto processuale, erano composti da solo due magistrati e da tre \"giudici del popolo\" (\"Volksrichter\"), questi ultimi di norma funzionari del partito nazista, ufficiali e alti funzionari amministrativi.\nAll'imputato non era concessa la libera scelta del proprio difensore, in quanto tale nomina era soggetta ad approvazione del presidente del Senato e lo stesso difensore ne era soggetto a controllo. Spesso gli imputati e i difensori ottenevano visione delle imputazioni solamente un giorno o addirittura poche ore prima dell'inizio del dibattimento. In tali situazioni venne di fatto svuotato il concetto di diritto di difesa, in quanto molto spesso fino all'inizio del processo l'imputato non aveva avuto nemmeno la possibilit\u00e0 di incontrare il proprio difensore.\nNei casi di tradimento alla patria e alto tradimento, il condannato non otteneva neppure una copia della sentenza, che poteva al massimo consultare sotto la vigilanza di un funzionario. Il Volksgerichtshof si riun\u00ec inizialmente nel \"Landtag\" prussiano, oggi sede del parlamento di Berlino, mentre nel 1935 venne trasferito nell'edificio scolastico del K\u00f6nig-Wilhelm-Gymnasium, nei pressi della Potsdamer Platz. Alcuni processi vennero per\u00f2 tenuti nell'edificio della Corte camerale di Berlino-Sch\u00f6neberg, tra cui il processo farsa dell'8 agosto 1944 contro i cospiratori dell'attentato del 20 luglio 1944, che per ordine di Hitler venne filmato ed \u00e8 ancor oggi disponibile come testimonianza.\nIl Volksgerichtshof funse anche da corte itinerante nelle pi\u00f9 disparate citt\u00e0 del \"Reich\", permettendo di inscenare processi sommari ad alto tasso di impatto e coinvolgimento dell'opinione pubblica. Al 1\u00ba gennaio 1943 il Volksgerichtshof era formato da 47 magistrati di carriera e da 95 magistrati onorari, tra cui 30 ufficiali, 4 ufficiali di polizia e 48 gerarchi delle SA, delle SS, delle NSKK (\"Nationalsozialistische Kraftfahrkorps\", Corpi Motorizzati Nazionalsocialisti) e della Giovent\u00f9 hitleriana. Nel 1944 la cifra totale dei giudici onorari era addirittura salita a 173. Per la pubblica accusa erano destinati invece 179 pubblici ministeri.\nI processi si svolgevano in un'aula drappeggiata di svastiche, con il presidente della corte togato di rosso e seduto dietro un busto di Hitler. La condanna a morte costituiva un esito scontato fin dall'inizio. L'assoluzione non contava nulla, perch\u00e9 gli imputati finivano comunque in un campo di concentramento.\nIl Volksgerichtshof come strumento di terrore giudiziario.\nIl numero delle condanne a morte crebbe improvvisamente nel 1939. Se nel 1936 erano state pronunciate undici sentenze capitali, nel 1943 erano gi\u00e0 salite a 1.662, ossia alla met\u00e0 circa degli imputati. Fino al 1945 vennero pronunciate circa 5.300 condanne a morte, per le quali erano sufficienti crimini quali la diffusione di notizie di radio straniere o l'esternazione privata di critiche all'operato del \"F\u00fchrer\" o di sfiducia nella \"vittoria finale\" (\"Endsieg\").\nNell'agosto 1942 Freisler divenne presidente del Volksgerichtshof e si distinse per condurre i dibattimenti con particolare fanatismo, umiliando gli imputati e pronunciando sentenze di condanna a morte con agghiacciante frequenza. L'organo era gi\u00e0 ampiamente corrotto, infettato e avvelenato dal potere nazista. Hitler aveva bisogno di lui per svolgere il lavoro pi\u00f9 criminale, visto che ad altri nazisti era impedito d'esibirsi fino a quel punto. I giudici erano soldati spietati e Freisler il generale di quelle persone senza scrupoli. Mentre Freisler aveva modellato gran parte del suo comportamento su Andrej Vy\u0161inskij, il famigerato pubblico ministero di Stalin, il Volksgerichtshof e le buffonate di Freisler agivano pi\u00f9 come il Comitato di pubblica sicurezza durante il Regime del terrore nel periodo della rivoluzione francese: Freisler e Vy\u0161inskij, fedeli ai regimi, vengono giustamente paragonati a Fouquier-Tinville, il feroce magistrato di Robespierre che esercit\u00f2 la funzione di procuratore pubblico presso il tribunale rivoluzionario.\nIl 3 febbraio 1945 il Volksgerichtshof venne distrutto da un bombardamento aereo dell'USAAF, guidato dal tenente colonnello Robert Rosenthal, che cost\u00f2 la vita anche a Freisler, in quanto quest'ultimo venne colpito al cranio da una colonna di muratura, o forse da schegge, mentre si stava dirigendo verso il rifugio antiaereo, uccidendolo all'istante. La sua morte salv\u00f2 dall'esecuzione Fabian von Schlabrendorff, uno dei cospiratori del 20 luglio.\nIl Volksgerichtshof condann\u00f2 tra gli altri i membri di gruppi di resistenza al nazismo come la Rosa Bianca, l'Orchestra Rossa, i Pirati della Stella Alpina e il Circolo di Kreisau, ma anche persone e gruppi senza nome che erano finiti nelle mani della dittatura nazista.\nIl Volksgerichtshof e la giustizia del dopoguerra.\nNel 1956 la Corte Federale Tedesca (\"Bundesgerichtshof\") concesse agli ex-membri del VGH il cosiddetto privilegio del giudicante, secondo il quale nessun magistrato pu\u00f2 essere condannato per aver applicato la legge se si \u00e8 mantenuto a leggi che erano in vigore al momento del fatto oppure se non si \u00e8 reso conto dell'ingiustizia del proprio operato. La Procura Federale di Berlino concluse nel 1986 i procedimenti istruttori, dopo che il 25 gennaio 1985 il Bundestag aveva definito il VGH come \"strumento di terrore per l'imposizione del dominio arbitrario nazionalsocialista\", dichiarandone decadute tutte le sentenze.\nTranne che in un solo caso dovuto a una corte statunitense, nessuno dei circa 570 giudici e pubblici ministeri \u00e8 stato cos\u00ec chiamato a rendere conto del proprio operato. Nella Repubblica Federale Tedesca quattro persone sono state condannate per complicit\u00e0 e delazione."}
{"id": "468015", "revid": "7082", "url": "https://it.wikipedia.org/wiki?curid=468015", "title": "Speech synthesis", "text": ""}
{"id": "468020", "revid": "2021830", "url": "https://it.wikipedia.org/wiki?curid=468020", "title": "Statore", "text": "In ingegneria meccanica e in ingegneria elettrica lo statore, in una macchina avente parti in movimento, \u00e8 l'insieme delle parti fisse. Il termine \u00e8 di uso comune nelle macchine rotanti, quali i motori elettrici, le turbine o altre macchine, in quanto contrapposto al cosiddetto rotore (parte mobile).\nFunzioni.\nLo statore ha la funzione di sostenere, almeno parzialmente, la macchina. Se abbiamo a che fare con una macchina motrice a fluido ad azione lo statore ha anche la funzione di far avvenire tutta l'espansione al suo interno, nelle macchine elettriche invece, \u00e8 parte del circuito magnetico insieme al rotore e contiene gli avvolgimenti indotti o induttori\nTipo di statore e caratteristiche.\nNelle macchine elettriche, lo statore pu\u00f2 essere costituito in vari modi:\nDisposizione.\nLo statore pu\u00f2 essere disposto in vari modi:\nAccorgimenti.\nNel caso degli statori avvolti si possono avere:"}
{"id": "468022", "revid": "767487", "url": "https://it.wikipedia.org/wiki?curid=468022", "title": "Oliver Riedel", "text": "Fa attualmente parte del gruppo musicale tedesco Rammstein. \u00c8 alto 2,05 metri ed \u00e8 visibilmente il pi\u00f9 alto della band. Ha i capelli castani e gli occhi verdi, ma molto spesso appare rasato. Prima di intraprendere la carriera musicale faceva l'imbianchino. Cominci\u00f2 a suonare relativamente tardi, all'et\u00e0 circa di 21 anni.\nBiografia.\nRiedel nacque l'11 aprile 1971 a Schwerin come figlio unico. Crescendo, mantenne un ottimo rapporto con entrambi i genitori. Attribuisce ci\u00f2 alla piccola differenza di et\u00e0. Da bambino era molto timido, non andava bene a scuola e per questo si fece aiutare da sua madre. Quando i suoi amici festeggiavano in discoteca, lui rimaneva molto spesso da solo.\nNei concerti.\nNei concerti Riedel \u00e8 solito suonare alla sinistra del pubblico. A volte durante i live viene messo su un canotto e viene fatto \"navigare\" sul pubblico che lo trasporta in giro per tutto lo stadio."}
{"id": "468023", "revid": "123302647", "url": "https://it.wikipedia.org/wiki?curid=468023", "title": "Museo di geologia e paleontologia", "text": "Il Museo di Geologia e Paleontologia di Firenze conserva ed espone fossili di animali vertebrati e invertebrati, vissuti milioni di anni fa, nonch\u00e9 piante fossili e rocce.\nIl Museo \u00e8 parte di un sistema museale universitario e articolazione del Museo di Storia Naturale di Firenze; si trova in via Giorgio La Pira. Possiede fra le pi\u00f9 ricche raccolte di fossili e rocce in Italia con oltre 300.000 pezzi.\nStoria.\nSebbene alcuni fossili facessero gi\u00e0 parte del nucleo dell'\"Imperial regio museo di fisica e storia naturale\" istituito dal granduca Pietro Leopoldo alla Specola nel 1775, \u00e8 solo nel 1845 che grazie allo studioso fiorentino Filippo Nesti fu fondata una collezione vera e propria di vertebrati fossili, in gran parte provenienti dal Valdarno superiore, molti dei quali esposti per la prima volta al mondo. Fra i maggiori paleontologi e geologi che arricchirono il museo si ricordano Igino Cocchi, Antonio Stoppani, Cesare D'Ancona e Carlo De Stefani.\nIl Museo, \u00abnel suo ordinamento attuale, \u00e8 stato aperto al pubblico nel 1963\u00bb.\nCollezioni.\nVi si conserva una delle pi\u00f9 importanti raccolte di fossili esistente al mondo. Questa importanza non \u00e8 esclusivamente numerica (250.000 campioni circa) ma soprattutto qualitativa: esemplari unici ed oggetto di confronto e studio da parte di ricercatori di tutte le maggiori istituzioni scientifiche mondiali. Le collezioni si sono arricchite grazie alle raccolte effettuate per quasi tre secoli da famosi studiosi: Niccol\u00f2 Stenone, Pier Antonio Micheli, Giovanni Targioni Tozzetti, Filippo Nesti, Igino Cocchi, Carlo De Stefani e, in tempi pi\u00f9 vicini, Giotto Dainelli, Giovanni Merla, Augusto Azzaroli, solo per citarne alcuni.\nL'esposizione segue in linea generale un criterio temporale e le sale del piano terra sono dedicate ai vertebrati fossili, mentre una bella selezione di invertebrati e piante fossili trova spazio nel corridoio centrale.\nL'allestimento dei reperti \u00e8 studiato in modo tale da costituire una vera e propria storia paleontologica d'Italia. Tutta la storia dell'evoluzione \u00e8 testimoniata, seppur con sezioni pi\u00f9 o meno ricche. I fossili pi\u00f9 antichi conservati nel Museo sono le stromatoliti, delle strutture organiche legate all'attivit\u00e0 dei batteri, una delle pi\u00f9 antiche testimonianze di vita sulla Terra, risalenti a 3,5 miliardi di anni fa. Al Paleozoico (circa 600 milioni di anni fa) risalgono numerosi fossili di molteplici nuovi organismi marini invertebrati. Nel successivo periodo Ordoviciano fanno la loro prima comparsa i Vertebrati, con dei pesci privi di mandibola, dotati di uno scheletro interno ancora imperfetto e protetti da una specie di guscio corazzato. Del periodo Siluriano sono esposti numerosi fossili che testimoniano l'evolversi di tutte le specie precedenti e la colonizzazione delle alghe anche sul suolo, con la nascita delle prime piante vere e proprie e, in seguito delle felci. I primi fossili di anfibi risalgono al periodo Devoniano, mentre con il periodo Carbonifero si diffondono a dismisura le piante e fanno la loro comparsa i rettili, i primi vertebrati esclusivamente terrestri; al successivo periodo Permiano risalgono i primi fossili di vegetali trovati in Toscana, nella provincia di Lucca e qui esposti.\nCon l'arrivo del Mesozoico compaiono i primi mammiferi, mentre i rettili dominano la scena con i mastodontici dinosauri. Al Cenozoico risalgono i vari ordini dei Mammiferi, che si evolvono gradualmente verso le forme attuali, e le piante pi\u00f9 simili a quelle odierne, fino al Quaternario, con numerosi ritrovamenti italiani di fauna cavernicola, cio\u00e8 di animali che si rifugiavano nelle grotte per sfuggire alle avverse condizioni climatiche delle glaciazioni.\nFra i fossili del Terziario spiccano i grandi mammiferi suiformi simili agli attuali ippopotami, rinvenuti vicino a Savona e due scheletri di sirenii, mammiferi acquatici simili ai trichechi, che probabilmente stanno all'origine delle leggende sulle sirene.\nNel Miocene (circa 9 milioni di anni fa) la Toscana era coperta di foreste e alle specie locali vivevano affiancate specie che definiremmo \"africane\" come le antilopi, i coccodrilli e le scimmie. Tra i materiali pi\u00f9 importanti sono da segnalare \u00ab lo scheletro e il cranio del primate antropoide \"Oreopithecus bambolii\", reperto unico al mondo e di particolare interesse per lo studio sull'origine dei Primati, proveniente dalla miniera di Baccinello (GR) \u00bb, e simile ad un odierno gibbone. Risalgono al Pliocene i fossili dei primi canidi, il \"Canis etruscus\" simile al lupo, la cui comparsa segner\u00e0 il tramonto di altre specie.\nPezzi forti del museo sono gli scheletri di due mastodonti che abitavano la Toscana nel Pleistocene. La prima \u00e8 il cosiddetto \"Anancus arvernensis\" trovato nel 1986 nel Valdarno Superiore, con lunghe zanne, una corporatura robusta e tozza e i piedi slargati. Il secondo mastodonte \u00e8 un \"Archidiskodon meridionalis\", soprannominato \"Pietro\" dai rinvenitori che lo trovarono durante i lavori di preparazione di una vigna presso Borro al Quercio nel Valdarno. Si tratta di uno scheletro pressoch\u00e9 completo di un elefante maschio adulto alto quasi quattro metri alla spalla del peso stimato di 16 tonnellate, con zanne originali.\nAltri fossili provengono dall'America (parti di scheletri di grandi dinosauri, maldentati e mammiferi), dall'Africa (resti di un \"Lystrosaurus\" e di un \"Aepyornis\", un uccello non volatore del Madagascar), dalla Cina (numerosi crani e mandibole di dinosauri, resti di canidi simili a quelli europei), dall'India e dalla Siberia (resti di rinoceronte lanoso e di mammut, dove si assiste alla fossilizzazione per congelamento che permette di preservare anche parti pi\u00f9 delicate).\nAntropomorfi e mammiferi.\nDi fondamentale rilievo, nella prima sala, l'associazione fossile del Miocene della Maremma, tra cui si segnala il primate antropomorfo \"Oreopithecus bambolii\". Tale reperto fu recuperato nel 1958 nella miniera di lignite di Baccinello, un piccolo paese minerario nell'area maremmana a circa 30\u00a0km a est di Grosseto.\nProseguendo, il panorama espositivo si apre con imponenti scheletri montati di mammiferi vissuti in Toscana nel Villafranchiano superiore, circa 1,5 milioni di anni fa: elefanti, ippopotami, rinoceronti, bovidi e cavalli. Questa importante fauna fossile, studiata anche da Georges Cuvier, comprende molte altre specie qui in esposizione, come cani, iene, orsi, linci, volpi, tigri dai denti a sciabola, cervi, cinghiali, scimmie, roditori. Dallo studio di questa grande variet\u00e0 di specie recuperate \u00e8 possibile ricostruire l'ambiente presente in Toscana in quel periodo.\nInfine sono presenti curiosi resti fossili di faune extraeuropee e alcuni dinosauri.\nSezione degli equidi.\nLa pi\u00f9 completa del museo permette di confrontare l'evoluzione in varie specie di questa famiglia vissute in diversi periodi geologici, dall'Eocene (\"Eohippus\", equide di piccola taglia diffuso nel Nord America e in misura minore in Europa, con ancora pi\u00f9 dita negli arti), all'Oligocene (\"Mesohippus\", alto quasi il doppio, diffuso solo in America, con una dentatura pi\u00f9 sviluppata e il terzo dito che inizia ad essere pi\u00f9 sviluppato degli altri), al Miocene (\"Merychippus\", alto gi\u00e0 80\u00a0cm al garrese con forme pi\u00f9 allungate e con gli arti che iniziano a posare solo sull'ultima falange e una dentatura pi\u00f9 robusta a testimoniare il cambiamento di dieta dalle fronde delle foreste agli arbusti delle praterie), al Pliocene (\"Equus\" che dall'America settentrionale invade l'Eurasia 2,5 milioni di anni fa prima di estinguersi, restando solo in Eurasia, da dove verr\u00e0 poi reintrodotto nel mondo).\nInvertebrati.\nLa collezione degli invertebrati fossili, sistemata nei depositi al secondo piano \u00e8 aperta al pubblico su appuntamento. Vi si trovano pezzi di elevato valore storico e scientifico, provenienti da tutti i continenti e relativi a tutte le ere geologiche: dai resti di trilobiti, graptoliti e brachiopodi della Sardegna, del Friuli e della Sicilia alla fauna paleozoica europea (Inghilterra, Svezia, Germania, Spagna, Francia) ed extraeuropea (Cina, Siberia, Tibet, Caracorum, Stati Uniti), dalle ammoniti mesozoiche italiane (Veneto, Friuli, Toscana, Umbria) e straniere (Inghilterra, Francia, Austria) alla ricchissima collezione di molluschi pliocenici toscani.\nPaleobotanica.\nLa collezione paleobotanica comprende pi\u00f9 di 8000 reperti che documentano significativamente l'evoluzione del mondo vegetale: la ricca flora palustre paleozoica del Monte Pisano, dominata da forme arboree di grandi dimensioni e lianiformi, come felci arboree, equisetali e licopodiali; quella della Germania; quella mesozoica, eocenica ed oligocenica del Veneto e di altre localit\u00e0 europee, quella mio-pliocenica e quaternaria toscana.\nVoci correlate.\nLe altre sezioni del Museo di Storia Naturale di Firenze sono:"}
{"id": "468028", "revid": "2178", "url": "https://it.wikipedia.org/wiki?curid=468028", "title": "Nazionale di calcio estone", "text": ""}
{"id": "468029", "revid": "767487", "url": "https://it.wikipedia.org/wiki?curid=468029", "title": "Jos\u00e9 Hern\u00e1ndez (scrittore)", "text": "Biografia.\nDi origini borghesi, ma profondo conoscitore del popolo, tanto da studiare lungamente gli usi e consuetudini della gente della Pampa.\nProprio per questo motivo, non esit\u00f2 a prendere le difese dei gaucho, contro gli intellettuali europeisti guidati da Sarmiento.\nA Buenos Aires, vicino alla Casa Rosada, residenza del Presidente dell'Argentina, esiste una targa in ricordo del suo soggiorno nella citt\u00e0.\nLa sua opera pi\u00f9 famosa \u00e8 il \"Mart\u00edn Fierro\", poema epico su un gaucho della pampa argentina nel XIX secolo, pubblicato nel 1872, a cui fece seguito una seconda parte intitolata \"La vuelta de Martin Fierro\", data alle stampe nel 1879.\nQueste opere sono considerate le pi\u00f9 importanti tra quelle dedicate ai \"gauchos\", sia per il valore letterario sia per il fine sociale che si prefiggeva l'autore: difendere i gaucho, educarli e migliorare le loro condizioni di vita.\nDurante la sua carriera letteraria, Hern\u00e1ndez si impegn\u00f2 nella stesura di articoli giornalistici e di saggi politici e di critica."}
{"id": "468030", "revid": "110157", "url": "https://it.wikipedia.org/wiki?curid=468030", "title": "Isk\u0103r", "text": "L'Isk\u0103r o Isker (, , in greco: \"Iskyr\") \u00e8 il fiume pi\u00f9 lungo (368\u00a0km) della Bulgaria, affluente di destra del Danubio.\nGeografia.\nNasce presso il versante settentrionale del complesso montuoso del Rila ed \u00e8 costituito da tre distinti corsi d'acqua, il \"\u010cerni\" (nero) Isk\u0103r, il \"Beli\" (bianco) Isk\u0103r e il \"Levi\" Isk\u0103r.\nAttraversa la parte occidentale del paese e nel suo ultimo tratto scorre lungo la regione storica della Dacia."}
{"id": "468031", "revid": "1833487", "url": "https://it.wikipedia.org/wiki?curid=468031", "title": "Kirkcaldy", "text": "Kirkcaldy \u00e8 attualmente la pi\u00f9 grande citt\u00e0 della regione di Fife, Scozia. Conosciuta come \"The Lang Toun\" (\"Citt\u00e0 Lunga\" in scozzese) ha una popolazione di persone (2006) secondo lo \"Scotland's Census Results Online\".\nSi trova sulla costa nord del Firth of Forth, e ha incorporato i precedenti borghi di Dysart, Linktown e Pathhead e i villaggi di Sinclairtown e Gallatown. Il nome \"The Lang Toun\" deriva dalla vicinanza di questi borghi e villaggi allineati lungo le coste del fiume Forth.\nKirkcaldy \nLa squadra di calcio che rappresenta la citt\u00e0 sono i Raith Rovers F.C.\nStoria.\n\u00c8 stata il centro amministrativo del distretto di Kirkcaldy dal 1975 al 1996. Venne donata dai monaci dell'abbazia di Dunfermline nel 1365 a condizione di un patto di mutuo soccorso contro i predoni nordici, che spesso attaccavano la zona. Il suo rango di borgo reale fu confermato da Carlo II nel 1661. Kirkcaldy crebbe intorno al suo porto vicino alla bocca dell'East Burn e si espanse rapidamente nel XIX secolo con lo sviluppo delle industrie tessili, del linoleum e del carbone.\nIl centro cittadino venne designato come area da conservare nel 1980, tra gli edifici degni di nota si pu\u00f2 citare la \"Old Parish Church\" con la sua torre normanna, il castello Ravenscraig del XV secolo, la passeggiata del Marinaio risalente al XVII secolo, il Kirkcaldy Art Gallery and Museum (1925), l'Adam Smith Centre (1894-99), la \"townhouse\" (casa residenziale di un membro del parlamento) in stile nordico progettato da David Carr nel 1937, Dunnikier House (costruita alla fine del XVIII secolo e trasformata in hotel), la Balwearie Community School che risale agli sessanta e la chiesa di St Brycedale (1877-81) che arriva all'altezza di e prende il nome dal patrono di Kirkcaldy.\nSuddivisioni geografiche.\nDal 1975 Kirkcaldy diede il suo nome ad un distretto governativo locale della regione di Fife, a partire dal 1996 \u00e8 stata inclusa nell'area unitaria di Fife."}
{"id": "468032", "revid": "2178", "url": "https://it.wikipedia.org/wiki?curid=468032", "title": "Nazionale di calcio finlandese", "text": ""}
{"id": "468033", "revid": "2178", "url": "https://it.wikipedia.org/wiki?curid=468033", "title": "Nazionale di calcio francese", "text": ""}
{"id": "468034", "revid": "78273", "url": "https://it.wikipedia.org/wiki?curid=468034", "title": "Isker", "text": ""}
{"id": "468035", "revid": "2178", "url": "https://it.wikipedia.org/wiki?curid=468035", "title": "Nazionale di calcio gallese", "text": ""}
{"id": "468036", "revid": "2178", "url": "https://it.wikipedia.org/wiki?curid=468036", "title": "Nazionale di calcio georgiana", "text": ""}
{"id": "468037", "revid": "2178", "url": "https://it.wikipedia.org/wiki?curid=468037", "title": "Nazionale di calcio ghanese", "text": ""}
{"id": "468039", "revid": "2178", "url": "https://it.wikipedia.org/wiki?curid=468039", "title": "Nazionale di calcio giamaicana", "text": ""}
{"id": "468040", "revid": "2178", "url": "https://it.wikipedia.org/wiki?curid=468040", "title": "Nazionale di calcio greca", "text": ""}
{"id": "468041", "revid": "2178", "url": "https://it.wikipedia.org/wiki?curid=468041", "title": "Nazionale di calcio giapponese", "text": ""}
{"id": "468042", "revid": "2178", "url": "https://it.wikipedia.org/wiki?curid=468042", "title": "Nazionale di calcio guatemalteca", "text": ""}
{"id": "468043", "revid": "2178", "url": "https://it.wikipedia.org/wiki?curid=468043", "title": "Nazionale di calcio haitiana", "text": ""}
{"id": "468044", "revid": "2178", "url": "https://it.wikipedia.org/wiki?curid=468044", "title": "Nazionale di calcio honduregna", "text": ""}
{"id": "468045", "revid": "2178", "url": "https://it.wikipedia.org/wiki?curid=468045", "title": "Nazionale di calcio inglese", "text": ""}
{"id": "468047", "revid": "2178", "url": "https://it.wikipedia.org/wiki?curid=468047", "title": "Nazionale di calcio iraniana", "text": ""}
{"id": "468048", "revid": "2178", "url": "https://it.wikipedia.org/wiki?curid=468048", "title": "Nazionale di calcio islandese", "text": ""}
{"id": "468049", "revid": "2178", "url": "https://it.wikipedia.org/wiki?curid=468049", "title": "Nazionale di calcio nordirlandese", "text": ""}
{"id": "468050", "revid": "305330", "url": "https://it.wikipedia.org/wiki?curid=468050", "title": "Nazionale di calcio irlandese", "text": ""}
{"id": "468052", "revid": "2178", "url": "https://it.wikipedia.org/wiki?curid=468052", "title": "Nazionale di calcio israeliana", "text": ""}
{"id": "468054", "revid": "2178", "url": "https://it.wikipedia.org/wiki?curid=468054", "title": "Nazionale di calcio italiana", "text": ""}
{"id": "468056", "revid": "2178", "url": "https://it.wikipedia.org/wiki?curid=468056", "title": "Nazionale di calcio ivoriana", "text": ""}
{"id": "468057", "revid": "16066", "url": "https://it.wikipedia.org/wiki?curid=468057", "title": "Nazionale di calcio kazakha", "text": ""}
{"id": "468058", "revid": "2178", "url": "https://it.wikipedia.org/wiki?curid=468058", "title": "Nazionale di calcio lettone", "text": ""}
{"id": "468060", "revid": "2178", "url": "https://it.wikipedia.org/wiki?curid=468060", "title": "Nazionale di calcio lituana", "text": ""}
{"id": "468061", "revid": "2178", "url": "https://it.wikipedia.org/wiki?curid=468061", "title": "Nazionale di calcio lussemburghese", "text": ""}
{"id": "468063", "revid": "486946", "url": "https://it.wikipedia.org/wiki?curid=468063", "title": "Nazionale di calcio macedone", "text": ""}
{"id": "468064", "revid": "111711925", "url": "https://it.wikipedia.org/wiki?curid=468064", "title": "Clara Westhoff", "text": "Dall'et\u00e0 di diciassette anni Clara and\u00f2 a Monaco di Baviera per frequentare una scuola d'arte privata. Nel 1898 part\u00ec per Worpswede con lo scopo di imparare a scolpire secondo la scuola di Fritz Mackensen. Qui conobbe Paula Modersohn-Becker, alla quale fu legata da profonda amicizia.\nClara continu\u00f2 la sua formazione a Lipsia, poi a Parigi nel 1900, con Auguste Rodin. A Worpswede conobbe il poeta Rainer Maria Rilke: si sposarono dopo pochi mesi, nel marzo del 1901. L'11 dicembre 1901 nacque una figlia, Ruth, ma il matrimonio si sciolse poco dopo; Rilke si trasfer\u00ec a Parigi mentre Clara, nel 1919, and\u00f2 a vivere con la figlia a Fischerhude."}
{"id": "468065", "revid": "486946", "url": "https://it.wikipedia.org/wiki?curid=468065", "title": "Nazionale di calcio della Macedonia", "text": ""}
{"id": "468067", "revid": "2178", "url": "https://it.wikipedia.org/wiki?curid=468067", "title": "Nazionale di calcio maltese", "text": ""}
{"id": "468068", "revid": "2178", "url": "https://it.wikipedia.org/wiki?curid=468068", "title": "Nazionale di calcio marocchina", "text": ""}
{"id": "468069", "revid": "2178", "url": "https://it.wikipedia.org/wiki?curid=468069", "title": "Nazionale di calcio messicana", "text": ""}
{"id": "468070", "revid": "2178", "url": "https://it.wikipedia.org/wiki?curid=468070", "title": "Nazionale di calcio moldava", "text": ""}
{"id": "468072", "revid": "2178", "url": "https://it.wikipedia.org/wiki?curid=468072", "title": "Nazionale di calcio della Moldova", "text": ""}
{"id": "468073", "revid": "2178", "url": "https://it.wikipedia.org/wiki?curid=468073", "title": "Nazionale di calcio namibiana", "text": ""}
{"id": "468074", "revid": "2178", "url": "https://it.wikipedia.org/wiki?curid=468074", "title": "Nazionale di calcio nigeriana", "text": ""}
{"id": "468075", "revid": "2178", "url": "https://it.wikipedia.org/wiki?curid=468075", "title": "Nazionale di calcio norvegese", "text": ""}
{"id": "468076", "revid": "339392", "url": "https://it.wikipedia.org/wiki?curid=468076", "title": "Nazionale di calcio olandese", "text": ""}
{"id": "468081", "revid": "2178", "url": "https://it.wikipedia.org/wiki?curid=468081", "title": "Nazionale di calcio paraguaiana", "text": ""}
{"id": "468083", "revid": "2178", "url": "https://it.wikipedia.org/wiki?curid=468083", "title": "Nazionale di calcio peruviana", "text": ""}
{"id": "468084", "revid": "2178", "url": "https://it.wikipedia.org/wiki?curid=468084", "title": "Nazionale di calcio polacca", "text": ""}
{"id": "468085", "revid": "2178", "url": "https://it.wikipedia.org/wiki?curid=468085", "title": "Nazionale di calcio portoghese", "text": ""}
{"id": "468086", "revid": "2178", "url": "https://it.wikipedia.org/wiki?curid=468086", "title": "Nazionale di calcio rumena", "text": ""}
{"id": "468087", "revid": "2178", "url": "https://it.wikipedia.org/wiki?curid=468087", "title": "Nazionale di calcio russa", "text": ""}
{"id": "468090", "revid": "2178", "url": "https://it.wikipedia.org/wiki?curid=468090", "title": "Nazionale di calcio salvadoregna", "text": ""}
{"id": "468096", "revid": "2178", "url": "https://it.wikipedia.org/wiki?curid=468096", "title": "Nazionale di calcio sammarinese", "text": ""}
{"id": "468100", "revid": "4327", "url": "https://it.wikipedia.org/wiki?curid=468100", "title": "Soylent Green", "text": ""}
{"id": "468102", "revid": "4327", "url": "https://it.wikipedia.org/wiki?curid=468102", "title": "21 Grams", "text": ""}
{"id": "468104", "revid": "4327", "url": "https://it.wikipedia.org/wiki?curid=468104", "title": "28 Days Later", "text": ""}
{"id": "468105", "revid": "2178", "url": "https://it.wikipedia.org/wiki?curid=468105", "title": "Nazionale di calcio saudita", "text": ""}
{"id": "468106", "revid": "1318658", "url": "https://it.wikipedia.org/wiki?curid=468106", "title": "Six Degrees of Separation", "text": ""}
{"id": "468108", "revid": "6066", "url": "https://it.wikipedia.org/wiki?curid=468108", "title": "Guglielmo I di Orange", "text": ""}
{"id": "468110", "revid": "198277", "url": "https://it.wikipedia.org/wiki?curid=468110", "title": "Athletic Club", "text": "L'Athletic Club, \u00e8 una societ\u00e0 calcistica spagnola con sede a Bilbao, situata nella provincia di Biscaglia, nei Paesi Baschi. Milita nella massima serie del campionato spagnolo.\n\u00c8 uno dei tre club spagnoli ad aver partecipato a tutte le edizioni della Primera Divisi\u00f3n (record condiviso con il ed il ). \u00c8 inoltre, dopo Barcellona e Real Madrid, la terza squadra pi\u00f9 titolata di Spagna, potendo annoverare nel suo palmar\u00e8s 8 campionati di massima divisione, 23 Coppe del Re, 3 Supercoppe di Spagna ed una Coppa Eva Duarte, per un totale di 35 trofei ufficiali, tutti a livello nazionale. \u00c8 inoltre quarta per numero di campionati nazionali vinti, dietro a Real Madrid, Barcellona ed .\nA livello europeo i migliori risultati sono la finale di Coppa UEFA del 1976-1977, che la squadra perse contro la per la regola dei gol in trasferta (sconfitta per 0-1 a Torino, successo per 2-1 a Bilbao), e la finale di UEFA Europa League del 2011-2012, con sconfitta subita dall'Atl\u00e9tico Madrid per 3-0 in finale. In precedenza il Bilbao aveva perso la finale della Coppa Latina nel 1956 contro il per 3-1.\nIl club \u00e8 noto per la sua politica di tesseramento di soli giocatori baschi o di origini basche (sia di Hegoalde che di Iparralde), oppure che si siano formati nelle giovanili di un club basco. Tuttavia, per mantenere la sua internazionalit\u00e0, l'Athletic ha conservato la \"h\" nel suo nome per sottolineare la sua origine britannica (tranne nel periodo franchista, in cui fu obbligato a sostituire la parola \"Athletic\" con \"Atl\u00e9tico\" per nazionalizzare il nome) e tessera spesso allenatori non baschi. Nel 2010 un sondaggio condotto tra i tifosi dell'Athletic dalla dirigenza circa la possibilit\u00e0 di tesserare giocatori stranieri (cambiando le regole di tesseramento) ebbe come risultato il 93% di risposte negative, confermando l'attaccamento dei tifosi alla nota tradizione del club. Un secondo sondaggio relativo alla possibilit\u00e0 di tesserare giocatori oriundi (stranieri di origini basche) ebbe come risultato il 57% di risposte affermative, ma solo se di prima generazione (con genitori o nonni baschi) oppure che abbiano iniziato a giocare nelle giovanili di squadre basche oppure con comprovata fede calcistica \"rojiblanca\".\nI giocatori dell'Athletic Club sono noti come \"Rojiblancos\", dal colore della loro divisa, o come \"Los Leones\", in quanto lo stadio di San Mam\u00e9s \u00e8 costruito vicino a una chiesa dedicata a Mam\u00e9s (conosciuto in Italia come Mamante), un antico cristiano che i Romani diedero in pasto ai leoni, i quali, per\u00f2, si rifiutarono di mangiarlo.\nStoria.\nLe origini del calcio a Bilbao.\nLa storia dell'Athletic Club non pu\u00f2 prescindere dalla situazione presente in Biscaglia alla fine del XIX secolo. Durante questo periodo nel porto di Bilbao giungevano numerose navi provenienti dal Regno Unito cariche di materie prime necessarie alla fiorente industria biscaglina. Insieme con le materie prime giungevano in Spagna anche numerosi tecnici e lavoratori inglesi, portando con loro la propria cultura. In un progetto di scambio culturale i giovani bilbaini della borghesia si recavano nel Regno Unito per studiare nei prestigiosi college inglesi, apprendendo cos\u00ec la cultura inglese.\nQuesto continuo interscambio culturale fece s\u00ec che si importasse in Biscaglia uno sport tipicamente inglese, il foot-ball, che si aggiunse agli sport baschi tipici della zona, che all'epoca erano gli unici conosciuti e praticati. La curiosit\u00e0 per questo nuovo sport presto si trasform\u00f2 in passione e in breve tempo nacque la prima squadra cittadina, il \"Bilbao Foot-ball Club\".\nLa nascita dell'Athletic Club nel 1898.\nIl diffondersi del nuovo sport non si ferm\u00f2 qui e presto divenne un fenomeno regionale tanto da far nascere, nel 1898, il primo club basco, l'Athletic Club. Nel febbraio del 1901 vennero redatte le regole di gestione del club che furono accettate e rese effettive l'11 giugno. Dopo aver ricevuto il permesso dal governo civile il club divenne effettivo il 5 settembre 1901 con 33 membri fondatori e un presidente, Luis M\u00e1rquez Marmolejo.\nInizialmente ci fu rivalit\u00e0 con il gi\u00e0 esistente Bilbao Foot-ball Club, ma poi le due societ\u00e0 decisero di unirsi creando una formazione chiamata \"Bizkaia\". Questa squadra vinse la prima coppa nazionale nel 1902 sconfiggendo il Barcelona per due reti a una.\nGli inizi della storia dell'Athletic Club sono fatti di vittorie. Infatti i primi anni della sua storia la squadra vince di nuovo il campionato spagnolo oltre ad altri tornei, come ad esempio la Coppa di Biscaglia, e numerose amichevoli. Una data storica \u00e8 quella che vede per la prima volta i giocatori dell'Athletic Club vestirsi di \"rojiblanco\", ovvero di rosso e bianco. Questa data \u00e8 il 9 gennaio 1910 e questi colori accompagneranno il Club per sempre.\nLa nascita del San Mam\u00e9s.\nDurante gli anni seguenti il calcio si diffonde a macchia d'olio e il numero di tifosi dell'Athletic aumenta vertiginosamente. Il presidente di quegli anni decide, quindi, di costruire uno stadio che possa ospitare le partite casalinghe del Club e una discreta parte di tifosi che volessero assistere alle partite. La zona prescelta \u00e8 quella tra la Gran Via e l'asilo San Mam\u00e9s. Il progetto del nuovo stadio fu affidato all'architetto Manuel Mar\u00eda Smith e i lavori incominciarono il 20 gennaio 1913. L'impianto prevedeva 3500 posti a sedere e fu inaugurato il 21 agosto 1913 alla presenza del re Alfonso XIII. Gli venne dato il nome di San Mam\u00e9s.\nDopo aver vinto la Coppa di Biscaglia per tre volte consecutive (di cui l'ultima nel 1916), l'Athletic cade in un periodo di disgrazia, dovuto anche allo scoppio della prima guerra mondiale che costrinse l'allenatore (di nazionalit\u00e0 inglese) ad abbandonare il Club per tornare in patria. L'arrivo di Frederick Pentland come nuovo allenatore dei \"rojiblancos\" nel 1922 porta, oltre a un periodo di successi, anche ad alcune innovazioni, come l'allenamento fisso quotidiano e il pagamento di uno stipendio per i giocatori che vestono la maglia dell'Athletic. La stagione 1928-29 vede nascere la prima lega spagnola formata da 10 squadre e il relativo primo campionato nazionale. Ad imporsi \u00e8 il Barcelona, ma l'Athletic \u00e8 la squadra che segna il maggior numero di gol. La seconda stagione vede l'Athletic fare la prima doppietta spagnola della storia: vince campionato (senza essere mai sconfitto) e coppa nazionale. La direzione di Pentland porta numerosi successi e vittorie di goleada, tra cui il record storico di pi\u00f9 larga vittoria per 12-1 contro il Barcelona.\nDopo la guerra civile spagnola.\nDopo tre anni senza gare ufficiali l'Athletic necessita di essere ricostruito da zero. Gli ultimi anni degli anni trenta sono, quindi, un periodo di transizione in cui viene lentamente costruita una grande squadra con acquisti come Zarra e Panizo. Nel 1941 un decreto governativo impedisce qualsiasi denominazione che non sia di lingua spagnola. Per questo motivo il nome della societ\u00e0 passa da essere \"Athletic Club\" ad essere \"Atl\u00e9tico de Bilbao\".\nLa stagione 1942-43 vede i \"rojiblancos\" tornare alla vittoria con un'altra doppietta, trionfando in campionato e in coppa. \u00c8 la quinta vittoria in campionato e questo gli d\u00e0 il diritto di conservare il trofeo. Fino al 1950, inoltre, l'Athletic vince altre 4 coppe. Durante il mondiale di Brasile del 1950 Zarra diventa un eroe nazionale dopo aver segnato il gol del definitivo 1-0 contro l'Inghilterra.\nGli anni cinquanta non iniziano molto bene per l'Athletic, anche a causa di continui cambi in panchina. Cambi che durarono fino all'ingaggio di Ferdinand Dau\u010d\u00edk, allenatore slovacco, famoso per la sua linea d'attacco, composta da Iriondo, Venancio, Zarra, Panizo e Ga\u00ednza. Grazie alla guida del nuovo allenatore l'Athletic vince in due anni due coppe e un campionato e partecipa, per la prima volta, nel 1956 ad una competizione europea.\nL'esordio in Europa.\nIl 20 settembre 1956 gioca la sua prima partita in Europa: si tratta della Coppa dei Campioni (antesignana dell'odierna \"Champions League\"). Dopo un prestigioso successo contro gli ungheresi della Honv\u00e9d, con l'incontro di ritorno disputato a Bruxelles invece che a Budapest per l'invasione dell'esercito sovietico successivo alla rivoluzione ungherese, viene eliminata ai quarti di finale dal dopo il doppio confronto vinto in casa dall'Athletic per 5-3 e perso all'Old Trafford per 3-0. L'anno successivo vince un'altra coppa nazionale.\nNel 1962 viene tesserato colui che diventer\u00e0 un'autentica bandiera per l'Athletic Club, Jos\u00e9 \u00c1ngel Iribar. Egli vestir\u00e0 la maglia \"rojiblanco\" per 18 stagioni consecutive e concluder\u00e0 la carriera nel club. Al 2012 \u00e8 il giocatore dell'Athletic con pi\u00f9 presenze all'attivo; in tutto sono 614, contando campionato e coppe, sia nazionali che europee. Il 28 aprile 1962 vengono inaugurate le illuminazione elettriche al San Mam\u00e9s.\nGli anni sessanta e settanta sono poveri dal punto di vista delle competizioni. L'Athletic si afferma solo due volte nella coppa nazionale e non riesce a vincere nessun altro titolo. Dal punto di vista societario il 1973, a 75 anni dalla fondazione, avviene il primo congresso dei \"Pe\u00f1as del Athletic\", ovvero i supporter della squadra. Quattro anni pi\u00f9 tardi l'Athletic si avvicina al suo pi\u00f9 importante titolo in campo internazionale. Riesce, dopo aver sconfitto squadre come il Milan di Capello e Albertosi e il Barcellona di Cruijff, ad arrivare alla doppia finale di Coppa UEFA contro la Juventus. Perde a Torino per 1-0 e si impone al San Mam\u00e9s per 2-1, ma la differenza delle reti segnate in trasferta \u00e8 a favore dei \"bianconeri\" che si aggiudicano la coppa UEFA.\nDopo la fine della stagione 1976-77 inizia un periodo poco brillante sia per il gioco, sia per i risultati poco edificanti. In campionato non ottiene pi\u00f9 risultati degni di nota, in coppa si fa addirittura battere dal Castilla, filiale di \"segunda\" del e ottiene una sonora sconfitta per 7-1 al Camp Nou contro il Barcellona. Tutto questo prima del 1980, anno nel quale il San Mam\u00e9s viene selezionato come uno degli stadi ospitanti le partite del mondiale di Spagna del 1982.\nOltre a questo, la stagione successiva diviene un'altra stagione chiave nella storia dei \"rojiblancos\"; la panchina viene affidata a Javier Clemente, precedentemente allenatore della squadra B. Egli rende il gioco dell'Athletic pi\u00f9 appassionante e divertente e inoltre inserisce molti giovani nelle file della prima squadra che, con l'aiuto dei veterani gi\u00e0 presenti, divengono essi stessi una colonna portante della squadra negli anni futuri. Il primo anno porta l'Athletic in quarta posizione, che gli vale un posto in Coppa UEFA.\nGli ultimi titoli negli anni ottanta.\nLa stagione 1982-83 vede l'Athletic laurearsi, dopo 27 anni, campione di Spagna. Il campionato \u00e8 segnato da una lotta serrata tra l'Athletic e il Real Madrid che si decide in favore dei baschi solo all'ultima giornata, quando i \"rojiblancos\" vincono a Las Palmas e il Real perde 1-0 a Valencia. Il titolo vinto porta nelle strade circa un milione di appassionati in tutta la Biscaglia per festeggiare il successo. La squadra percorre su una barca (battezzata \"Athletic\") il fiume Nervi\u00f3n dove riceve il plauso dei tifosi posizionati su entrambe le sponde.\nL'anno successivo l'Athletic bissa la vittoria in campionato, con l'aggiunta della conquista della coppa dopo aver sconfitto per 1-0 il Barcelona in finale. La partita \u00e8 tristemente nota per lo scontro tra i giocatori a fine partita, tra i quali Maradona. Anche questa volta, la doppietta in campionato e coppa fa scatenare la festa in tutta la Biscaglia.\nAnni novanta.\nDopo queste due stagioni inizia un nuovo periodo di transizione in cui l'Athletic oltre a sfruttare il proprio vivaio, inizia anche ad acquistare giocatori da altri club, arrivando a pagare anche la cifra record di 300 milioni di peseta (nuovo record) per Lorenzo Juarros. La situazione non migliora e, dopo vari avvicendamenti in panchina, nel 1990 torna Clemente, il cui ritorno non restituisce al club i fasti di otto anni prima. Il tecnico \u00e8 esonerato a met\u00e0 stagione.\nDopo altri cambi di panchina giunge, nell'estate del 1992, il tedesco Jupp Heynckes, il quale \"pesca\" dal vivaio dell'Athletic nuovi giocatori da far esordire in prima squadra, tra i quali Julen Guerrero. La direzione del nuovo tecnico porta dei discreti risultati, come un ottavo posto e la qualificazione alla Coppa UEFA. Alla fine del suo contratto, per\u00f2, decide di non rinnovare e lascia il club nel 1994.\nLa stagione successiva \u00e8 una delle pi\u00f9 difficili nella storia del club. Dopo l'acquisto (non senza polemiche) di Joseba Etxeberria dalla Real Sociedad per 55 milioni di pesetas, la squadra \u00e8 costretta a lottare per non retrocedere, ottenendo la salvezza solo all'ultima giornata di campionato.\nDal 1996 al 2000 il tecnico \u00e8 Luis Miguel Fern\u00e1ndez. Durante la sua gestione l'Athletic acquista nuovi giocatori come Ismael Urzaiz, Jos\u00e9 Mari e Bixente Lizarazu. In generale anche l'Athletic diviene un club che si interessa nella compravendita dei giocatori come vuole il calcio moderno. L'unica differenza \u00e8 la scelta di acquistare solo giocatori di scuola calcistica basca, ovvero tutti quelli che hanno iniziato la loro carriera giovanile in squadre di una delle sette province storiche di Euskal Herria, oppure giocatori di origini basche.\nNel 1998 l'Athletic Club festeggia il suo centenario con la qualificazione alla Champions League. Oltre che sul piano sportivo il centenario viene festeggiato in vari modi, tra i quali un concerto di Luciano Pavarotti al San Mam\u00e9s, un'amichevole casalinga contro il Brasile e una carovana in viaggio per vari luoghi della Biscaglia. Le due stagioni successive, per\u00f2, sono molto altalenanti e prive di successi, sia in campo nazionale che internazionale.\nAnni duemila.\nGli anni seguenti vedono il club posizionarsi sempre a met\u00e0 classifica, senza pi\u00f9 vincere titoli e con una sola qualificazione per la Coppa UEFA. Al di fuori dei risultati sportivi, un avvenimento importante accadde nel 2006. Nel settembre di quell'anno, infatti, per la prima volta nella storia del club \u00e8 stata eletta una presidentessa donna: si tratta di Ana Urquijo Elorriaga, agente immobiliare di Bilbao e socia del club fin dal 1969. Rimane in carica fino al 12 luglio 2007, giorno in cui \u00e8 eletto nuovo presidente Fernando Garc\u00eda Macua. \nNell'estate tra la stagione 2007-08 e 2008-09 l'Atlethic firma per la prima volta in 110 anni di storia un contratto triennale (poi rinnovato) con uno sponsor, la compagnia petrolifera basca Petronor, che va a \"sporcare\" la maglia. Nel 2009 l'Athletic, guidato dal tecnico Joaqu\u00edn Caparr\u00f3s, riesce ad ottenere il grande risultato di arrivare in finale di Coppa del Re contro il Barcellona, ma \u00e8 battuto per 4-1, dopo l'inutile vantaggio siglato da Gaizka Toquero. Il 2021 inizia nel migliore dei modi per la compagine spagnola, che conquista la Supercoppa di Spagna per la terza volta nella sua storia, battendo in finale per 3-2 il , dopo aver eliminato il in semifinale.\nAnni duemiladieci.\nLa stagione 2009-2010 inizia con due sconfitte (1-2 e 3-0) nelle due gare che assegnano la Supercoppa di Spagna contro il Barcellona. In questa annata iniziano ad affermarsi in prima squadra giocatori del vivaio come Iker Muniain, \u00d3scar de Marcos, Mikel San Jos\u00e9, Markel Susaeta e Ander Iturraspe. La squadra raggiunge i sedicesimi di finale di Europa League e conclude ottava in campionato. Al termine della stagione lasciano il club vari veterani, tra cui Joseba Etxeberria e Armando Ribeiro, che si ritirano dal calcio giocato, e Francisco Yeste e I\u00f1aki Mu\u00f1oz, partenti per la conclusione del contratto.\nNel 2010-2011 la squadra completa la sua crescita. Giovani promesse quali Borja Ekiza, Jon Aurtenetxe, Ibai G\u00f3mez e Igor Mart\u00ednez si affermano come titolari. Il sesto posto in campionato, con 58 punti (gli stessi del quinto e dell' settimo), garantisce il ritorno in Europa League per la stagione seguente. L'attaccante Fernando Llorente batte il proprio record di marcature nella Liga realizzando 18 gol, cifra che un calciatore dell'Athletic non raggiungeva dal 1994.\nNella stagione 2011-2012 la squadra basca, sotto la guida dell'argentino Marcelo Bielsa, ritorna a scrivere importanti pagine di storia, raggiungendo la finale sia di Copa del Rey (eliminando in semifinale la sorpresa Mirand\u00e9s), che in Europa League. Nella competizione europea elimina fra gli altri il Manchester United, lo Schalke 04 e lo Sporting Lisbona, approdando dopo 35 anni in finale, nella quale viene sconfitto dai connazionali dell'Atletico Madrid di Diego Simeone per 3-0. Il 25 maggio 2012 l'Atlethic viene sconfitto per 3-0 anche nella finale di Coppa del Re dal Barcellona di Pep Guardiola.\nLa stagione 2012-2013 \u00e8 meno brillante rispetto agli anni precedenti: la squadra si piazza al 12\u00ba posto in campionato e rimane fuori dalle coppe europee. Nell'Europa League 2012-2013 \u00e8 eliminato nella fase a gironi.\nNella stagione 2013-2014, con un sorprendente quarto posto in campionato, il Bilbao, guidato di nuovo da Ernesto Valverde, ottiene l'accesso ai preliminari di Champions League, ritornando cos\u00ec nella massima competizione europea dopo sedici anni. Il 27 agosto 2014 l'Athletic, grazie al pareggio esterno per 1-1 e al successo casalingo per 3-1 contro il Napoli, accede alla fase a gironi di Champions, che non riuscir\u00e0, per\u00f2, a superare. Il terzo posto nel girone garantisce l'accesso ai sedicesimi di Europa League, dove la squadra basca \u00e8 eliminata dal Torino, capace di vincere per 3-2 al San Mam\u00e9s dopo aver pareggiato per 2-2 all'andata. La compagine biancorossa raggiunge inoltre la finale di Coppa del Re, persa per la terza volta con il Barcellona (3-1). La stagione si chiude con il ritiro dall'attivit\u00e0 agonistica di Andoni Iraola, che lascia il club dopo dodici stagioni di militanza ininterrotta, con 510 partite disputate (quarto giocatore pi\u00f9 presente di sempre con la maglia dell'Athletic).\nIl 17 agosto 2015, dopo aver vinto la finale d'andata per 4-0 al San Mam\u00e9s con tripletta di Aritz Aduriz (che sar\u00e0 autore di 36 gol in stagione), l'Athletic torna a vincere un trofeo dopo trentuno anni, pareggiando 1-1 contro il Barcellona campione d'Europa e di Spagna in carica al Camp Nou nella finale di ritorno della Supercoppa di Spagna. Nell'Europa League 2015-2016 la squadra \u00e8 eliminata ai quarti di finale ai tiri di rigore dal , poi vincitore del torneo. Nel campionato 2015-2016 si piazza quinta, accedendo all'Europa League dell'anno seguente. Valverde lascia la panchina alla fine della stagione 2016-2017, conclusa al settimo posto e con l'eliminazione ai sedicesimi di finale di Europa League.\nJos\u00e9 \u00c1ngel Ziganda, tecnico della squadra riserve, guida la compagine basca in una difficile stagione 2017-2018, conclusa al sedicesimo posto nella Liga dopo due eliminazioni nelle coppe. Particolarmente scioccante \u00e8 quella contro il modesto nei sedicesimi di finale di Coppa del Re, mentre dall'Europa League il Bilbao esce agli ottavi di finale contro l'Olympique Marsiglia poi finalista del torneo.\nNell'estate del 2018 la panchina basca \u00e8 affidata ad Eduardo Berizzo. Dopo quattordici giornate, nel mese di dicembre, la dirigenza esonera il tecnico argentino, che ha ottenuto una sola vittoria, con la squadra che staziona in zona retrocessione. Gli subentra il tecnico della squadra riserve, Gaizka Garitano, con cui il rendimento della squadra migliora, tanto che nella prima settimana del 2019 la squadra si tira fuori dai bassifondi della classifica. La risalita prosegue fino ad aprile, con il raggiungimento del settimo posto, ma una sconfitta all'ultima giornata contro il fa scivolare i baschi all'ottavo posto finale, lasciandoli fuori dalla prossima edizione dell'Europa League. Garitano ha raccolto comunque 43 punti in 24 giornate, uno dei migliori risultati nella storia del club.\nNella stagione 2020-2021, pur disputando due finali di Coppa del Re (quella 2019-2020 era stata posticipata di circa un anno) le perde entrambe, la prima contro la Real Sociedad (0-1) e la seconda (2020-2021) contro il Barcellona persa per 0 a 4.\nRiesce comunque, nella stessa stagione, a vincere la Supercoppa di Spagna ai danni del Barcellona (3-2 dopo i supplementari).\nColori e simboli.\nColori.\nOriginariamente, la maglia dell'Athletic Club era bianca e blu. Nel 1910 adottarono i colori rosso e bianco. Non si sa con esattezza quale fosse il motivo, ma ci sono tre ipotesi: la prima vuole che abbiano adottato la combinazione di colori della squadra del , cio\u00e8 maglia a strisce verticali rosse e bianche, pantaloncini neri e calzettoni bianco-rossi, in quanto i fondatori britannici provenivano principalmente da questa citt\u00e0; la seconda vuole che alcuni membri dell'Athletic Club furono mandati in Inghilterra per comprare le maglie bianco-blu, ma, non trovandole, abbiano ripiegato sulle maglie rosso-bianche; la terza vuole che la combinazione di strisce rosso-bianche fosse la pi\u00f9 economica di tutte, poich\u00e9 era la stessa usata per foderare i materassi.\nL'unica cosa certa \u00e8 che fu l'Atl\u00e9tico de Madrid, squadra fondata da studenti baschi emigrati a Madrid, a cambiare per prima dalla combinazione bianco-blu alla combinazione rosso-bianca e per questo furono soprannominati \"Los Colchoneros\" (\"I fabbricanti di materassi\").\nL'Athletic Club \u00e8 stata una delle poche squadre che non ha avuto il logo di uno sponsor sulla sua maglietta fino al 2008. L'unica eccezione era stata fatta per la Coppa UEFA 2004-05, durante la quale sulle magliette venne scritta la parola \"EUSKADI\", in verde, per sponsorizzare il governo basco. L'UEFA impose, per\u00f2, che la maglia fosse usata anche in una competizione nazionale e quindi l'Athletic Club la sfoggi\u00f2 anche per la Copa del Rey, in modo da mantenere \"immacolata\" la maglia della Liga.\nNel 2001 l'Athletic Club fonda un proprio marchio, la Marca Athletic. Fino alla stagione 2008-09 i baschi indossano i vestiti e le divise da gioco di tale marchio, ma nel febbraio 2009 la dirigenza firma un contratto con la marca inglese Umbro per la fornitura di divise da gioco e vestiario per le stagioni seguenti. La Marca Athletic veste comunque alcune squadre basche di categorie inferiori e continua a produrre merchandising dell'Athletic.\nFece discutere una divisa del 2005, disegnata dall'artista Dario Urzay, per celebrare il centenario del club, composta da singolari macchie rosse. La divisa, non particolarmente apprezzata e decisamente eccentrica oltre che lontana dalle maglie storiche del club, fu ironicamente appellata \"maglia ketchup\" ed \u00e8 considerata una delle peggiori mai viste nei campi di calcio. Nonostante ci\u00f2, la maglia \u00e8 stata molto ben considerata dalle persone legate al mondo dell'arte e, come tale, fa parte della collezione ARTIUM (Vitoria-Gasteiz), dove \u00e8 stata esposta nel 2009.\nL'Athletic, come maglie di trasferta ebbe tra vari colori una blu (usata tradizionalmente negli anni 70-inizi degli anni 90), una met\u00e0 bianca e met\u00e0 blu, ricordando la prima maglia della societ\u00e0, una rossa (indossata nel 1989), una nera negli anni 2000 e attualmente una verde con dettagli rossi e bianchi, a ricordare la \"Ikurrina\".\nSimboli ufficiali.\nInno.\nL'inno dell'Athletic Club \u00e8 stato composto nel 1983 dal maestro Feliciano Beobide, con riadattamento di Carmelo Bernaola. Il testo \u00e8 interamente in basco, a differenza dei precedenti inni risalenti al 1913 ed al 1950 il cui testo era in spagnolo. Il testo \u00e8 stato scritto da Juan Ant\u00f3n Zubikarai.\nL'inno originale \u00e8 stato eseguito dal coro della ABAO (Asociaci\u00f3n Bilbaina de Amigos de la \u00d3pera - Associazione Bilbaina degli Amici dell'Opera) \u00c8 stata anche incisa una versione punk rock dal gruppo M.C.D.\nStrutture.\nStadio.\nL'Athletic Club disput\u00f2 le sue partite interne allo Stadio San Mam\u00e9s. La prima pietra fu posta il 20 gennaio 1913 e fu successivamente inaugurato il 21 agosto dello stesso anno in una partita contro il Racing de Ir\u00fan. Pichichi fu il primo giocatore a segnare un gol al San Mam\u00e9s. Su questo campo, l'8 febbraio 1931, l'Athletic Bilbao guidato da mister Pentland riusc\u00ec ad imporsi sul Barcellona per 12-1, di fatto la vittoria pi\u00f9 ampia della Liga spagnola. Nella stessa partita, l'attaccante basco Bata realizz\u00f2 7 reti, stabilendo un altro record.\nLo stadio sub\u00ec diverse ristrutturazioni volte ad aumentarne la capienza e coprire gli spalti, per esempio tra febbraio 1952 e marzo 1953 sulla tribuna principale \u00e8 stata installata una struttura metallica che ha permesso la rimozione delle colonne, con un conseguente miglioramento della visibilit\u00e0. Inoltre, sub\u00ec pesanti opere di ristrutturazione in vista del Campionato mondiale di calcio 1982.\nNel 1997 sono state eliminate le barriere che separavano il pubblico dal campo e sono stati rimossi i posti in piedi, per soddisfare le norme imposte dalla UEFA. La capacit\u00e0 \u00e8 stata cos\u00ec ridotta a 40.000 posti. Il 6 dicembre 2012 si \u00e8 disputata l'ultima gara europea al San Mam\u00e9s, contro lo Sparta Praga, valida per l'Europa League. L'ultima partita di campionato, ha visto invece i baschi fronteggiare il Levante, il 26 maggio 2013.\nL'impianto \u00e8 stato demolito nel giugno dello stesso anno. A fianco \u00e8 stata costruita la nuova casa dell'Athletic, che porta lo stesso nome del precedente impianto, ma viene identificato come San Mam\u00e9s. I lavori avevano precedentemente avuto inizio tra la fine del 2009 e l'inizio del 2010, per essere completati nel 2013. A livello europeo, risulta essere uno stadio a 5 stelle UEFA, avente una capienza di 53.289 posti. La prima partita disputata nel nuovo stadio \u00e8 data 16 settembre 2013. I baschi vinsero di misura contro il Celta Vigo.\nCentro di allenamento.\nLe due squadre \"riserve\" e le formazioni della cantera, hanno come quartier generale il centro tecnico di Lezama, situato nel municipio di Lezama, nella provincia di Biscaglia, a meno di quindici chilometri dalla citt\u00e0 di Bilbao.\nSociet\u00e0.\nOrganigramma societario.\nDati ricavati dal sito ufficiale del club.\nSponsor.\nDi seguito gli sponsor tecnici dell'Athletic Bilbao.\nSettore giovanile.\nIl settore giovanile, soprannominato cantera, \u00e8 composto da quattro squadre maschili che prendono parte ai campionati delle categorie Alevines, 11 e 12 anni, degli Infantiles, 13 e 14 anni, dei Cadetes, 15 e 16 anni, e dei Juveniles, 17 e 18 anni. Alle ultime due categoria l'Athletic Club partecipa con due formazioni per campionato.\nAllenatori e presidenti.\nDi seguito l'elenco cronologico degli allenatori dell'Athletic Bilbao.\nDi seguito l'elenco cronologico dei presidenti dell'Athletic Bilbao.\nStatistiche e record.\nPartecipazione ai campionati e ai tornei internazionali.\nCampionati nazionali.\nDalla stagione 1928-1929 alla 2021-2022 il club ha ottenuto le seguenti partecipazioni ai campionati nazionali:\nPartecipazioni alle coppe nazionali.\n\"Dati aggiornati alla fine della stagione 2017/18\".\nTornei internazionali.\nAlla stagione 2021-2022 il club ha ottenuto le seguenti partecipazioni ai tornei internazionali:\nStatistiche nelle competizioni UEFA.\nA livello internazionale la miglior vittoria \u00e8 il 7-1 esterno ottenuto contro lo nella fase a gruppi della Coppa UEFA 2004-2005, mentre la peggior sconfitta \u00e8 rappresentata dal 5-1 subito contro la nei sedicesimi della Coppa UEFA 1988-1989.\nTabella aggiornata alla fine della stagione 2019-2020.\nStatistiche individuali.\nIl giocatore con pi\u00f9 presenze nelle competizioni europee \u00e8 Markel Susaeta a quota 75, mentre il miglior marcatore \u00e8 Aritz Aduriz con 34 gol.\nStatistiche aggiornate alla stagione 2019-2020.\nTifoseria.\nStoria.\nL'Athletic conta 44\u00a0117 soci e 429 club ufficiali. La tifoseria dell'Athletic, conosciuta anche come \"\u00abla afici\u00f3n de San Mam\u00e9s\u00bb\", \u00e8 famosa in Spagna per il grande ambiente del suo stadio, specialmente nelle partite importanti. La tradizione vuole che durante il periodo antecedente a match particolarmente importanti, i cittadini di Bilbao e della sua provincia adornino i propri balconi, le vetrine dei negozi, i bar e gli altri esercizi commerciali con bandiere e oggetti aventi i colori biancorossi.\n\u00c8 molto comune che la tifoseria si riunisca in massa per sostenere la squadra prima di una partita di grande importanza, come ad esempio successo prima degli ottavi di finale dell'Europa League-2012 contro il Manchester United o prima della semifinale di Copa del Rey nel 2009 contro il Siviglia, quando centinaia di sostenitori baschi aspettarono la partenza in autobus che avrebbe condotto la squadra allo stadio. Nel marzo 2012, ben 8.000 tifosi hanno seguito la squadra a Manchester per assistere alla gara valida per gli ottavi di finale di Europa League, stabilendo cos\u00ec un record.\nNel tempo, la tifoseria dell'Athletic ha ricevuto segni di stima da molti personaggi del mondo del calcio, come ad esempio l'ex portiere Andoni Zubizarreta o il presidente del Barcellona Sandro Rosell. Anche il cantante Manu Chao, nel videoclip della canzone \"Mr Bobby\", appare con una maglia dell'Athletic. Inoltre la tifoseria basca venne premiata dal quotidiano Marca come miglior tifoseria della stagione 2010-2011.\nGemellaggi e rivalit\u00e0.\nIl Real Madrid, il Barcellona e la Real Sociedad sono le rivali storiche dell'Athletic. Con le prime due soprattutto si \u00e8 contesa molti campionati e coppe, tanto che i loro incroci sono considerati un classico nella Liga. Con la Real Sociedad esiste una rivalit\u00e0 particolare: quando le due si incontrano disputano il \"Derby Vasco\"; esiste una certa rivalit\u00e0 anche con Osasuna e Deportivo Alav\u00e9s. \u00c8 inoltre nato nel 2015 un gemellaggio con i tifosi del in occasione della gara di ritorno dei sedicesimi di finale di Europa League, incontro vinto dai \"granata\" al San Mam\u00e9s per 3 a 2 dopo il 2 a 2 allo Stadio Olimpico Grande Torino.\nOrganico.\nRosa 2021-2022.\n\"Rosa e numerazione sono aggiornate al 21 gennaio 2022.\"\n \n \nStaff tecnico.\nDal sito ufficiale del club.\nSquadre affiliate.\nBilbao Athletic.\nIl Bilbao Athletic \u00e8 la pi\u00f9 importante delle squadre affiliate all'Athletic Club. Affonda le sue radici nel periodo post-guerra civile spagnola, ma la squadra moderna \u00e8 stata fondata nel 1964. Squadra di categoria inferiore, rappresenta un trampolino di lancio per i giocatori provenienti dalla cantera basca. Molti sono i nomi importanti passati per questa squadra, per esempio Julio Salinas e Julen Guerrero tra i giocatori e Javier Clemente, Jos\u00e9 \u00c1ngel Iribar e Rafa Iriondo tra gli allenatori. Ha militato nella Segunda Divisi\u00f3n B, corrispondente al terzo livello del calcio spagnolo.\nBaskonia.\nIl Baskonia \u00e8, a livello d'importanza, la seconda squadra affiliata all'Athletic Club. Rappresenta spesso il primo gradino per i giovani che emergono dalla cantera, da cui poi passare al livello successivo rappresentato dal Bilbao Athletic. Ha militato nella Tercera Divisi\u00f3n, quarto livello del campionato spagnolo.\nSquadra femminile.\nL'Athletic Club Emakumeen Futbol Taldea \u00e8 la sezione femminile del club. Fondata nel 2002 in seguito alla fusione con il Leioa EFT, nella stagione 2013-2014 gioca nella Superliga Femenina, il massimo campionato del calcio femminile spagnolo. \u00c8 la squadra pi\u00f9 titolata, con quattro campionati vinti."}
{"id": "468111", "revid": "4252", "url": "https://it.wikipedia.org/wiki?curid=468111", "title": "Livello Bonarelli", "text": "Il livello Bonarelli (ovvero orizzonte Bonarelli), anche conosciuto come Cenomanian\u2013Turonian Oceanic Anoxic Event (OAE 2), \u00e8 cos\u00ec chiamato dal nome del geologo Guido Bonarelli (1871-1951) che per primo lo individu\u00f2 nel 1891 e quindi lo descrisse con maggiore dettaglio, mettendone in rilievo l\u2019importanza ai fini petroliferi, nel 1901. Si tratta di un livello bituminoso composto da sedimenti prevalentemente argillosi e siltosi, di colore nerastro, con basso tenore in carbonato di calcio, ricchi di silice (derivata dalla deposizione di scheletri di Radiolari) e con abbondante materia organica. Questo livello, ben riconoscibile entro le sequenze sedimentarie in cui si rinviene e generalmente presentante uno spessore tra i 45 e i 200 cm, \u00e8 datato al Cretaceo superiore (tardo Cenomaniano-Turoniano basale). \nIl livello \u00e8 stato riconosciuto in Italia dalla Lombardia (dove si intercala entro le torbiditi e le emipelagiti del Flysch Lombardo) all'Appennino Centrale (Marche e Umbria), dove risulta compreso nella successione calcareo-marnosa emipelagica della Scaglia Bianca. Livelli con caratteristiche analoghe e correlabili come et\u00e0 sono conosciuti anche in Nord Africa, Spagna, America Centrale, e nei sedimenti oceanici del Nord Atlantico. Il livello Bonarelli costituisce quindi, nonostante l'esiguit\u00e0 dello spessore, un marker stratigrafico (un \"livello guida\") di notevole estensione regionale. \nIl livello Bonarelli costituisce l'espressione sedimentaria di un evento anossico di primaria importanza.\nRappresenta un evento paleo-oceanografico di stratificazione delle acque, con stagnazione e assenza di ossigenazione sul fondale marino. Queste condizioni portavano alla formazione di idrogeno solforato per decomposizione della materia organica. Il conseguente sviluppo di un ambiente sedimentario a pH acido causava la dissoluzione dei carbonati: a conferma di questa interpretazione non si rinvengono nel livello fossili di organismi aventi gusci calcarei come i Foraminiferi e le Ammoniti, che solitamente sono rinvenibili nei sedimenti marini coevi. Tendevano invece a concentrarsi ed a sedimentare per decantazione la silice (derivante da scheletri di Radiolari, ora riempiti da calcedonio e da materiale di origine vulcano-clastica), e l'argilla. La frazione siltosa osservabile \u00e8 attribuibile all'apporto detritico fine da parte di correnti torbide molto diluite.\nI dati chimici ed in particolare quelli determinati sulla frazione di materiale clastico inferiore a 10 micron attesterebbero la presenza di apporti vulcanici e una origine in parte vulcanoclastica dei sedimenti del \"livello Bonarelli\". I tenori medi in silice (intorno al 71%), in alluminio (9,5%) e la scarsezza di elementi ferromagnesiaci, di calcio e di manganese, denoterebbero inoltre un magmatismo di tipo acido. La presenza di radiolari sarebbe a sua volta legata alla ricchezza in silice dell'ambiente determinata dalla sedimentazione di materiale vulcanico acido.\nPer la presenza di queste condizioni di sedimentazione, favorevoli alla fossilizzazione delle parti molli degli organismi viventi, il livello \u00e8 spesso ricco di resti fossili di vegetali, pesci e talora rettili. \nLe cause di questo evento sedimentario sono tuttora dibattute: l'opinione prevalente degli studiosi \u00e8 che tale episodio sia da attribuire a variazioni nella circolazione delle correnti oceaniche (analogamente ad altri livelli del Cretaceo con caratteristiche simili). Tali variazioni sono probabilmente collegabili tanto a fattori climatici a livello globale, quanto a variazioni fisiografiche su larga scala (cio\u00e8 variazioni nella distribuzione delle terre emerse e dei fondali oceanici), queste ultime conseguenti all'apertura progressiva dell'Oceano Atlantico nel Cretaceo Superiore."}
{"id": "468113", "revid": "1504506", "url": "https://it.wikipedia.org/wiki?curid=468113", "title": "Equazione dell'orbita", "text": "In meccanica celeste l'equazione dell'orbita definisce la traiettoria di un corpo orbitante attorno ad un attrattore, secondo le ipotesi standard in astrodinamica. L'equazione dell'orbita, che sotto le ipotesi suddette \u00e8 una \"conica\" (ellisse, iperbole, circonferenza o parabola), non fornisce per\u00f2 la \"legge oraria\" del moto, ovvero la vera equazione di moto, che in Meccanica celeste \u00e8 determinata attraverso l'equazione dei tempi di Keplero. \nIn coordinate polari, una conica \u00e8 rappresentata dall'equazione\ndove:\nI parametri costanti sono:\nIl parametro \nviene chiamato semilato retto della conica, e rappresenta la distanza del corpo orbitante dall'attrattore quando l'anomalia vera vale 90 gradi.\nQuindi al variare dell'anomalia vera viene fornita la distanza dall'attrattore, mentre per tracciare un legame tra anomalia vera e tempo bisogner\u00e0 sfruttare l'equazione dei tempi di Keplero, sfruttando l'ipotesi di un moto medio e utilizzando un altro angolo relazionato all'anomalia vera, l'anomalia eccentrica."}
{"id": "468115", "revid": "125928723", "url": "https://it.wikipedia.org/wiki?curid=468115", "title": "Tampico (Illinois)", "text": "Tampico \u00e8 un comune degli Stati Uniti d'America situato nella contea di Whiteside nello Stato dell'Illinois. Al censimento del 2000 risultava una popolazione di 772 abitanti, scesi a 741 secondo una stima del 2006.\nIl 6 febbraio 1911 in un appartamento situato sopra la banca locale nacque l'attore e presidente degli Stati Uniti d'America Ronald Reagan."}
{"id": "468117", "revid": "6066", "url": "https://it.wikipedia.org/wiki?curid=468117", "title": "Guglielmo I di Nassau", "text": ""}
{"id": "468124", "revid": "289247", "url": "https://it.wikipedia.org/wiki?curid=468124", "title": "Brigata Julia", "text": ""}
{"id": "468128", "revid": "4327", "url": "https://it.wikipedia.org/wiki?curid=468128", "title": "Barefoot in the Park", "text": ""}
{"id": "468130", "revid": "2178", "url": "https://it.wikipedia.org/wiki?curid=468130", "title": "Nazionale di calcio scozzese", "text": ""}
{"id": "468131", "revid": "2178", "url": "https://it.wikipedia.org/wiki?curid=468131", "title": "Nazionale di calcio senegalese", "text": ""}
{"id": "468132", "revid": "33751", "url": "https://it.wikipedia.org/wiki?curid=468132", "title": "Nazionale di calcio serbomontenegrina", "text": ""}
{"id": "468135", "revid": "4327", "url": "https://it.wikipedia.org/wiki?curid=468135", "title": "Z\u00e1rt t\u00e1rgyal\u00e1s", "text": ""}
{"id": "468136", "revid": "4327", "url": "https://it.wikipedia.org/wiki?curid=468136", "title": "About Schmidt", "text": ""}
{"id": "468137", "revid": "1652635", "url": "https://it.wikipedia.org/wiki?curid=468137", "title": "Men", "text": ""}
{"id": "468138", "revid": "1394797", "url": "https://it.wikipedia.org/wiki?curid=468138", "title": "Some Like It Hot", "text": ""}
{"id": "468139", "revid": "2178", "url": "https://it.wikipedia.org/wiki?curid=468139", "title": "Nazionale di calcio slovacca", "text": ""}
{"id": "468140", "revid": "2178", "url": "https://it.wikipedia.org/wiki?curid=468140", "title": "Nazionale di calcio slovena", "text": ""}
{"id": "468141", "revid": "4327", "url": "https://it.wikipedia.org/wiki?curid=468141", "title": "Med livet som insats", "text": ""}
{"id": "468142", "revid": "1305772", "url": "https://it.wikipedia.org/wiki?curid=468142", "title": "Sudden Death", "text": "Sudden Death (\"morte improvvisa\" in lingua inglese) pu\u00f2 riferirsi a:"}
{"id": "468143", "revid": "550667", "url": "https://it.wikipedia.org/wiki?curid=468143", "title": "Panthera tigris virgata", "text": "La tigre del Caspio (Panthera tigris virgata ), nota anche come tigre del Turan e tigre dell'Ircania, \u00e8 una sottospecie estinta di tigre, sopravvissuta fino agli inizi degli anni '70 del Novecento, che viveva nelle foreste sparse e lungo i corridoi fluviali delle regioni a est e a sud del Mar Caspio, da Turchia e Iran a ovest fino al deserto del Takla Makan, nello Xinjiang (Cina), attraverso tutta l'Asia centrale. In cattivit\u00e0 non \u00e8 presente nessun esemplare.\nIn passato la tigre del Caspio era diffusa anche nel Turkestan cinese e russo, in Afghanistan, Iran e Turchia.\nCon la tigre siberiana e quella del Bengala, la tigre del Caspio \u00e8 stato il pi\u00f9 grande felino vissuto in epoca storica, nonch\u00e9 uno dei pi\u00f9 grandi Felidi mai esistiti.\nSecondo alcuni autori la tigre del Caspio non sarebbe una sottospecie distinta dalla tigre del Bengala (\"Panthera tigris tigris\").\nDescrizione.\nDimensioni.\nIl corpo della tigre del Caspio era generalmente meno massiccio di quello della tigre siberiana e le sue dimensioni medie erano leggermente inferiori. Nel Turkestan, i maschi superavano i 200\u00a0cm di lunghezza, potendo raggiungere, in almeno un caso, una lunghezza stimata di 270\u00a0cm. Le femmine erano pi\u00f9 piccole e generalmente la loro lunghezza si aggirava sui 160\u2013180\u00a0cm. Il peso massimo registrato \u00e8 stato di 240\u00a0kg. Nei maschi il cranio misurava 297,0-365,8\u00a0mm, nelle femmine 195,7-255,5. Malgrado le tigri del Turkestan non raggiungessero mai le dimensioni di quelle siberiane, furono tuttavia scoperti esemplari molto grandi. Una tigre uccisa nei pressi del fiume Sumbar, nel Kopet-Dag, nel gennaio del 1954, aveva un cranio lungo 385\u00a0mm, di dimensioni considerevolmente superiori a quelle massime mai registrate per questa sottospecie e leggermente superiori a quelle della maggior parte delle tigri siberiane.\nMantello.\nIl colore di fondo principale del mantello era variabile, ma generalmente era pi\u00f9 vivace e uniforme di quello delle tigri siberiane. Le strisce erano pi\u00f9 sottili, pi\u00f9 nitide e pi\u00f9 distanziate tra loro di quelle della tigre siberiana. Il loro colore era costituito da un misto di toni marroni o cannella. Strisce completamente nere si trovavano solamente su testa, collo, nel mezzo del dorso e all'estremit\u00e0 della coda. Le strisce angolate alla base della coda erano meno sviluppate di quelle delle popolazioni siberiane. Il contrasto tra il mantello estivo e quello invernale era molto marcato, sebbene non cos\u00ec tanto come nella tigre siberiana. Il manto invernale era pi\u00f9 chiaro, con disegni meno marcati. Quello estivo, invece, era molto simile, sia per densit\u00e0 che per lunghezza del pelo, a quello della tigre del Bengala, malgrado le strisce fossero di solito pi\u00f9 sottili, pi\u00f9 lunghe e pi\u00f9 vicine tra loro.\nRelazioni filogenetiche con la tigre siberiana.\nAgli inizi del XXI secolo, ricercatori dell'Universit\u00e0 di Oxford, dell'Istituto Nazionale USA per il Cancro e dell'Universit\u00e0 Ebraica di Gerusalemme raccolsero campioni di tessuto da 23 esemplari di tigre del Caspio presenti nei musei di tutta l'Eurasia. Essi sequenziarono almeno un segmento di cinque geni mitocondriali e osservarono una scarsa variabilit\u00e0 del DNA mitocondriale rispetto ad altre sottospecie di tigri. Rivalutarono quindi le relazioni filogenetiche tra le varie sottospecie e osservarono una grande somiglianza tra le tigri del Caspio e quelle dell'Amur, la quale indica che le popolazioni dell'Amur sono i pi\u00f9 stretti parenti viventi dell'ormai estinta tigre del Caspio; la somiglianza genetica implica inoltre la presenza di un antenato comune a entrambe le sottospecie vissuto in periodi molto recenti. Le analisi filogeografiche suggeriscono che meno di 100.000 anni fa l'antenato delle tigri del Caspio e dell'Amur colonizz\u00f2 l'Asia centrale, attraverso la Via della Seta, partendo dalla Cina orientale, per poi attraversare la Siberia verso est fino a raggiungere l'attuale areale della tigre dell'Amur, nell'Estremo Oriente Russo. L'attivit\u00e0 degli uomini dell'era industriale potrebbe essere stato il fattore critico che ha spinto le tigri del Caspio e dell'Amur a isolarsi reciprocamente da quella che molto probabilmente costituiva un'unica popolazione contigua.\nDistribuzione e habitat.\nLe testimonianze storiche mostrano che la distribuzione delle tigri del Caspio nella regione del Mar Caspio non era continua, ma frammentata e associata a corsi d'acqua, bacini fluviali e sponde di laghi. Nel XIX secolo, essa viveva:\nL'antico areale della sottospecie pu\u00f2 essere determinato con una certa approssimazione esaminando la distribuzione degli ungulati nella regione. I cinghiali erano gli ungulati pi\u00f9 numerosi nelle regioni boschive, lungo i corsi d'acqua, nei canneti e nei boschetti lungo il Caspio e il Mare d'Aral. Dove i corsi d'acqua penetravano in profondit\u00e0 nelle aree desertiche, l'habitat dei cinghiali e delle tigri era spesso lineare, con una larghezza ristretta a solo pochi chilometri. Cervi nobili e caprioli vivevano nelle foreste lungo il Mar Nero, nella regione pi\u00f9 occidentale dell'areale occupato dalla tigre, e attorno alle coste meridionali del Caspio, in una stretta cintura di copertura forestale. I caprioli erano presenti nelle regioni boschive a sud del Lago Balkash. I cervi della Battriana vivevano nella stretta cintura di foreste che cinge i confini meridionali del Mare d'Aral e, pi\u00f9 a sud, il corso dei fiumi Syr-Darya e Amu-Darya.\nBiologia.\nNon vi sono dati disponibili riguardo al comportamento territoriale delle tigri del Caspio. In cerca di prede, i felini erano costretti a spostarsi continuamente, seguendo gli ungulati da un pascolo all'altro. Cinghiali e cervidi erano le loro prede principali. In molte regioni dell'Asia centrale, oltre ai cinghiali, le tigri cacciavano anche cervi della Battriana e caprioli. Occasionalmente, catturavano anche cervi nobili del Caucaso, gazzelle gozzute in Iran, sciacalli, gatti della giungla, locuste e altri piccoli mammiferi lungo il corso inferiore dell'Amu-Darya, saighe, cavalli selvatici, asini selvatici della Mongolia e pecore di montagna lungo lo Zhana-Darya e attorno al Mare d'Aral, e wapiti della Manciuria e alci nella regione del Baikal. Seguivano le mandrie di specie migratrici, come la renna, e catturavano pesci nelle aree inondate e nei canali d'irrigazione. In inverno, attaccavano frequentemente cani e animali domestici che si allontanavano dal gregge. Preferivano bere l'acqua dei fiumi e quella dei laghi, nelle stagioni in cui quest'ultima era meno salmastra.\nEstinzione.\nIl declino delle tigri del Caspio inizi\u00f2 con la colonizzazione russa del Turkestan alla fine del XIX secolo. Il processo che port\u00f2 alla loro totale scomparsa venne intensificato da alcuni fattori:\nFino agli inizi del XX secolo, venne impiegato l'esercito regolare russo per liberare dai predatori le foreste, le aree attorno agli insediamenti e i potenziali terreni agricoli. Fino alla seconda guerra mondiale, solo nelle foreste lungo l'Amu-Darya e il Piandj, ogni anno venivano uccise circa 50 tigri. Per ogni pelle di tigre, fino al 1929, venivano pagati elevati incentivi. Cinghiali e cervi, le prede principali delle tigri, furono decimati dalla deforestazione e dalla caccia di sussistenza da parte delle popolazioni umane stanziate lungo i fiumi, sempre pi\u00f9 numerose, nonch\u00e9 dal crescente sviluppo dei terreni agricoli. A partire dal 1910, \u00e8 stato stimato che quasi un quinto dei terreni fertili del Turkestan, dei quali circa la met\u00e0 situati nella Valle di Fergana, era occupato da piante di cotone.\nLe ultime tigri del Caspio.\nLa sola tigre del Caspio di cui venne accertata la presenza in Iraq venne abbattuta nei pressi di Mosul nel 1887. Nella regione del Caucaso, l'ultima tigre di cui siamo a conoscenza venne uccisa nel 1922 vicino a Tbilisi, in Georgia, dopo aver attaccato del bestiame domestico. Il felino scomparve dal bacino del Tarim, nello Xinjiang, nel corso degli anni '20. In Kazakistan, l'ultima tigre venne avvistata nel 1948 nei pressi dell'Ili, sua ultima roccaforte nella regione del Lago Balkhash. In Turkmenistan, l'ultima tigre venne abbattuta nel gennaio del 1954 nella valle del Sumbar, nella Catena dei Kopet-Dag. Nella provincia iraniana del Golest\u0101n, una delle ultime tigri venne abbattuta nel 1953; nella stessa regione, un altro esemplare venne avvistato nel 1958. Sui monti Tian Shan, a ovest di \u00dcr\u00fcmqi, in Cina, le ultime tigri del Caspio scomparvero dal bacino del Manasi negli anni '60. L'ultima testimonianza della presenza dell'animale lungo il corso inferiore dell'Amu-Darya, vicino al Mare d'Aral, \u00e8 stata un avvistamento non confermato avvenuto nei pressi di Nukus nel 1968. Dagli inizi degli anni '70, le tigri scomparvero dal corso inferiore del fiume e dalla valle del Pyandzh, al confine tra Turkmenistan, Uzbekistan e Afghanistan.\nEsistono voci riguardanti l'uccisione documentata di una tigre avvenuta a Uludere, nella provincia turca di \u015e\u0131rnak, nel 1970. Un'accurata indagine, effettuata intervistando gli abitanti della regione, rivel\u00f2 che in Turchia orientale, fino a met\u00e0 degli anni '80, ogni anno venivano abbattute da una a otto tigri e che molto probabilmente la specie sopravvisse nella regione fino agli inizi degli anni '90. La mancanza di interesse nei confronti dell'argomento, nonch\u00e9 problemi di sicurezza, hanno per\u00f2 impedito ulteriori sopralluoghi nella regione.\nUltimi tentativi per salvare la tigre del Caspio dall'estinzione.\nNel 1938 venne istituita la prima area protetta del Tagikistan, Tigrovaya Balka, il \u00abvecchio canale fluviale della tigre\u00bb. Il nome dato a questo \"zapovednik\" si riferiva ad un evento accaduto anni prima, quando una tigre assal\u00ec due ufficiali dell'esercito russo che cavalcavano lungo un canale fluviale, detto \"balka\" in russo, in secca. Tigrovaya Balka, situata lungo il corso inferiore del Vakhsh, tra i fiumi Piandj e Kofarnihon, nei pressi del confine con l'Afghanistan, fu l'ultima roccaforte della tigre del Caspio in Unione Sovietica. L'ultima tigre del Caspio vi venne avvistata nel 1958.\nNell'URSS, le tigri vennero dichiarate protette nel 1947.\nIn Iran, la tigre del Caspio divenne specie protetta nel 1957 e l'uccisione di un esemplare veniva punita con pesanti multe. Agli inizi degli anni '70, i biologi del Dipartimento dell'Ambiente pattugliarono per alcuni anni le disabitate foreste lungo le coste del Caspio alla ricerca di questo animale, ma non trovarono alcuna prova della sua presenza.\nProgetti di reintroduzione delle tigri in Asia centrale.\nStimolati dalla recente scoperta che la tigre dell'Amur sia il pi\u00f9 stretto parente di quella del Caspio, gli studiosi hanno iniziato a discutere la possibilit\u00e0 di reintrodurne alcune in un luogo sicuro dell'Asia centrale. Come potenziale sito per il progetto \u00e8 stato suggerito il delta dell'Amu-Darya. \u00c8 stato avviato uno studio volto a indagare se tale zona sia adatta al progetto e se una tale iniziativa avrebbe ricevuto sostegno da decision maker interessati. Una popolazione sana di tigri di circa 100 esemplari necessita almeno di 5000\u00a0km\u00b2 di habitat contiguo e ricco di prede. L'indagine, per\u00f2, ha riscontrato che nessun'area \u00e8 attualmente disponibile per un progetto a breve termine. La regione proposta, quindi, \u00e8 risultata inadatta per la reintroduzione, almeno in questa fase di sviluppo."}
{"id": "468144", "revid": "2178", "url": "https://it.wikipedia.org/wiki?curid=468144", "title": "Nazionale di calcio sovietica", "text": ""}
{"id": "468145", "revid": "2225", "url": "https://it.wikipedia.org/wiki?curid=468145", "title": "Il buono, il brutto e il cattivo", "text": ""}
{"id": "468146", "revid": "4327", "url": "https://it.wikipedia.org/wiki?curid=468146", "title": "Johnny O'Clock", "text": ""}
{"id": "468147", "revid": "1305772", "url": "https://it.wikipedia.org/wiki?curid=468147", "title": "In Cold Blood", "text": "In Cold Blood (in it. \"A sangue freddo\" ) pu\u00f2 riferirsi a:"}
{"id": "468148", "revid": "4327", "url": "https://it.wikipedia.org/wiki?curid=468148", "title": "Driving Miss Daisy", "text": ""}
{"id": "468149", "revid": "2178", "url": "https://it.wikipedia.org/wiki?curid=468149", "title": "Nazionale di calcio spagnola", "text": ""}
{"id": "468150", "revid": "339392", "url": "https://it.wikipedia.org/wiki?curid=468150", "title": "Nazionale di calcio statunitense", "text": ""}
{"id": "468151", "revid": "339392", "url": "https://it.wikipedia.org/wiki?curid=468151", "title": "Nazionale di calcio degli USA", "text": ""}
{"id": "468152", "revid": "2178", "url": "https://it.wikipedia.org/wiki?curid=468152", "title": "Nazionale di calcio sudcoreana", "text": ""}
{"id": "468153", "revid": "2178", "url": "https://it.wikipedia.org/wiki?curid=468153", "title": "Nazionale di calcio Corea del Sud", "text": ""}
{"id": "468155", "revid": "2178", "url": "https://it.wikipedia.org/wiki?curid=468155", "title": "Nazionale di calcio della Repubblica di Corea", "text": ""}
{"id": "468156", "revid": "2178", "url": "https://it.wikipedia.org/wiki?curid=468156", "title": "Nazionale di calcio svedese", "text": ""}
{"id": "468157", "revid": "2178", "url": "https://it.wikipedia.org/wiki?curid=468157", "title": "Nazionale di calcio svizzera", "text": ""}
{"id": "468158", "revid": "339392", "url": "https://it.wikipedia.org/wiki?curid=468158", "title": "Nazionale di calcio tedesco-orientale", "text": ""}
{"id": "468161", "revid": "339392", "url": "https://it.wikipedia.org/wiki?curid=468161", "title": "Nazionale di calcio della DDR", "text": ""}
{"id": "468163", "revid": "339392", "url": "https://it.wikipedia.org/wiki?curid=468163", "title": "Nazionale di calcio della Germania Est", "text": ""}
{"id": "468164", "revid": "1106276", "url": "https://it.wikipedia.org/wiki?curid=468164", "title": "Montalbano (Fasano)", "text": "Montalbano di Fasano (\"Mandrubb\u00e9n\" in dialetto locale), \u00e8 una frazione di circa 3000 abitanti di Fasano, comune della provincia di Brindisi in Puglia\nGeografia fisica.\nTerritorio.\nPosto a 10\u00a0km dal capoluogo comunale Fasano, dista circa 4,5\u00a0km dal mare Adriatico, non lontano dalla collina. Nella zona sono presenti moltissime antiche masserie trasformate in agriturismo e alberi secolari d'olivo. Una delle caratteristiche tipiche del luogo \u00e8 la presenza di un dolmen, monumento megalitico e luogo sacro delle antiche popolazioni che lo edificarono durante l'eneolitico. Gli abitanti abitano in delle grotte senza alcun tipo di comfort poich\u00e8 la costruzione di case non \u00e8 ben accetta agli abitanti rimasti molto indietro sotto tutti i punti di vista.\nLa storia.\n\u00c8 l'unica frazione di Fasano non fondata da fasanesi. Nel 1821, gli abitanti della Masseria Montalbano (oggi Montalbano Vecchio), decisero di trasferirsi dalla masseria ostunese, ormai diventata troppo piccola per loro, in territorio di Fasano, acquistano degli appezzamenti di terreno di una facoltosa famiglia fasanese. Gli abitanti-lavoratori della masseria, provenivamo prevalentemente dai centri della Murgia dei Trulli: Alberobello, Castellana, Noci, Conversano e Putignano.\nErano per la maggior parte i deportati dal Conte di Conversano, che faceva esiliare al confine del territorio di sua competenza, coloro che considerava fuorilegge. Infatti, Montalbano di Fasano, pur confinando con l'Alto Salento, parla un dialetto del ceppo pugliese, ibrido fra quelli murgiani e con lievi influenze dei paesi vicini, ovvero Ostuni e Cisternino. \u00c8 l'unica frazione di Fasano, dove non si parla il dialetto fasanese, insieme alla vicina Speziale dove si parla un dialetto ibrido con influenze fasanesi, montalbanesi e cistranesi\nMonumenti e luoghi d'interesse.\nSiti archeologici.\nIl dolmen di Montalbano rappresenta nella zona una delle prime testimonianze funebri. Conosciuto anche come \"Tavola dei paladini\", \u00e8 facilmente raggiungibile percorrendo la Strada statale 16 Adriatica, in direzione mare, nel tratto Fasano-Ostuni in zona \u201cdi Occhio Piccolo\u201d, all'interno dell'agro del Comune di Ostuni e non , come erroneamente riportato in altre indicazioni in quello di Fasano.\nRisale probabilmente alla prima et\u00e0 del bronzo, intorno al III-II millennio a.C. Si mantiene ancora saldo nella struttura, nonostante i tanti atti vandalici e le gravi manomissioni subite nel tempo, tra cui la recentissima scomparsa del \"dromos\" o corridoio di accesso.\nInfrastrutture e trasporti.\nMontalbano si raggiunge:\nSport.\nA Montalbano sorge un campo sportivo in terra battuta con due tribune da 400 posti totali, oggi \u00e8 terreno di gioco del Savelletri Calcio, quest'ultimo erede del titolo sportivo del Montalbano Calcio. La storica societ\u00e0 della frazione vinse il campionato di promozione nel 2004-05 venendo promossa in Eccellenza 2005-06 dove affront\u00f2 allo Stadio Vito Curlo il nella prima stracittadina della storia sportiva fasanese. "}
{"id": "468165", "revid": "2178", "url": "https://it.wikipedia.org/wiki?curid=468165", "title": "Nazionale di calcio cecoslovacca", "text": ""}
{"id": "468166", "revid": "2178", "url": "https://it.wikipedia.org/wiki?curid=468166", "title": "Nazionale di calcio togolese", "text": ""}
{"id": "468167", "revid": "1543377", "url": "https://it.wikipedia.org/wiki?curid=468167", "title": "Dipartimento di Huila", "text": "Il dipartimento di Huila \u00e8 uno dei 32 dipartimenti della Colombia. Il capoluogo del dipartimento \u00e8 Neiva.\nGeografia fisica.\nIl dipartimento di Huila confina a nord con i dipartimenti di Tolima e Cundinamarca, ad est con il dipartimento di Meta, a sud con i dipartimenti di Caquet\u00e1 e Cauca ed a ovest ancora con il dipartimento di Cauca.\nIl dipartimento \u00e8 stato istituito nel 1905. \u00c8 prevalentemente montagnoso con ad ovest la Cordigliera Orientale ed a est la Cordigliera Centrale. Tra le due catene andine si estende la valle del fiume Magdalena sulla cui riva orientale \u00e8 posta la capitale Neiva.\nSuddivisione amministrativa.\nIl dipartimento di Huila si compone di 37 comuni:"}
{"id": "468169", "revid": "339392", "url": "https://it.wikipedia.org/wiki?curid=468169", "title": "Nazionale di calcio tongana", "text": ""}
{"id": "468170", "revid": "2178", "url": "https://it.wikipedia.org/wiki?curid=468170", "title": "Nazionale di calcio tunisina", "text": ""}
{"id": "468171", "revid": "2178", "url": "https://it.wikipedia.org/wiki?curid=468171", "title": "Nazionale di calcio turca", "text": ""}
{"id": "468172", "revid": "2178", "url": "https://it.wikipedia.org/wiki?curid=468172", "title": "Nazionale di calcio ucraina", "text": ""}
{"id": "468173", "revid": "2178", "url": "https://it.wikipedia.org/wiki?curid=468173", "title": "Nazionale di calcio Ucraina", "text": ""}
{"id": "468175", "revid": "2178", "url": "https://it.wikipedia.org/wiki?curid=468175", "title": "Nazionale di calcio ungherese", "text": ""}
{"id": "468176", "revid": "2178", "url": "https://it.wikipedia.org/wiki?curid=468176", "title": "Nazionale di calcio uruguayana", "text": ""}
{"id": "468195", "revid": "88740", "url": "https://it.wikipedia.org/wiki?curid=468195", "title": "Lo Monaco", "text": ""}
{"id": "468196", "revid": "6066", "url": "https://it.wikipedia.org/wiki?curid=468196", "title": "Antonia Minore", "text": ""}
{"id": "468197", "revid": "6066", "url": "https://it.wikipedia.org/wiki?curid=468197", "title": "Agrippina Maggiore", "text": ""}
{"id": "468198", "revid": "339392", "url": "https://it.wikipedia.org/wiki?curid=468198", "title": "Agrippina Minore", "text": ""}
{"id": "468204", "revid": "831312", "url": "https://it.wikipedia.org/wiki?curid=468204", "title": "Giro d'Italia 1953", "text": "Il Giro d'Italia 1953, trentaseiesima edizione della \"Corsa Rosa\", si svolse in ventuno tappe dal 12 maggio al 2 giugno 1953, per un percorso complessivo di 4\u00a0035 km. La vittoria fu appannaggio dell'italiano Fausto Coppi, che complet\u00f2 il percorso in 118h37'26\", precedendo l'elvetico Hugo Koblet e il connazionale Pasquale Fornara.\nLa corsa si decise nelle tappe conclusive: nella 19\u00aa frazione (con traguardo a Bolzano) Coppi attacc\u00f2 pi\u00f9 volte Koblet, ma lo svizzero resistette ipotecando la vittoria finale. Koblet e Coppi strinsero un accordo: il Campionissimo, riconosciuta la superiorit\u00e0 dello svizzero, gli promise che non lo avrebbe attaccato l'indomani, in cambio della vittoria di tappa. La 20\u00aa tappa fu per\u00f2 decisiva: Coppi non attacc\u00f2, ma chiese di farlo a Defilippis, che obbed\u00ec; Koblet si gett\u00f2 all'inseguimento e a quel punto Coppi replic\u00f2, staccandolo e affrontando i tornanti del Passo dello Stelvio a un ritmo impossibile per gli avversari. Coppi scollin\u00f2 in vetta con 2'17\" su Fornara, 2'48\" su Gino Bartali e 4'25\" su Koblet. In picchiata verso Bormio Koblet (abile discesista) stava recuperando ma cadde in un tornante e poi for\u00f2. Coppi giunse al traguardo con 3'28\" sullo svizzero.\nLo Stelvio, inserito per la prima volta nel percorso del Giro, \u00e8 da allora considerato la Cima Coppi per antonomasia."}
{"id": "468205", "revid": "1126209", "url": "https://it.wikipedia.org/wiki?curid=468205", "title": "Trollius europaeus", "text": "Trollius europaeus , comunemente noto come botton d'oro, \u00e8 una pianta erbacea appartenente alla famiglia delle Ranunculaceae, originaria di Europa e Russia asiatica. &lt;br&gt;\u00c8 una pianta velenosa in ogni sua parte, come gran parte delle Ranunculaceae, ma innocua se essiccata.\nEtimologia.\nIl nome del genere (Trollius) deriva dal tedesco antico \u201ctroll\u201d che vuol dire \"globoso\", in riferimento alla forma a palloncino del fiore. Tale denominazione veniva usata gi\u00e0 nel XVI secolo. \u00c8 il naturalista svizzero Conrad Gessner che ci parla nei suoi scritti di questo fiore probabilmente conosciuto durante la sua ascensione al Monte Pilatus (nel 1555) nei pressi di Lucerna. Infatti da quelle parti il fiore era chiamato volgarmente \u201cTroll Blume\u201d. Ma un'altra fonte fa derivare il nome sempre dal vocabolo \u201ctroll\u201d che \u00e8 anche proprio della lingua svedese e indica una divinit\u00e0 nordica maligna alludendo probabilmente alla velenosit\u00e0 della pianta. &lt;br&gt;\nComunque la prima descrizione scientifica l'abbiamo da Linneo che nel 1753 la inser\u00ec nei suoi scritti.&lt;br&gt;\nIl nome italiano di \u201cbotton d'oro\u201d fa riferimento evidentemente alla caratteristica forma del fiore.\nMorfologia.\nLa forma biologica della pianta \u00e8 emicriptofita scaposa (H scap): ossia \u00e8 una pianta perennante per mezzo di gemme situate a livello del suolo (emicriptofita); l'asse fiorale \u00e8 allungato con poche foglie (scaposo).\nRadici.\nRadici secondarie da rizoma fibrose ed ispessite.\nFusto.\nIl fusto (sorgente dal breve rizoma) \u00e8 robusto ma semplice (poco ramificato), di aspetto striato, quasi scanalato ma glabro.\nFoglie.\nIl colore delle foglie \u00e8 verde scuro sulla pagina superiore e pi\u00f9 chiaro inferiormente.\nInfiorescenza.\nFiore solitario (unifloro) alla fine dello stelo. Raramente con 2 o 3 fiori.\nFiori.\nI fiori sono ermafroditi, attinomorfi, dialitepali, e lungamente peduncolati.\nIl colore del fiore \u00e8 giallo intenso (quasi oro) con sfumature giallo - verdastre ed ha la tipica forma di una sfera (aspetto globoso) di 4 \u20135\u00a0cm di diametro.\nFrutti.\nIl frutto \u00e8 un aggregato di follicoli oblunghi con un becco terminale. Contengono diversi semi. Dimensione dei follicoli: 3 x 8\u00a0mm.\nDistribuzione e habitat.\nIl geoelemento della nostra pianta \u00e8 definito come Artico-Alp. : ossia ha un areale che va dall'Europa artica alle alte montagne del Sud Europa.&lt;br&gt;\n\u00c8 presente quindi nelle zone montane dell'Europa meridionale (Pirenei, Balcani ma anche Carpazi) e a bassa quota anche nel Nord Europa (Scandinavia, Gran Bretagna), ma anche in Nord America e nel Caucaso (in questo caso si tratta di specie affini).&lt;br&gt;\nIn Italia \u00e8 comune nelle regioni settentrionali montane compreso l'Appennino settentrionale; \u00e8 raro nell'Italia centrale; assente al sud e nelle isole. Si trova sui prati montani subalpini e alpini, luoghi umidi a mezz'ombra con terreni fertili e ben concimati, ma anche suoli argillosi e ricchi di humus. Pianta leggermente nitrofila.&lt;br&gt;\nAltitudine: da 500 a 2700 .\nUsi.\nGiardinaggio.\nEsiste una variet\u00e0 a doppi fiori che per la sua bellezza e originalit\u00e0 \u00e8 spesso usata come pianta ornamentale.\nNote.\nIl Botton d'oro \u00e8 una pianta protetta."}
{"id": "468207", "revid": "10473", "url": "https://it.wikipedia.org/wiki?curid=468207", "title": "Paleodiet", "text": ""}
{"id": "468210", "revid": "339392", "url": "https://it.wikipedia.org/wiki?curid=468210", "title": "Stipulazioni anomale nei match di wrestling", "text": ""}
{"id": "468212", "revid": "115200881", "url": "https://it.wikipedia.org/wiki?curid=468212", "title": "Botton d'oro", "text": ""}
{"id": "468214", "revid": "301422", "url": "https://it.wikipedia.org/wiki?curid=468214", "title": "Elio Seiano", "text": ""}
{"id": "468215", "revid": "394", "url": "https://it.wikipedia.org/wiki?curid=468215", "title": "Ranuncolo di montagna", "text": ""}
{"id": "468216", "revid": "1812137", "url": "https://it.wikipedia.org/wiki?curid=468216", "title": "Ponte delle Americhe", "text": "Il ponte delle Americhe (sp. \"Puente de las Am\u00e9ricas\", ingl. \"Bridge of the Americas\") \u00e8 un ponte stradale costruito a Panama che sovrappassa l'omonimo canale dal lato dell'oceano Pacifico.\nFu inaugurato nel 1962 con il nome di Thatcher Ferry Bridge; costato all'epoca 20 milioni di dollari, fu per 42 anni l'unico ponte permanente che univa le due Americhe fino all'inaugurazione del Ponte del Centenario nel 2004.\nDescrizione.\nIl ponte delle Americhe attraversa l'ingresso sul Pacifico del canale di Panama nei pressi di Balboa, vicino alla citt\u00e0 di Panama. Fu costruito tra il 1952 ed il 1962 dagli Stati Uniti spendendo 20 milioni di dollari.\nIl ponte \u00e8 del tipo ad arco, con una lunghezza di 1.654 m suddivisi in 14 campate da riva a riva; l'arco principale misura 344 m. Il punto pi\u00f9 alto \u00e8 a 117 m sopra il livello del mare; la luce pi\u00f9 alta \u00e8 61,3 m sul livello dell'acqua. Esistono ampie rampe d'accesso sui due lati ed un marciapiede per ogni lato.\nDal suo completamento nel 1962 fino all'apertura del Ponte del Centenario nel 2004, il ponte delle Americhe fu una parte fondamentale della strada Panamericana, in quanto era il solo ponte permanente ad attraversare il canale e quindi ad unire il Nordamerica con il Sudamerica dalla apertura del canale avvenuta nel 1914 (un piccolo ponte mobile stradale fu costruito nei pressi delle chiuse di Gat\u00fan ed uno stradale e ferroviario vicino a Miraflores nel 1942, ma entrambi sono utilizzabili solo quando le paratie delle chiuse non sono aperte; inoltre la loro capacit\u00e0 \u00e8 limitata).\nStoria.\nScopo del ponte.\nFin dall'inizio del progetto francese di costruire un canale, fu evidente che le citt\u00e0 di Col\u00f3n e Panama sarebbero risultate divise dal resto dello stato dal nuovo canale. Ci\u00f2 costitu\u00ec un problema gi\u00e0 durante la costruzione, poich\u00e9 le maestranze dovevano essere traghettate per attraversare il canale.\nDopo l'apertura del canale, il crescente numero di automobili e la costruzione di una nuova strada per la provincia di Chiriqu\u00ed nella parte occidentale del paese fecero aumentare la necessit\u00e0 di avere dei punti di attraversamento. Il \"Panama Canal Mechanical Division\" nell'agosto del 1931 ordin\u00f2 due traghetti, il \"President Amador\" ed il \"President Washington\". Il servizio di trasporto fu ampliato nell'agosto del 1940 con ulteriori mezzi, soprattutto per scopi militari.\nIl 3 giugno 1942 un ponte mobile stradale e ferroviario fu inaugurato alle chiuse di Miraflores; anche se utilizzabile solo quando le navi non erano in transito, esso forn\u00ec un po' di sollievo al traffico sempre maggiore. Fu evidente che serviva una soluzione pi\u00f9 efficace, ma intanto, nel novembre del 1942, fu aggiunto un altro traghetto, il \"President Porras\".\nIl progetto del ponte.\nL'idea di un ponte fisso attraverso il canale fu proposta come opera prioritaria gi\u00e0 nel 1923. Le varie amministrazioni succedutesi a Panama fecero pressioni sugli Stati Uniti che controllavano la zona del canale e, nel 1955, il trattato Rem\u00f3n-Eisenhower impegn\u00f2 gli Stati Uniti nella costruzione del ponte.\nFu stipulato un contratto di 20 milioni di dollari con la John F. Beasly &amp; Company e la prima pietra fu posata il 23 dicembre 1958 davanti all'ambasciatore degli Stati Uniti Julian Harrington ed il presidente di Panama Ernesto de la Guardia Navarro. La costruzione inizi\u00f2 il 12 ottobre 1959 ed and\u00f2 avanti per due anni e mezzo.\nL'inaugurazione avvenne il 12 ottobre 1962 con una grande cerimonia. La giornata cominci\u00f2 con un concerto della banda dell'aeronautica statunitense e della Guarda Nazionale di Panama; seguirono i discorsi, preghiere, musica e l'inno di entrambe le nazioni. Il nastro fu tagliato da Maurice H. Thatcher dopo di che i presenti poterono attraversare il ponte. La cerimonia venne trasmessa in tutta la nazione per radio e televisione; furono adottate molte cautele per gestire l'enorme folla presente.\nDopo la costruzione.\nUna volta aperto, il ponte costitu\u00ec una parte importante della Panamericana con un transito di 9.500 veicoli al giorno; con l'aumento del traffico nel 2004 si sono registrati 35.000 passaggi al giorno. Il ponte \u00e8 diventato un collo di bottiglia, quindi si \u00e8 deciso di costruire il Ponte del Centenario che \u00e8 diventato parte della Panamericana.\nIl nome.\nIl ponte fu inizialmente chiamato (soprattutto dagli statunitensi) \"Thatcher Ferry Bridge\", dal nome del traghetto che attraversava il canale pi\u00f9 o meno allo stesso punto. Il traghetto, a sua volta, derivava il suo nome da quello di Maurice H. Thatcher, un ex membro della commissione del canale, che introdusse la regolamentazione che istitu\u00ec il traghetto, e che ebbe l'onore di tagliare il nastro all'inaugurazione del ponte.\nIl nome non piaceva per\u00f2 al governo di Panama, che preferiva il nome \"Ponte delle Americhe\": questo nome fu reso ufficiale da un voto dell'Assemblea Nazionale il 2 ottobre 1962, dieci giorni prima dell'inaugurazione. Si riporta di seguito il testo della risoluzione adottata:\n\u00c8 interessante notare che, durante la cerimonia di inaugurazione, il sottosegretario di Stato statunitense George W. Bell disse nel suo discorso: \"possiamo guardare oggi a questo ponte come ad un nuovo ed importante passo verso la realizzazione del sogno di una autostrada Panamericana, che \u00e8 ora praticamente una realt\u00e0. Il grande ponte che inauguriamo oggi - davvero un ponte delle Americhe - completa l'ultima parte dell'autostrada dagli Stati Uniti a Panama\"."}
{"id": "468223", "revid": "320578", "url": "https://it.wikipedia.org/wiki?curid=468223", "title": "2. Deild Faroese", "text": ""}
{"id": "468225", "revid": "320578", "url": "https://it.wikipedia.org/wiki?curid=468225", "title": "3. Deild Faroese", "text": ""}
{"id": "468230", "revid": "320578", "url": "https://it.wikipedia.org/wiki?curid=468230", "title": "Formula Deildin Faroese", "text": ""}
{"id": "468232", "revid": "125474685", "url": "https://it.wikipedia.org/wiki?curid=468232", "title": "Alhambra", "text": "L'Alhambra \u00e8 un complesso palaziale andaluso a Granada. Etimologicamente, \"Alhambra\" in arabo \u00e8 \"al-\u1e24amr\u0101\u2019\" (la Rossa, Arabo \u0627\u0644\u062d\u0645\u0631\u0627\u0621), dal momento che il suo nome intero era \"Qal\u02bfat al-\u1e25amr\u0101\u2019\u02be\" (Cittadella rossa).\nSecondo alcune versioni il nome veniva dal colore rosato delle mura che circondavano l'Alhambra.\nL'Alhambra \u00e8 una vera citt\u00e0 murata (\"medina\") che occupa la maggior parte del colle della Sabika, mentre per parte sua Granada fruiva di un altro sistema di mura protettive di cinta. Pertanto l'Alhambra poteva funzionare in modo autonomo rispetto a Granada. Nell'Alhambra vi erano tutti i servizi propri necessari agli abitanti che vi vivevano: moschee, scuole, botteghe e altro.\nNel 1238 fece il suo ingresso a Granada dalla Porta di Elvira, per occupare il Palazzo del Gallo del Vento, Mu\u1e25ammad ibn Na\u1e63r (noto anche come Na\u1e93ar), chiamato al-\u1e24amar, \"Il Rosso\", perch\u00e9 aveva la barba di colore rossiccio, fondatore della dinastia nasride del Sultanato di Granada.\nQuando Mu\u1e25ammad ibn Na\u1e63r entr\u00f2 trionfatore a Granada, la popolazione lo accolse al grido di \"Benvenuto al vincitore per la grazia di Dio\" (\"marhaban li-l-N\u0101\u1e63ir\"), al quale egli rispose dicendo: \"Non v'\u00e8 altro vincitore se non Dio\" (\"wa l\u0101 gh\u0101lib ill\u0101 All\u0101h\"). Questo \u00e8 il motto dello stemma nasride ed \u00e8 scritto in tutta l'Alhambra. Mu\u1e25ammad ibn Na\u1e63r fece edificare il primo nucleo del palazzo. Suo figlio Muhammad II, che fu amico di Alfonso X di Castiglia, lo fortific\u00f2. Nel 1492, con la conquista di Granada da parte dei Re Cattolici, l'Alhambra pass\u00f2 ad essere palazzo reale dei re di Spagna e questo salv\u00f2 il complesso dalla distruzione patita invece da tanti altri monumenti islamici a seguito della Reconquista.\nLo stile granadino nell'Alhambra rappresenta il punto supremo raggiunto dall'arte andalusa, che non si realizz\u00f2 fino alla met\u00e0 del secolo XIV con Yusuf I e Muhammad V nel 1333 e 1354.\nIl Comitato del patrimonio mondiale dell'UNESCO ha dichiarato l'Alhambra e il Generalife di Granada Patrimonio Culturale dell'Umanit\u00e0 nella sua sessione del giorno 2 novembre 1984.\n\u00c8 stata indicata tra i 21 candidati finalisti per essere indicata come una delle sette meraviglie del mondo moderno. Il complesso copre pi\u00f9 di 100.000 m\u00b2 di superficie.\nDescrizione degli edifici.\nAlameda.\nSi oltrepassa la \"puerta de las Granadas\", arco trionfale eretto nel 1536 per Carlo V, e si entra in questo vallone alberato percorso da tre strade: la \"cuesta de las Cruces\" sale alla \"torre Bermejas\" del XIII secolo; il viale centrale, \"paseo de la Alhambra\", attraversa tutta l'Alameda, mentre il pedonale \"cuesta Empedrada\", a sinistra, porta davanti al \"pilar de Carlos V\", fontana del 1545 disegnata da Pedro Machuca. Di fronte sta la \"puerta de la Justicia\", ingresso dell'Alhambra: il tipico arco arabo \u00e8 inserito in un grosso torrione quadrato, costruito da Yusuf I nel 1348. Vi \u00e8 scolpita una \"khamsa\" (mano di Fatima), cio\u00e8 una mano aperta, simbolo dei cinque precetti dell'Islam: preghiera, digiuno, carit\u00e0, pellegrinaggio a La Mecca e unicit\u00e0 di dio nel cui nome ogni venerd\u00ec i califfi o i loro funzionari uscivano per emettere sentenze. Sull'arco interno \u00e8 invece scolpita una chiave che simboleggia Allah, \"colui che apre le porte del paradiso\". Superata la porta si entra nella \"plaza de los Aljibes\", cos\u00ec chiamata per le cisterne costruite nel sottosuolo nel XVI secolo. Sulla destra sta l'isolata \"puerta del Vino\", che ricorda l'imposta sul bene pagata dai sudditi cristiani ai sovrani musulmani.\nAlcazaba.\nLa \"Alcazaba\" (dall'arabo \"al-Qa\u1e63aba\", o \"al-Qa\u1e63ba\") era la zona militare, centro di difesa e sorveglianza dell'Alhambra e rappresenta la parte pi\u00f9 antica del complesso. I primi edifici arabi realizzati risalgono all'XI secolo e gli elementi pi\u00f9 interessanti sono:\nPalazzi nasridi.\nRappresentano un complesso di palazzi costituito dal \"Palacio de Comares\" e dal \"Palacio de los Leones\". Vennero costruiti nei primi 30 anni del XIV secolo e avevano funzioni sia amministrative che private, oltre ad essere sede della corte. Scendendo la scala di accesso, si trovano le seguenti stanze:\nMexuar.\n\u00c8 la sala pi\u00f9 antica ed era destinata alle udienze e all'amministrazione della giustizia nei casi importanti. Ospitava una stanza sopraelevata, chiusa da gelosie da cui il sultano poteva ascoltare senza essere visto. Non c'erano finestre laterali e aveva un tetto scoperchiato nella sua parte centrale. In fondo c'\u00e8 una piccola abitazione, che serviva da sala di preghiera, dalla quale si scorge l'Albayz\u00edn. Nei tempi cristiani, la sala venne utilizzata come cappella.\nPatio del Mexuar o del Cuarto Dorado.\nNon si conosce con certezza l'utilizzo in epoca araba, ma si sa che venne adattata ad abitazione della regina Isabella del Portogallo durante la sua permanenza all'Alhambra. \u00c8 l'entrata ufficiale del palazzo e presenza una stanza decorata con pitture gotiche e scudi ed emblemi dei Re Cattolici.\nPatio de la Alberca o de los Arrayanes.\nO anche Patio dei mirti \u00e8 il recinto centrale del Salone de Comares. I mirti (in spagnolo \"arrayane(s)\", dall'arabo \"al-ray\u1e25\u0101n\") sono piantati su entrambi i lati della vasca, che occupa gran parte del patio, e nella quale si riflette l'imponente \"Torre de Comares\".\nSala de la Barca.\nSul lato corto del \"patio los Arrayanes\" una galleria conduce alla \"Sala de la Barca\" che funge da anticamera al salone del trono (o \"sal\u00f3n de Comares\") e che veniva usato come sala di ricevimento e oratorio. Sul fregio inferiore si pu\u00f2 notare la parola \"Baraka\" () che significa \"benedizione\".\nSal\u00f3n de Comares o de los Embajadores.\n\u00c8 la sala pi\u00f9 grande ed alta del palazzo ed era destinata alle udienze private del sultano con gli ambasciatori. Ai lati ci sono 9 camere e finestre chiuse anticamente da ante di legno e vetrate colorate chiamate \"cumarias\" (da qui il nome Comares). Le pareti interne sono decorate in stucco con motivi di conchiglie, fiori, stelle e scritte. Il salone centrale \u00e8 decorato con rilievi dorati su sfondo chiaro. Lo zoccolo inferiore \u00e8 decorato con \"alicatados\", le tipiche piastrelle di maiolica spagnole. Il suolo originale era di ceramica vetrata, di color bianco e azzurro con scudi della casata e motivi ornamentali. Il tetto \u00e8 una rappresentazione dell'Universo, probabilmente una delle migliori del Medioevo, ed \u00e8 realizzato in legno di cedro, con intarsi di differenti colori che formano stelle sovrapposte a differenti livelli. Nel punto pi\u00f9 in alto, al centro, c'\u00e8 uno Scranno (Arabo \u0639\u0631\u0634, \"\u02bfirsh\") sul quale \u00e8 assiso Dio (Allah) secondo quanto viene detto dal Corano. A partire da questo punto vanno a ripetersi le figure geometriche che dividono il tetto in sette parti, che rappresentano il numero dei cieli al di sopra del mondo terreno. Tra i cieli spicca il \"Trono\" (Arabo \u0643\u0631\u0633, \"kurs\"), che \u00e8 il simbolo della creazione eterna. Questo uso simbolico della cosmologia coranica, con tante allusioni allo Scranno, al Trono e al Re che si siede sopra di esso, \u00e8 la chiara intenzione di legittimare il sovrano come rappresentante (\"Khal\u012bfa\", da cui proviene la parola Califfo) di Dio in Terra. Questa tesi era comprovata dal fatto che la stanza fosse effettivamente la sala del trono, che era situato nel centro, in corrispondenza dello scranno divino raffigurato sul soffitto. La simbologia della sala non finisce qui: le quattro diagonali del tetto rappresentano i quattro fiumi del Paradiso e l'Albero del Mondo (o \"Axis Mundi\") che, avendo le sue radici nello scranno divino, espande i suoi rami in tutto l'Universo. Le 9 salette, tre per ognuno dei tre lati, pi\u00f9 altre 3 omesse per lasciare spazio alla \"Sala della Baraka\" (della Benedizione), sono un riferimento alle dodici case zodiacali. Le pareti sono decorate, inoltre, con versi coranici e poemi scolpiti in gesso. La saletta centrale era per il sultano Y\u016bsuf I, colui che realizz\u00f2 il Palacio de Comares. Gli interni erano riscaldati d'inverno tramite bracieri ed erano illuminati con lampade ad olio.\nUscendo di nuovo nel Patio de los Arrayanes, sul lato destro del cortile un piccolo arco fa da ingresso alla zona privata del monarca: l'harem (\"Harem\" significa \"luogo riservato\").\nSala de los moc\u00e1rabes (mozarabi).\nLa sala permette l'accesso al Palacio de los Leones e trae il nome dalla volta interna che \u00e8 decorata da \"muqarnas\", una particolare decorazione tipica dell'architettura islamica con una forma simile alle stalattiti. Quella che vediamo oggi \u00e8 stata restaurata nel XVII secolo. I muri interni, lavorati in gesso, sono incisi con delle iscrizioni religiose e stemmi della dinastia Nasridi. Una serie di arcate con \"muqarnas\" fanno strada verso il:\nPatio de los Leones.\nDatato 1377, venne realizzata da Muhammad V, il figlio di Y\u016bsuf I. La pianta \u00e8 rettangolare, il cortile interno \u00e8 circondato da un portico con 124 colonne di marmo bianco di Almer\u00eda, dal fusto sottile e dal capitello cubico intarsiato da iscrizioni. Intorno alle sale private del Sultano e delle sue spose, non hanno finestre che danno all'esterno, ma sono aperte al giardino interno come vuole l'idea musulmana del Paradiso. Tra le colonne venivano calate delle tende che lasciavano passare la luce. Le placche grigie di piombo sono ammortizzatori per i terremoti. I due templi ai lati opposti del giardino riecheggiano le tende dei beduini. Sono a pianta quadrate, decorati con cupole di legno che appoggiano su pennacchi di \"muqarnas\". La grondaia \u00e8 un inserimento del XIX secolo.\nFuente de los Leones.\nGli ultimi studi fatti dicono che i leoni di questa fontana provengono dalla casa del visir ebreo Samuel Ben Nagrela, che li regal\u00f2 al Sultano. I leoni sono dell'XI secolo e rappresentano le Dodici trib\u00f9 di Israele. Due dei leoni, che hanno inciso un triangolo sulla fronte, indicano le trib\u00f9 elette: quella di Giuda e quella di Levi. Sul perimetro della vasca sono iscritti i versi del ministro e poeta Ibn Zamr\u0101k che descrivono la fontana stessa: \"(...) A tal trasparente vascone, perla intarsiata, / per gli orli da perle decorati, / va tra le margherite l'argento, /fluido, anch'esso bianco e puro / tanto \u00e8 duro com'\u00e8 in apparenza fluente / che \u00e8 difficile sapere quale di essi fluisca veramente (...)\"\nSala de los Abencerrajes.\nQuesta sala, priva di finestre che danno all'esterno, era la stanza privata del Sultano. I muri sono riccamente decorati: lo stucco e i colori sono originali. Le piastrelle sulle pareti sono di fabbrica sivigliana, del XVI secolo e rappresentano lo zodiaco. La cupola \u00e8 decorata con \"muqarnas\"; al centro del pavimento una piccola fontana serviva per riflettere le decorazioni della cupola anche sul suolo. A seconda delle ore della giornate la luce che penetrava all'interno della sala dava una colorazione sempre differente, incantevole e magica.\nSala de los Reyes.\nLa \"Sala dei Re\", occupa tutto il lato orientale del cortile, \u00e8 chiamata cos\u00ec per le pitture che decorano la volta dell'appartamento centrale. \u00c8 la sala pi\u00f9 grande dell'Harem, divisa in 3 stanze uguali e due pi\u00f9 piccole che potevano servire da armadi, per via della loro posizione e della carenza di illuminazione.\nProbabilmente questo luogo era destinato alle feste di famiglia. Nella volta centrale, i dipinti rappresentano i primi 10 sovrani di Granada, dalla fondazione del sultanato, quello con la barba rossa si presuppone che sia Muhammad ibn Nasr, conosciuto come \"al-\u1e24amar\" (il Rosso), fondatore della dinastia dei Nasridi. Sulle volte laterali delle decorazioni raffigurano cavalieri e dame, realizzate alla fine del XIV secolo: durante il suo regno, Pietro I di Castiglia chiese aiuto al Sultano di Granada per restaurare il suo castello (l'Alc\u00e1zar di Siviglia), questo port\u00f2 ad un vero e proprio interscambio artistico tra i due regni. Le decorazioni pittoriche sono realizzate con una tecnica molto complessa:\nSala de las Dos Hermanas.\nLa \"Sala delle Due Sorelle\" si trova sul lato opposto alla Sala de los Abencerrajes. Si passa attraverso una porta di legno intarsiato, una delle pi\u00f9 belle del palazzo. Le due sorelle sono le 2 lastre di marmo bianco poggiate sul suolo ai lati della fontana centrale, uguali per dimensione, colore e peso. Sono le pi\u00f9 grandi dell'Alhambra. La sala ha un balcone che d\u00e0 sulla citt\u00e0 ed ha una comunicazione diretta con i bagni. Anche questo luogo come tutto il resto della Alhambra, ha dei poemi scritti lungo le pareti. In questa sala ne troviamo uno che dice: \"Senza pari, c'\u00e8 una raggiante cupola in essa / con incanto evidente e nascosto\" (...) \"Mai vedemmo un giardino tanto verde, / Come nella pi\u00f9 dolce e aromatica raccolta\". In ogni appartamento dell'harem ci sono 2 piccole porte: una conduce all'altro harem, l'altra \u00e8 il bagno. Non ci sono cucine dal momento che si utilizzavano i bracieri sul posto oppure si cucinava all'aperto. In fondo sala c'\u00e8 il \"Balcone di Lin-dar-Aixa\", dava sulla valle del fiume Darro e si vedeva la citt\u00e0 in lontananza. Nel balcone possiamo leggere un'altra poesia: \"Io sono di questo giardino l'occhio fresco\" (...) \"In me, si vede Granada, dal suo trono\".\nStanze dell'Imperatore.\nCuarto del Emperador.\nL'appartamento dell'Imperatore\", venne costruito perch\u00e9 Carlo V potesse vivere qui durante la sua permanenza a Granada, nel suo viaggio di nozze. C'\u00e8 una lastra di marmo in memoria dello scrittore Washington Irving, che qui visse e scrisse i suoi \"Racconti dell'Alhambra\", nel 1829.\nEl Peinador de la Reina.\n\"La toeletta della Regina\" \u00e8 una torre araba che inizialmente si chiamava \"Ab\u016b l-\u1e24ajj\u0101j\", usata dal Sultano per le feste. Cambi\u00f2 il nome dopo che qui risiedette Isabella di Castiglia.\nPatio de la reja o de los Cipreses.\n\u00c8 un cortile costruito ai tempi di Carlo V.\nI Bagni.\nIl gioiello della casa araba. Il bagno per i musulmani \u00e8 uno strumento essenziale nella loro vita religiosa quotidiana, a causa dei lavacri che devono precedere la \"\u1e62al\u0101t\". La struttura \u00e8 una copia delle antiche terme romane ed \u00e8 suddivisa in 3 sale:\nIl Palazzo di Carlo V.\nLa residenza dell'imperatore Carlo V.\nIl convento di San Francesco.\nLa struttura \u00e8 di propriet\u00e0 dello Stato spagnolo che ne ha fatto la sede del \"Parador de Granada\", un albergo di lusso gestito direttamente dallo Stato e che, come tutte gli altri \"paradores de turismo\", si trova solitamente in palazzi di grande valore storico. In origine l'edificio era una casa nobiliare del periodo arabo, che venne in seguito donata ai Francescani che la trasformarono nel primo convento cristiano di Granada.\nSecano o Alhambra alta.\nSono ancora in corso scavi che stanno portando alla luce il Secano: quartiere popolare degli antichi abitanti musulmani di Granada. In esso sopravvivono le rovine di un palazzo nobiliare (degli Abencerrajes).\nTorre de los Siete Suelos.\nDei sette pavimenti se ne sono ritrovati solamente 4 (sono tutti sotto il suolo). Questa torre \u00e8 famosa soprattutto perch\u00e9 al suo interno si svolgono alcune avventure dei \"Racconti dell'Alhambra\", di Washington Irving.\nTorre de la Cautiva.\n\u00c8 una sontuosa costruzione del periodo di Y\u016bsuf I. Dalle poesie sulle pareti si legge: \"Nel suo zoccolo, fatto di piastrelle (azulejos),/ e nel suolo, ci sono prodigiosi tesori\".\nTorre de las Infantas.\nCostruita nel 1445, \u00e8 la meglio conservata di tutte le torri. Buon esempio dello stile di vita degli abitanti di al-Andalus, con tutte le loro comodit\u00e0. \u00c8 una piccola casa con banchi all'entrata per gli eunuchi, cortile interno circondato da alcove, fonte al centro; il piano superiore era riservato alle donne. In alto la terrazza, il tetto finemente decorato croll\u00f2 durante un terremoto. Fu la residenza delle sorelle Zaida e Zoraida.\nL'Alhambra nella cultura di massa.\nGiochi da tavolo.\nNel 2003 la casa editrice tedesca di giochi Queen Games ha pubblicato \"Alhambra\", un gioco da tavolo in stile tedesco di Dirk Henn; il gioco ha vinto vari premi, tra cui il prestigioso \"Spiel des Jahres\" nel 2003."}
{"id": "468233", "revid": "108190999", "url": "https://it.wikipedia.org/wiki?curid=468233", "title": "Osu! Tatakae! Ouendan", "text": "Osu! Tatakae! Ouendan (\u62bc\u5fcd\uff01\u6226\u3048\uff01\u5fdc\u63f4\u56e3), spesso chiamato semplicemente \"Ouendan\", \u00e8 un videogioco musicale giapponese per Nintendo DS. Il giocatore controlla un trio di \"cheerleader\" (figure ricorrenti nel panorama sportivo studentesco giapponese) premendo ritmicamente sul touch screen per aiutare i malcapitati della situazione.\nIl gioco \u00e8 disponibile solo in Giappone, ma \u00e8 uno dei titoli pi\u00f9 importanti in occidente.\n\u00c8 pubblicato da Nintendo e sviluppato da iNiS, conosciuti per il gioco \"Gitaroo Man\". \"Osu! Tatakae! Ouendan\" ha venduto circa 50.000 copie in Giappone .\nIl 17 maggio 2007 \u00e8 stato pubblicato in Giappone il seguito del gioco, intitolato \"Moero! Nekketsu Rhythm Damashii Osu! Tatakae! Ouendan 2\".\nModalit\u00e0 di gioco.\nOgni livello di \"Ouendan\" \u00e8 caratterizzato da una trama ed \u00e8 accompagnato da una specifica canzone. Uno o pi\u00f9 personaggi affrontano problemi di vario tipo, e gridano \"Ouendan!\" nel momento pi\u00f9 critico; questo grido evoca la squadra di \"cheerleader\" e fa iniziare la canzone. Il giocatore dovr\u00e0 usare la stilo del Nintendo DS, a tempo di musica, per colpire cerchi numerati e tracciare linee o cerchi e verr\u00e0 premiato con 50, 100 o 300 punti a seconda della precisione. I beat prolungati sono rappresentati con una \"traccia\" che il giocatore dovr\u00e0 percorrere una o pi\u00f9 volte, senza alzare la stilo dal touch screen. Spesso inoltre, alla fine del livello, il giocatore dovr\u00e0 far girare dei dischi il pi\u00f9 veloce possibile per ottenere punti bonus. L'energia del giocatore \u00e8 rappresentata da una barra, situata in cima al touch screen, che diminuisce ad ogni errore fino alla fine prematura del livello. Durante il gioco la storia viene raccontata con vignette sullo schermo superiore del Nintendo DS.\nIl gioco salva automaticamente al completamento di ogni livello.\nNel gioco ci sono quattro livelli di difficolt\u00e0; inizialmente saranno disponibili solamente le modalit\u00e0 \"Easy\" e \"Normal\", ma completando quest'ultima si potr\u00e0 accedere alla modalit\u00e0 \"Hard\", che a sua volta sbloccher\u00e0 quella \"Very Hard\". Ogni modalit\u00e0 utilizza una squadra diversa di \"cheerleader\":\nColonna sonora.\nLa colonna sonora di \"Ouendan\" consiste in grandi successi di famosi artisti J-pop, del periodo che va dalla met\u00e0 degli anni novanta agli inizi del 2000, anche se \"Linda Linda\" dei The Blue Hearts e \"Neraiuchi\" di Linda Yamamoto provengono rispettivamente dal 1987 e dal 1973. Tutte le canzoni, eccetto \"Melody\" dei 175R, sono cover.\nElite Beat Agents.\nNel novembre 2006 Nintendo ha pubblicato negli Stati Uniti d'America una versione occidentale del gioco, chiamata \"Elite Beat Agents\", che utilizza lo stesso motore di gioco e lo stesso stile grafico di \"Ouendan\", ma differenti situazioni, personaggi e canzoni. In Europa \u00e8 uscito il 13 luglio 2007."}
{"id": "468234", "revid": "1573940", "url": "https://it.wikipedia.org/wiki?curid=468234", "title": "Panthera tigris balica", "text": "La tigre di Bali (Panthera tigris balica ) \u00e8 una sottospecie di tigre estinta negli anni trenta del XX secolo. Diffusa nella sola isola di Bali, era la pi\u00f9 piccola di tutte le tigri.\nQuesta era una delle tre sottospecie di tigre scoperta in Indonesia, insieme alla tigre di Giava (estinta, in cui la tigre di Bali potrebbe essere inclusa, secondo alcuni autori) e alla tigre di Sumatra (in pericolo di estinzione).\nDescrizione.\nI maschi pi\u00f9 grandi non arrivavano ai 100 chilogrammi, meno di un terzo dunque di quello che solitamente pesa la sottospecie pi\u00f9 grande: la tigre siberiana. Fisicamente, la tigre di Bali ricordava molto la tigre di Giava, anch'essa estinta, rispetto alla quale era per\u00f2 pi\u00f9 piccola e di colore pi\u00f9 scuro. Il dorso, il costato e la coda erano di un arancione acceso ed erano solcati da strisce nere, di forma biforcuta e compatte, meno numerose rispetto alle altre sottospecie. Il ventre e parte del muso erano bianchi: quest'ultimo era solcato da strisce nere, caratteristiche della sottospecie. Il pelo era corto e folto. La particolarit\u00e0 della Tigre di Bali era per\u00f2 il cranio: questa sottospecie vantava un setto nasale piuttosto \"marcato\" e dei denti diversi dalle altre sottospecie.\nRiproduzione.\nLe tigri di Bali si potevano riprodurre in qualsiasi periodo dell'anno, sebbene si accoppiassero generalmente durante l'inverno o la primavera, e il periodo di gestazione era di circa 103 giorni. Normalmente partorivano due o tre piccoli che nascevano con gli occhi chiusi e pesavano approssimativamente 1,36 kg. Venivano svezzati a circa un anno di et\u00e0, erano in grado di cacciare completamente da soli a diciotto mesi ed a due anni erano pienamente indipendenti.\nDistribuzione ed estinzione.\nData la modesta estensione di Bali, risulta evidente come l'isola non potesse sostenere una popolazione abbondante di tigri, che necessitano di ampi territori di caccia: per questo motivo, la popolazione della tigre di Bali fu sempre molto limitata.\nAgli inizi del XX secolo, l'aumento della popolazione umana comport\u00f2 una forte deforestazione allo scopo di ottenere nuove superfici coltivabili. A ci\u00f2 si aggiunse una vera e propria \"persecuzione\" della tigre, che incuteva timore nelle popolazioni locali. Dopo la I guerra mondiale, molti cacciatori occidentali giunsero nell'isola di Bali e si diedero alla caccia della tigre la quale, ormai, popolava solo la zona occidentale dell'isola. Il 27 settembre del 1937 fu abbattuto l'ultimo esemplare, una femmina.\nDurante gli anni quaranta e, in misura sempre minore, fino al 1972 si ebbero vari avvistamenti non confermati. Tuttavia, l'estensione attuale delle foreste sull'isola \u00e8 cos\u00ec modesta che difficilmente esse potrebbero ospitare un animale delle dimensioni di una tigre."}
{"id": "468235", "revid": "124094623", "url": "https://it.wikipedia.org/wiki?curid=468235", "title": "Zygmunt Bauman", "text": "Biografia.\nBauman nacque a Pozna\u0144 nel 1925 in una famiglia ebraica ashkenazita. Allo scoppio della seconda guerra mondiale, nel settembre del 1939, con il Paese che si ritrovava ormai \"diviso\" tra due potenze nemiche contrapposte militarmente, Germania nazista da una parte e l'Unione Sovietica dall'altra, Bauman ripar\u00f2 con la famiglia nella zona sott'occupazione dell'Armata Rossa, in maniera tale da poter sfuggire alle forze d'occupazione naziste.\nSuccessivamente, vinto dall'ideale comunista, decise d'arruolarsi presso un'unit\u00e0 militare sovietica per poter prendere pienamente parte alle operazioni belliche in corso, per poi, al termine del conflitto, svolgere alcune mansioni operative per lo spionaggio militare sovietico fino al termine del 1948; la natura, come tanto l'entit\u00e0, per\u00f2 di questa sua collaborazione restano a tutt'oggi ignote, come le circostanze esatte in cui fu interrotta. \nNel dopoguerra, incominci\u00f2 a studiare sociologia presso l'Universit\u00e0 di Varsavia, dove insegnavano Stanis\u0142aw Ossowski e Julian Hochfeld. Durante una permanenza alla London School of Economics, prepar\u00f2 la sua maggiore dissertazione sul laburismo britannico e le dinamiche intrinseche dei relativi movimenti operai e sindacali, che fu pubblicata nel 1959.\nBauman collabor\u00f2 con numerose riviste specializzate, tra cui la popolare \"Socjologia na co dzie\u0144\" (\"La Sociologia di tutti i giorni\", del 1964), che raggiungeva un pubblico pi\u00f9 vasto del circuito accademico tradizionale. \nInizialmente fedele ai dettami del marxismo-leninismo, propese poi per una sua rivisitazione a dir poco radicale a seguito della scoperta critica del pensiero di Antonio Gramsci e del sociologo neo-kantiano Georg Simmel, andando poi ad abbandonarlo definitivamente dopo il 1956 ed il susseguente periodo di destalinizzazione e divenendo dunque uno strenuo critico e detrattore del regime politico vigente nel proprio Paese. Comunque, a suo dire, rimase fino alla fine dei propri giorni un socialista di tendenza marxista.\nNel marzo del 1968, il rimontare incessante dell'antisemitismo tra i vari livelli della societ\u00e0 polacca, utilizzato anche nella lotta politica interna in Polonia, spinse molti ebrei polacchi a emigrare all'estero; tra questi, molti intellettuali distaccatisi dal regime. Bauman, che aveva perso la sua cattedra all'Universit\u00e0 di Varsavia, fu uno di questi. \nEmigr\u00f2 dunque dapprima in Israele, per andare a insegnare all'Universit\u00e0 di Tel Aviv, ed in seguito accett\u00f2 una cattedra di sociologia presso l'Universit\u00e0 di Leeds, dove dal 1971 al 1990 \u00e8 stato professore. Dal 1971 ha quasi sempre scritto in lingua inglese. Sul finire degli anni ottanta, si \u00e8 guadagnato una fama internazionale grazie ai suoi studi riguardanti la connessione tra la cultura della modernit\u00e0 e il totalitarismo, in particolar modo sul nazismo e l'Olocausto. Ha infine ottenuto anche la cittadinanza inglese.\n\u00c8 morto il 9 gennaio 2017, all'et\u00e0 di 91 anni, nella citt\u00e0 di Leeds, dove viveva e insegnava da tempo.\nRicerche.\nBauman ha focalizzato le sue ricerche sui temi della stratificazione sociale e del movimento dei lavoratori, prima di occuparsi di ambiti pi\u00f9 generali come la natura della modernit\u00e0, ecc. Il periodo pi\u00f9 prolifico della sua carriera ebbe inizio dopo il ritiro dalla cattedra di Leeds, quando si guadagn\u00f2 una vasta stima fuori dal circolo dei sociologi del lavoro con un libro sulle connessioni tra l'ideologia della modernit\u00e0 e l'Olocausto. Le sue pi\u00f9 recenti pubblicazioni si sono concentrate sul passaggio dalla modernit\u00e0 alla post-modernit\u00e0, e le questioni etiche relative. Con una espressione divenuta proverbiale Bauman ha paragonato il concetto di modernit\u00e0 e postmodernit\u00e0 rispettivamente allo stato solido e liquido della societ\u00e0.\nSociet\u00e0 liquida.\nNei suoi ultimi lavori, Bauman ha inteso spiegare la \"postmodernit\u00e0\" usando le metafore di modernit\u00e0 \"liquida\" e \"solida\". Nei suoi libri sostiene che l'incertezza che attanaglia la societ\u00e0 moderna deriva dalla trasformazione dei suoi protagonisti da produttori a consumatori. In particolare, egli lega tra loro concetti quali il consumismo e la creazione di rifiuti \"umani\", la globalizzazione e l\"'industria della paura\", lo smantellamento delle sicurezze e una vita \"liquida\" sempre pi\u00f9 frenetica e costretta ad adeguarsi alle attitudini del \"gruppo\" per non sentirsi esclusa, e cos\u00ec via.\nL'esclusione sociale elaborata da Bauman non si basa pi\u00f9 sull'estraneit\u00e0 al sistema produttivo o sul \"non poter comprare l'essenziale\", ma sul \"non poter comprare per sentirsi parte della modernit\u00e0\". Secondo Bauman il \"povero\", nella \"vita liquida\", cerca di standardizzarsi agli schemi comuni, ma si sente frustrato se non riesce a sentirsi \"come gli altri\", cio\u00e8 non sentirsi accettato nel ruolo di consumatore. In tal modo, in una societ\u00e0 che vive per il consumo, tutto si trasforma in merce, incluso l'essere umano con relazioni usa e getta. Si perde la certezza del diritto (la magistratura \u00e8 sentita come nemico) e le uniche soluzioni per l'individuo senza punti di riferimento sono da un lato l'apparire a tutti i costi, l'apparire come valore e il consumismo. Per\u00f2 si tratta di un consumismo che non mira tanto al possesso quanto all'utilizzo temporaneo di oggetti di desiderio in cui appagarsi, trovandoli in breve obsoleti, e passando quindi da un consumo all'altro in una sorta di bulimia.\nLa critica alla mercificazione delle esistenze e all'omologazione planetaria si fa spietata soprattutto in \"Vite di scarto\", \"Dentro la globalizzazione\" e \"Homo consumens\". \nIn Italia, il concetto di societ\u00e0 liquida di Bauman \u00e8 stato ripreso dallo psichiatra Tonino Cantelmi per elaborare la teoria della tecnoliquidit\u00e0, secondo la quale la chiave interpretativa della contemporaneit\u00e0 e dei relativi disagi psicologici sia da ricondurre alle caratteristiche della rivoluzione digitale interagenti con le peculiarit\u00e0 della societ\u00e0 liquida (velocit\u00e0, narcisismo, sensation seeking, emotivismo, ambiguit\u00e0 e non definizione, rinuncia al futuro).\nOmogeneizzarsi.\nSecondo Bauman, l'\"omogeneizzarsi\" indica, relativamente ai rapporti tra i soggetti, un processo affine all'omologazione, all'assorbimento passivo dovuto a usi e consuetudini, a modelli culturali e di condotta prevalenti in un dato contesto sociale. Oppure si pu\u00f2 riferire anche a comportamenti o valori che aprioristicamente e in maniera dogmatica vengono accettati e tramandati tra le generazioni di individui, senza alcuno spirito critico o alcuna capacit\u00e0 riflessiva. Passo successivo a ci\u00f2 sono processi quali la spersonalizzazione e l'alienazione.\nLa morale in Bauman.\nSecondo Bauman, nella modernit\u00e0 la morale \u00e8 la regolazione coercitiva dell'agire sociale attraverso la proposta di valori o leggi universali a cui nessun uomo ragionevole (la razionalit\u00e0 \u00e8 caratteristica della modernit\u00e0) pu\u00f2 sottrarsi. Non si pu\u00f2 invece parlare della morale post-moderna, perch\u00e9 la fine delle \"grandi narrazioni\" del Novecento, cio\u00e8 le ideologie, ha reso impossibile la pretesa di verit\u00e0 assolute, e quindi ci possono essere tante morali.\nBauman propone un tipo di morale: la morale nasce come (ed \u00e8 sostanzialmente) il consegnarsi totalmente dell'io al tu (ovvero di me all'altro). \u00c8 un fatto assolutamente e totalmente individuale e libero. Poich\u00e9 non pu\u00f2 esistere un terzo che mi dice se la mia azione sia morale oppure no, non c'\u00e8 pi\u00f9 societ\u00e0, la quale necessita sempre di almeno tre persone. Ma come si traduce questa definizione individuale nella concreta pratica sociale? Bauman specifica che questa libert\u00e0 di donarsi \u00e8 sempre dentro a certi vincoli e costruzioni dati da una struttura che \u00e8, appunto, la societ\u00e0.\nL'impulso a essere per l'altro, a donarsi all'altro, indipendentemente da come l'altro si atteggia nei suoi confronti (questo impulso \u00e8 stato formulato da Emmanuel L\u00e9vinas, filosofo francese contemporaneo) non \u00e8 razionale; per questo per Bauman la morale (originata da tale impulso) \u00e8 del tutto irrazionale. L'origine della morale \u00e8 sempre un atto individuale, implica necessariamente un io (\u00e8 la mia decisione), mai un noi (non \u00e8 un atto collettivo, n\u00e9 l'esito di un accordo, perch\u00e9 \u00e8 sempre la scelta del singolo di atteggiarsi in un certo modo nei confronti dell'altro). Se non c'\u00e8 l'io l'atto morale non c'\u00e8. La morale quindi \u00e8 un atto del tutto individuale, ma crea la societ\u00e0. La societ\u00e0 nasce da una scelta etica individuale, l'atto etico individuale va fatto da me e non da altri, e per\u00f2 crea un vincolo: viviamo in societ\u00e0, siamo in societ\u00e0, solo in virt\u00f9 del nostro essere morali. Per Bauman solitamente si incontra l'altro \"non come persona\": Bauman usa il termine \u201cpersona\u201d nel senso in cui viene usato dall'interazionismo simbolico, per cui il concetto di persona \u00e8 inteso nel senso di una maschera che ricopre un ruolo. L'identit\u00e0 di ogni individuo \u00e8 la somma di tutti i ruoli che copre, per questo si parla solo di persone, cio\u00e8 di attori che ricoprono ruoli. L'atto morale ci permette di incontrare l'altro non come persona/maschera, ma come volto, cio\u00e8 nella sua vera identit\u00e0 e non nel ruolo. Con l'atto morale mi consegno a una debolezza assoluta (l'atto morale \u00e8 l'antitesi del potere o della sua logica, che \u00e8 forza) perch\u00e9 riconosco all'altro la possibilit\u00e0 di comandarmi, accetto di consegnarmi a lui.\nIl paradosso della morale per Bauman \u00e8 che essa da un lato crea disordine, dall'altro \u00e8 necessaria come atto fondante della societ\u00e0 (senza l'impulso di aprirsi all'altro non ci sarebbero le relazioni sociali). Tuttavia, essendo l'impulso della morale irrazionale e libero, \u00e8 in antitesi all'ordine sociale, e pertanto la morale rischia di non avere molto spazio in una societ\u00e0 sempre pi\u00f9 complessa che ha bisogno di regole sempre pi\u00f9 sofisticate. Bauman non risolve questo paradosso del ruolo della morale, pur essendo cruciale nella sua visione.\nBauman e la critica al negazionismo.\nA giudizio di Zygmunt Bauman, l'autoassoluzione della \"memoria storica\" tentata dai negazionisti \u00e8 un segno di cecit\u00e0 pericolosa e potenzialmente suicida, che si sviluppa attraverso due processi:"}
{"id": "468240", "revid": "767487", "url": "https://it.wikipedia.org/wiki?curid=468240", "title": "Process costing", "text": "Il process costing, come tecnica di allocazione dei costi, \u00e8 tradizionalmente impiegato nel settore edilizio, dell'impiantistica, nella stampa, nelle produzioni continue di prodotti simili, come la catena di montaggio oppure la produzione organizzata a celle (in cui macchine vicine compiono la stessa attivit\u00e0).\nLa contabilit\u00e0 si complica notevolmente quando la produzione \u00e8 multiprodotto e sono presenti dei \"Work In Progress\" (WIP, non solo prodotti finiti). Il calcolo \u00e8 effettuato sotto l'ipotesi di un assorbimento lineare e costante degli overhead e del lavoro diretto, e di un'immissione puntuale delle materie prime (materie dirette) nel ciclo produttivo.\nSe abbiamo dei WIP, s'introducono le unit\u00e0 equivalenti. Per ogni fase del processo, nei dati viene indicato a consuntivo il grado completamento del fattore lavoro e delle materie prime. Il coefficiente di completamento \u00e8 una percentuale che vale o 0% o 100% per le materie prime, se vengono inserite alla fine oppure all'inizio del processo.\nIl coefficiente di completamento del fattore lavoro \u00e8 compreso fra questi valori. Gli overhead hanno lo stesso coefficiente del lavoro, perch\u00e9 si suppone che vengano realizzati col lavoro diretto.\nLe unit\u00e0 di prodotto finito hanno ovviamente coefficiente di completamento pari al 100%.\nNel caso multiprodotto, si devono calcolare le unit\u00e0 equivalenti, che richiedono prima di sapere i coefficienti di completamento del lavoro e delle materie prime per ogni attivit\u00e0 del processo. Le unit\u00e0 equivalenti, per ogni prodotto, sono le unit\u00e0 di prodotto finito che potevano essere completate nel caso monoprodotto, producendo il solo prodotto in questione.\nLa somma di WIP e prodotti finiti (pesata sui coefficienti di completamento) \u00e8 il totale di unit\u00e0 equivalenti prodotte. invece del costo unitario, si calcola il costo per unit\u00e0 equivalente. Si divide per le unit\u00e0 equivalenti il costo totale (materie prime, lavoro diretto, overhead) sostenuto alla data in questione per produrre prodotti finiti e WIP.\nIn questo modo, \u00e8 possibile isolare il costo associato ai prodotti finiti da quello per i WIP."}
{"id": "468245", "revid": "46291", "url": "https://it.wikipedia.org/wiki?curid=468245", "title": "Tulipa sylvestris australis", "text": "Il tulipano di montagna (Tulipa sylvestris\" supsp. \"australis ) \u00e8 una pianta bulbosa appartenente alla famiglia delle Liliacee.\nDistribuzione e habitat.\nLa specie \u00e8 diffusa nelle parti montuose di Portogallo, Spagna, Francia, Italia, Svizzera, Austria e Nordafrica.\nIn Italia \u00e8 presente sulle Alpi, sugli Appennini e sull'isola d'Elba.\n\u00c8 stata trovata pure a Malta."}
{"id": "468248", "revid": "110157", "url": "https://it.wikipedia.org/wiki?curid=468248", "title": "Museo e istituto fiorentino di preistoria", "text": "Il Museo fiorentino di preistoria \"Paolo Graziosi\" si trova in via Sant'Egidio a Firenze, nell'ex convento delle Suore oblate davanti all'ospedale di Santa Maria Nuova.\nIl museo.\nCostituito nel 1946 per volere dell'antropologo e paleontologo fiorentino Paolo Graziosi e del suo collega Gaetano Pieraccini, \u00e8 caratterizzato da due grandi sale, con numerosi reperti divisi per ordine cronologico, con una parte cospicua di ritrovamenti riguardanti l'area fiorentina.\nNella prima sala del Museo sono spiegate in maniera didattica le evoluzioni climatiche e ambientali della preistoria, nonch\u00e9 le trasformazioni fisiche e culturali dell'uomo nella preistoria e nella protostoria. Al centro \u00e8 esposto il notevole scheletro di un orso delle caverne proveniente da Equi.\nNel settore dedicato all'arte preistorica oltre a numerosi calchi e copie di pitture e incisioni rupestri, sono esposte alcune raffigurazioni originali provenienti dalla zona di Massa Marittima, fra le quali un inconsueto piccolo rilievo con un \"ritratto di uomo barbato\", antico di 11.000 anni.\nFra le sepolture spicca il \"riparo del Romito\", risalente al Paleolitico Superiore e proveniente dalla zona di Cosenza, con una sepoltura bisoma; grazie ai moderni studi genetici si \u00e8 scoperto la condivisione del dna mitocondriale, quindi una parentela stretta.\nNella parte finale dell'ultima sala sono disposti alcuni reperti di provenienza africana, frutto di spedizioni di Paolo Graziosi."}
{"id": "468249", "revid": "36426", "url": "https://it.wikipedia.org/wiki?curid=468249", "title": "Ex Convento delle Oblate", "text": ""}
{"id": "468250", "revid": "36426", "url": "https://it.wikipedia.org/wiki?curid=468250", "title": "Convento delle Oblate", "text": ""}
{"id": "468258", "revid": "125742735", "url": "https://it.wikipedia.org/wiki?curid=468258", "title": "Last Action Hero - L'ultimo grande eroe", "text": "Last Action Hero - L'ultimo grande eroe (\"Last Action Hero\") \u00e8 un film commedia d'azione con elementi fantasy del 1993, diretto da John McTiernan e interpretato da Arnold Schwarzenegger e Austin O'Brien.\nLa pellicola ironizza sui clich\u00e9 dei film d'azione, presentando diverse parodie e riferimenti tipici al genere. Prodotto con un budget per l'epoca altissimo di 85 milioni di dollari, il film ne ricav\u00f2 solamente 50 al botteghino negli Stati Uniti. Tuttavia recuper\u00f2 parzialmente con gli incassi nel resto del mondo e le successive vendite in home video.\nTrama.\nDanny Madigan, 12 anni, \u00e8 un grande fan di Jack Slater, eroe del cinema d'azione, del quale conosce tutti i film a memoria. Il suo unico vero amico Nick, un anziano proiezionista di un cinema, gli regala un biglietto magico avuto dal grande mago Harry Houdini in persona. In attesa dell'uscita dell'ultimo film della serie di Jack Slater (\"Jack Slater IV\"), Nick gli propone di vederlo prima dell'uscita nelle sale, al solito cinema a mezzanotte.\nIl biglietto rivela i suoi poteri misteriosi poco dopo l'inizio del film, catapultando letteralmente il giovane Danny nell'automobile del suo eroe a godersi lo spettacolare inseguimento e le scene di acrobazia. La conoscenza che il ragazzo ha di particolari dovuti alla previa visione del film incuriosisce Dekker, il nevrotico capo di Jack, che decide di affiancare Danny a Jack, e insospettisce Benedict, perfido killer al servizio del boss mafioso Tony Vivaldi, che irrompe a casa Slater, sottrae il biglietto e riesce a sfuggire al detective, rientrato nel frattempo.\nBenedict organizza un funerale molto speciale ad un mafioso ucciso al posto del suo capo, Leo La Scorreggia, che in omaggio alle passate qualit\u00e0 viene riempito di gas nervino che dovrebbe annientare tutta la gang rivale di Vivaldi. Jack e Danny si recano al funerale dove vengono traditi da John Practice, un corrotto collega di Jack, ma salvati in extremis da Whiskers, un gatto animato poliziotto. Jack, con l'aiuto di Danny, che si arrangia a manovrare una grossa gru, riesce a far cadere Leo in uno stagno di catrame che frena la diffusione del gas. Benedict fa fuori Vivaldi e braccato da Slater, usa il biglietto e si trasferisce nel mondo reale, seguito da Jack e Danny. Mentre Benedict scopre che nella realt\u00e0 di New York i delitti restano impuniti, Jack vede le sue doti acrobatiche e atletiche molto ridotte rispetto alla finzione cinematografica.\nPer giustificare la scomparsa da casa di Danny, Slater si finge un poliziotto con la madre di lui. Alla prima del nuovo film di Slater, Benedict tenta di uccidere Arnold Schwarzenegger (cosa che avrebbe comportato l'eliminazione di Jack Slater nel mondo immaginario della saga), servendosi dello Squartatore, fatto \"uscire\" dal relativo film.\nSlater riesce a uccidere lo Squartatore, a salvare Danny gettato dal tetto da quest'ultimo e ad eliminare Benedict, ma rimane ferito. Tra la varie comparse famose che interpretano se stesse, Danny incontra addirittura la Morte de \"Il settimo sigillo\" di Ingmar Bergman, grazie alla quale capir\u00e0 come far tornare Slater nel mondo immaginario (ovvero utilizzando l'altra met\u00e0 del biglietto) dei suoi film dove ogni ferita all'eroe, per quanto possa sembrare grave \u00e8 solo un graffio. Questo infatti \u00e8 il responso del medico che visita Slater appena ritorna nel suo mondo.\nPersonaggi principali.\nJack Slater.\nJack Slater \u00e8 il prototipo dell'antieroe dei film d'azione degli anni '80 e anni '90. \u00c8 sprezzante del pericolo e si trova continuamente coinvolto in \"folli avventure\", riuscendo sempre a sopravvivere. Dotato di un fisico imponente e di abilit\u00e0 fuori dal comune, spesso si prende gioco dei suoi nemici, mostrandosi spavaldo e sicuro di s\u00e9, e lasciandosi andare a battute sarcastiche. Jack \u00e8 un poliziotto e il suo capo, il sergente Dekker, non lo sopporta visto che i suoi modi di agire bruschi causano molti danni collaterali. Indossa sempre gli stessi abiti, e porta con s\u00e9 una quantit\u00e0 spropositata di armi, assieme all'immancabile sigaro. Per spostarsi non utilizza i normali veicoli della polizia, ma una muscle car decappottabile color oro, o un enorme monster truck di colore nero con fiamme.\nDanny Madigan.\n\u00c8 il prototipo del ragazzino appassionato di film d'azione. Jack Slater \u00e8 il suo eroe preferito, al punto che conosce tutti i suoi film e tutte le sue battute. Arriva tardi a scuola pur di assistere in anteprima al suo nuovo film. Nella vita non ha molti amici e spesso sogna di fare da spalla al suo eroe.\nBenedict.\n\u00c8 un killer cinico, perfezionista e spietato, abile con le pistole e dotato di una incredibile mira. Ha un occhio di vetro, che a volte sostituisce a seconda dello stato umorale. Non sopporta il comportamento del suo capo, e soprattutto il suo modo di parlare.\nTony Vivaldi.\n\u00c8 un boss della mafia siciliana, impegnato in traffici illeciti e in una guerra tra famiglie per la supremazia territoriale. Il suo modo di esprimersi, a tratti grottesco, desta le ire di Benedict, che di nascosto lo chiama \"scemotto\".\nCamei e citazioni.\nNumerosissimi i riferimenti e le citazioni presenti in questa pellicola, oltre a tutta una serie di camei e comparsate di divi del cinema che interpretano se stessi, quali Sharon Stone, Robert Patrick, James Belushi, Jean-Claude Van Damme, Damon Wayans, Tina Turner, Little Richard. Inoltre appare anche la moglie di Schwarzenegger Maria Shriver.\nCuriosit\u00e0.\nIn una delle scene iniziali del film, quella in cui Danny si ritrova nell'auto di Jack, si sente in sottofondo il singolo Big Gun degli AC/DC. Nel videoclip ufficiale di questo singolo, ambientato in un concerto degli AC/DC, appare Arnold Schwarzenegger nel ruolo di Jack Slater, il quale sale sul palco per poi imitare il musicista Angus Young. Al concerto si sovrappongono alcune scene d'azione del film Last Action Hero.\nIl regista John McTiernan conosceva bene il genere dei film d'azione degli anni 80 e 90, avendo gi\u00e0 diretto diverse celebri pellicole, tra cui Predator (1987) con protagonista lo stesso Schwarzenegger, Trappola di cristallo (1988) con Bruce Willis (citato all'interno del film con il titolo originale \"Die Hard\"), Caccia a Ottobre Rosso (1990). Dopo \"Last Action Hero\" avrebbe diretto tra l'altro Die Hard - Duri a morire (1995).\nL'attore Frank McRae, qui nella parte del sergente Dekker, aveva gi\u00e0 interpretato il ruolo del superiore in una stazione di polizia nel film 48 ore (1982), dove si trova a gestire il poliziotto Jack Cates (Nick Nolte) che proprio come Jack Slater utilizza modi bruschi per risolvere i casi. In alcune scene di questo film si vede il capitano Haden (McRae) urlare contro Jack in maniera quasi identica a ci\u00f2 che accade in Last Action Hero. lnoltre il personaggio di Jack Slater presenta molti tratti in comune con quelli di Jack Cates. McRae interpreta il ruolo del capitano anche nel film commedia Palle in canna (1993), dove si vede urlare in maniera incomprensibile dentro una grande stazione di polizia, in maniera molto simile a ci\u00f2 che si vede in Last Action Hero.\nLa musica che si sente durante l'ingresso alla stazione di polizia \u00e8 una versione remix del brano \"Hangin\"' \"Tree\" di Jamalski e non \u00e8 inclusa nella colonna sonora.\nL'auto di Jack Slater \u00e8 una Pontiac Bonneville cabriolet del 1969.\nAccoglienza.\nIl film \u00e8 stato accolto tiepidamente dalla critica e dal pubblico, tanto da guadagnarsi in breve tempo lo status di flop cinematografico. I motivi furono una produzione travagliata, in cui la sceneggiatura di partenza di Zak Penn e Adam Leff venne riscritta da Shane Black, e una campagna pubblicitaria mastodontica che fece lievitare ulteriormente i costi del budget. La Columbia Pictures spese infatti mezzo milione di dollari solo per comprare uno spazio pubblicitario per il film sulla fiancata di un missile della NASA. \"Last Action Hero\" venne pubblicizzato come uno dei maggiori blockbuster dell'estate, facendo leva sul grande successo ottenuto da Schwarzenegger con il suo film precedente \"Terminator 2 - Il giorno del giudizio\". L'attore fu pagato 15 milioni di dollari per prendere parte al progetto. \"Last Action Hero\" fu inoltre il primo film girato in SDDS (Sony Dynamic Digital Sound), ma all'epoca solo pochi cinema erano in grado di supportare il nuovo sistema audio, e molti di questi riscontrarono problemi tecnici durante la proiezione della pellicola.\nIncassi.\nLa casa produttrice decise di distribuire la pellicola nei cinema appena una settimana dopo il kolossal \"Jurassic Park\" di Steven Spielberg, diventato uno dei film con maggiori incassi nella storia del cinema.\nIl film esord\u00ec al secondo posto del botteghino statunitense alle spalle di \"Jurassic Park\" durante il weekend del 18-20 giugno 1993. Gli incassi non furono nemmeno la met\u00e0 di quelli del suo diretto concorrente, che alla seconda settimana nei cinema riusciva ancora a guadagnare pi\u00f9 di 38 milioni di dollari contro i 15 milioni di debutto di \"Last Action Hero\". Nel fine settimana successivo scese al quarto posto, venendo superato da \"Insonnia d'amore\" e \"Dennis la minaccia\", con \"Jurassic Park\" ancora saldamente in testa. Il film and\u00f2 leggermente meglio nel resto del mondo e concluse la sua corsa al botteghino con un ricavato totale di 137 milioni di dollari, comunque inferiore alle attese e in grado a malapena di coprire gli ingenti costi di produzione. Negli Stati Uniti fu solamente il 26\u00ba maggiore incasso dell'anno, mentre globalmente risult\u00f2 il 15\u00b0 film pi\u00f9 visto del 1993.\nCritica.\nIl film ricevette critiche miste. Il sito Rotten Tomatoes gli ha dato una valutazione pari a 38% basandosi su 48 recensioni, con un punteggio medio di 5.00/10. Il consenso recita: \"\"Last Action Hero\" ha la maggior parte degli ingredienti giusti per una parodia d'azione ad alto budget, ma il suo tono disordinato e la sua struttura irregolare non fanno che aumentare il caos confuso e caotico\". Su Metacritic ha invece un punteggio di 44 basato su 19 recensioni.\nVincent Canby paragon\u00f2 il film a \"uno sketch di due ore del \"Saturday Night Live\"\" e lo defin\u00ec \"qualcosa di disastroso, ma spesso gradevole\". Roger Ebert diede un giudizio di due stelle e mezzo su quattro, scrivendo che nonostante alcuni momenti divertenti, \"Last Action Hero\" \"sembra pi\u00f9 un'idea brillante che un film portato a fondo\". I toni della pellicola, a met\u00e0 tra comico e action, finirono per scontentare entrambe le fasce di pubblico.\nIl regista del film John McTiernan ha successivamente dichiarato: \"All'inizio era una splendida storia stile Cenerentola con un bambino di nove anni [...] alla fine non feci nemmeno il film che pensavo di fare. Fu annegato nelle aspettative. Poi fu sputato fuori senza montaggio, praticamente assemblato cos\u00ec come l'avevamo girato. Era in sala cinque o sei settimane dopo aver finito le riprese. Fu un suicidio, stupido, senza nessuna giustificazione. Poi uscire una settimana dopo \"Jurassic Park\"... Dio mio! Per esplorare l'abisso delle scelte malsane che furono fatte ci vorrebbe una muta da sub\".\nIl film ottenne sei nomination ai Razzie Awards: peggior film, peggior attore protagonista (Arnold Schwarzenegger), peggior regista, peggior attore esordiente (Austin O'Brien), peggior sceneggiatura e peggior canzone originale (\"Big Gun\"), senza trionfare in nessuna categoria. Con il passare degli anni ha assunto comunque l'aura di film di culto."}
{"id": "468260", "revid": "889336", "url": "https://it.wikipedia.org/wiki?curid=468260", "title": "Fototipo", "text": "Il fototipo di una persona \u00e8 una classificazione utilizzata in dermatologia, determinata sulla qualit\u00e0 e sulla quantit\u00e0 di melanina presente in condizioni basali nella pelle. Esso indica le reazioni della pelle all'esposizione alla radiazione ultravioletta ed il tipo di abbronzatura che \u00e8 possibile ottenere tramite essa.\nConoscere il proprio fototipo \u00e8 il punto di partenza fondamentale per preservare la salute della propria pelle e per comportarsi correttamente durante l'esposizione alla radiazione ultravioletta della luce solare.\nLa luce visibile all'occhio umano, tramite un meccanismo complesso, blocca la produzione della melatonina (la quale viene dunque prodotta in buio ed \u00e8 sua volta un farmaco contro l'insonnia). La produzione della melatonina consuma la serotonina che ne \u00e8 il precursore. Esposti gli occhi alla luce visibile del sole, pi\u00f9 serotonina rimane fuori da tale processo e potenzialmente disponibile (reazione opposta avviene indossando occhiali da sole protettivi). La serotonina \u00e8 un fattore stimolante la secrezione di ormone della crescita (il cui principale antagonista \u00e8 la melatonina), mentre ha un effetto opposto, cio\u00e8 deprimente, sul testosterone. \nLa luce ultravioletta stimola anche la produzione della vitamina D a livello cutaneo e degli ormoni, e la melanina, sintetizzata a partire dallo stesso aminoacido (tirosina) che \u00e8 anche la materia prima della dopamina (un'altra sostanza coinvolta nella regolazione dell'umore e dell'ansia). Perci\u00f2 la luce solare alza la serotonina e il testosterone (tramite la vitamina D), e in seconda istanza agisce su melanina e dopamina.\nI sei fototipi.\nLa dermatologia distingue sei tipi di fototipo (classificazione Fitzpatrick), a seconda delle caratteristiche dell'individuo e della reazione all'esposizione ai raggi ultravioletti. La pelle di ogni persona, a seconda del fototipo contiene una certa quantit\u00e0 di melanina, la sostanza responsabile dell'abbronzatura: Il fototipo VI \u00e8 quello che ne contiene di pi\u00f9, mentre il fototipo I \u00e8 quello che ne contiene di meno; la quantit\u00e0 di melanina presente nelle persone di fototipo I \u00e8 nulla (albinismo) o comunque estremamente scarsa, e proprio per questo anche una minima esposizione alla luce solare pu\u00f2 essere pericolosa per la pelle e la salute.\nTabella generale.\nAttenzione ai bambini.\nI bambini, a parit\u00e0 di fototipo, hanno una pelle pi\u00f9 sensibile al Sole, e in ogni caso vanno protetti con creme ad alto fattore protettivo.\nCaratteristiche contrastanti.\nSeguendo le indicazioni riportate nella tabella precedente, tutte le persone con un certo tipo di pelle hanno lo stesso colore di occhi e di capelli, ma in realt\u00e0 non sempre \u00e8 cos\u00ec. In ogni caso bisogna ricordare che, per le persone con colori di occhi, capelli e pelle diversi, il fattore pi\u00f9 determinante del fototipo \u00e8 sicuramente la carnagione della pelle."}
{"id": "468261", "revid": "767487", "url": "https://it.wikipedia.org/wiki?curid=468261", "title": "Rock Steady Crew", "text": "La Rock Steady Crew \u00e8 un famoso gruppo di breaking, fondato nel 1977 da due B-boy del Bronx (New York) Jimmy Lee e Jimmy Dee.\nNel 1979 entrano a far parte del gruppo Lenny Len e Crazy Legs (di Manhattan), che portano nuova linfa vitale alla Breakdance in generale evolvendone i movimenti sviluppando anche il \"continuous backspin\", meglio conosciuto come \"windmill\").\nLa crew racchiudeva i migliori b-boys del Bronx e per entrarvi bisognava sfidare uno dei membri e batterlo (cosa che raramente accadeva). Nel 1981, dopo l'apparizione televisiva della sfida fra Rock Steady Crew e Dynamic Rockers, Crazy Legs fu nominato presidente della crew, mentre Frosty Freeze (morto il 5 aprile 2008) e Ken Swift vice-presidenti.\nUn anno dopo, Afrika Bambaataa nomin\u00f2 l'intera Rock Steady Crew come parte integrante della Zulu Nation (la pi\u00f9 rispettata crew Hip Hop a quel tempo). Nel corso della sua storia, la crew ha partecipato a numerosi eventi internazionali, ha realizzato apparizioni per videoclip e lungometraggi (ex: Wild Style, 1984), estendendo il suo prestigio a macchia d'olio. Oggi i membri della Rock Steady Crew provengono da tutto il mondo e non sono solo B-boys (dJ's, skaters, artisti...).\nIl Rock Steady Crew Anniversary \u00e8 l'evento annuale che simboleggia per molti la preservazione della storia e dell'evoluzione della vera cultura Hip Hop, coinvolgendo b-boys, dj's, writers, mc's da tutto il mondo."}
{"id": "468263", "revid": "1684799", "url": "https://it.wikipedia.org/wiki?curid=468263", "title": "Exodus", "text": ""}
{"id": "468274", "revid": "1404372", "url": "https://it.wikipedia.org/wiki?curid=468274", "title": "Lockheed F-94 Starfire", "text": "Il Lockheed F-94 Starfire era un caccia intercettore ognitempo biposto a getto prodotto dall'azienda statunitense Lockheed Corporation negli anni cinquanta.\nCaratterizzato dall'aspetto convenzionale, con configurazione ad ala dritta, e dalla velocit\u00e0 massima subsonica, fu il primo del suo genere che avesse capacit\u00e0 d'intercettazione notturna. L'F-94 prest\u00f2 servizio principalmente nella United States Air Force (USAF) e venne impiegato in azioni belliche durante la guerra di Corea.\nStoria del progetto.\nAl termine della seconda guerra mondiale ed a seguito del progressivo deterioramento dei rapporti diplomatici tra gli Stati Uniti d'America e l'Unione Sovietica, l'apparato difensivo del territorio nordamericano sent\u00ec l'esigenza di dotarsi di nuovi e pi\u00f9 efficienti mezzi per contrastare la possibilit\u00e0 di violazioni del proprio spazio aereo da parte di velivoli della Sovetskie Voenno-vozdu\u0161nye sily (VVS) (la componente aerea delle forze armate sovietiche) ed in particolare del bombardiere strategico Tupolev Tu-4 \"Bull\", noto dal 1947 ed in grado di trasportare armamenti atomici. A questo scopo, nei tardi anni quaranta, venne emessa una specifica per un nuovo modello da utilizzare nel ruolo di caccia intercettore ognitempo per sostituire il Northrop P-61 Black Widow allora in servizio, considerato oramai superato.\nIl nuovo progetto, derivato da quello del TF-80 (in seguito ridenominato T-33), venne rapidamente rielaborato per far s\u00ec che potesse ospitare un sistema radar (affidato al secondo membro dell'equipaggio). Il primo volo di un TF80-C modificato per accogliere un simulacro del radar di futura installazione, avvenne il 16 aprile del 1949 cui fece seguito il primo prototipo (designato YF-94) il 1\u00ba luglio successivo; i primi esemplari (nella versione di serie denominata F-94A) vennero consegnati prima della fine dello stesso anno.\nTecnica.\nCellula.\nLo Starfire ereditava nel complesso la struttura del TF-80/T-33: si trattava quindi di un velivolo dalla struttura completamente metallica, dotato di ala dritta, di pianta trapezoidale; anche gli impennaggi erano di tipo tradizionale, con lo stabilizzatore collocato alla base della deriva.\nIl carrello d'atterraggio era di tipo triciclo anteriore, con gli elementi principali incernierati nelle semiali e rientranti verso il centro del velivolo.\nIl motore era disposto nel tronco posteriore della fusoliera; le prese d'aria sporgevano dai lati della fusoliera, sotto la cabina di pilotaggio, all'altezza del bordo d'entrata delle ali.\nMotore.\nSulle prime due versioni di serie (F-94A e F-94B) venne installato il turbogetto con compressore centrifugo Allison J33-A-33, dotato di postbruciatore alloggiato nel cono terminale della fusoliera.\nL'ultima versione dello Starfire venne invece equipaggiata con il pi\u00f9 potente Pratt &amp; Whitney J48-P-5, anch'esso con compressore di tipo centrifugo e dotato di postbruciatore.\nArmamento.\nDestinato a fungere da intercettore puro, lo Starfire era privo di armamento di caduta; la prima versione era equipaggiata con quattro mitragliatrici calibro 0.5 in (pari a 12,7 mm). Negli esemplari della versione C furono installati ventiquattro razzi aria-aria non guidati, disposti ad anello intorno al radome installato all'estremit\u00e0 di prua contenente il radar; altri due contenitori per razzi aria-aria (da dodici razzi ciascuno) potevano essere installati sulle semiali.\nQuesti razzi erano del tipo \"Mk4/Mk40 Folding-Fin Aerial Rocket\" (dall'inglese \"razzi aerei con deriva ripiegabile\"), calibro 2.75 in (70\u00a0mm).\nSistemi.\nLe prime due versioni dello Starfire erano equipaggiate con il sistema di puntamento computerizzato Hughes E-1 costituito dal radar AN/APG33 (derivato dall'AN/APG3 impiegato nella torretta di coda del Convair B-36) e dal puntatore computerizzato Sperry A-1C. Nella versione F-94C venne installata una versione aggiornata, denominata Hughes E-5.\nImpiego operativo.\nL'F-94A entr\u00f2 in linea agli inizi del 1950, ma problemi ai propulsori (in particolare legati al corretto funzionamento del postbruciatore) ne limitarono l'impiego. Con il completamento del 110\u00ba esemplare, la produzione pass\u00f2 al modello F-94B, sul quale gran parte dei problemi era stata risolta. Questa seconda versione fu realizzata in 351 esemplari che entrarono in linea a partire da met\u00e0 1951.\nAlcuni reparti equipaggiati con l'F-94 combatterono in Corea: inizialmente il loro impiego in territorio nemico venne proibito, onde evitare che eventuali abbattimenti consentissero al nemico l'acquisizione dell'avanzata tecnologia di intercettazione. Durante il mese di gennaio del 1953 tale limitazione venne rimossa: il 30 gennaio si registr\u00f2 il primo abbattimento da parte di un F-94, ai danni di un Lavochkin La-9.\nIn seguito l'F-94 divenne il primo velivolo a distruggere un aereo nemico con il solo ausilio della strumentazione di intercettazione; tra i successi vennero annoverati anche diversi abbattimenti di MiG. Il servizio di prima linea degli F-94B con l'USAF dur\u00f2 fino al 1954, poi gli aerei vennero passati all'Air National Guard che li tenne in servizio ancora per alcuni anni.\nGi\u00e0 nel corso del 1951 fu realizzata la variante definitiva, denominata F-94C (inizialmente l'unica a ricevere ufficialmente il nome di \"Starfire\", in seguito esteso a tutta la produzione), con la quale vennero introdotte considerevoli modifiche alla struttura del velivolo: la capacit\u00e0 di carburante veniva portata fino a circa 6\u00a0000 l totali, garantendo cos\u00ec un sensibile incremento del raggio d'azione. L'ala, inoltre, aveva maggiore apertura e superficie. Per finire, la propulsione venne affidata ad un nuovo motore, il Rolls-Royce Tay prodotto su licenza dalla Pratt &amp; Whitney come modello J48; contemporaneamente le prese d'aria, sempre ricavate vicino al bordo d'attacco delle ali, erano ingrandite per consentire un maggiore flusso d'aria. Il nuovo motore garant\u00ec l'incremento della velocit\u00e0 massima del velivolo; fonti dell'epoca attribuiscono all'F-94C la capacit\u00e0 di superare la velocit\u00e0 del suono.\nIl sistema di controllo del tiro, come detto, era lo Hughes E-5 interfacciato al radar APQ-40; l'armamento della nuova versione era costituito da razzi FFAR (armi supersoniche, calibro 70\u00a0mm) disposti in 4 gruppi da 6 razzi attorno al radar, nel muso. L'impiego dei razzi tuttavia creava problemi di visibilit\u00e0 all'equipaggio (a causa dei fumi di scarico). Per tale ragione, ad un certo punto, i razzi vennero installati in due pod da 12 razzi l'uno disposti sul bordo d'entrata alare: anche se, potenzialmente, tale soluzione poteva consentire di incrementare la potenza di fuoco del velivolo, spesso i lanciarazzi nel muso erano sostituiti da zavorra.\nIl caccia intercettore F-94C venne prodotto in 387 esemplari tra il 1951 e il 1954. Rimase in servizio fino al 1959 ed oper\u00f2 nei reparti operanti sul territorio nazionale, nell'ambito del NORAD; per questi compiti le capacit\u00e0 di intercettazione garantite dal radar di bordo (non pi\u00f9 di 30 km) erano integrate dai sistemi di terra (GCI, sigla di Ground-controlled interception) che avevano il compito di provvedere alla rilevazione della minaccia e di guidare i caccia verso il bersaglio.\nVersioni.\n\"I dati sulle versioni sono tratti da \"www.uswarplanes.net\"\"."}
{"id": "468275", "revid": "767487", "url": "https://it.wikipedia.org/wiki?curid=468275", "title": "Kohoutek-Kometenmelodie", "text": "Kohoutek-Kometenmelodie \u00e8 un singolo del gruppo musicale tedesco Kraftwerk, pubblicato nel dicembre 1973.\nDescrizione.\n\"Kometenmelodie\" \u00e8 composto da due singoli composti Ralf H\u00fctter e Florian Schneider. I due brani si distinguono tra loro per alcune caratteristiche musicali (la prima versione, \"Kohoutek-Kometenmelodie\", \u00e8 pi\u00f9 lenta, mentre la seconda, \"Kometenmelodie 2\", \u00e8 pi\u00f9 veloce). La seconda versione del brano \u00e8 stata pubblicata come singolo nel 1974.\nLa prima versione del brano \u00e8 stata composta verso la fine del 1973 in onore della cometa Kohoutek, definita \"la cometa del secolo\", comparsa nei cieli della Germania nel novembre del 1973. \u00c8 stata quindi pubblicata come singolo (il primo pubblicato dal gruppo) nel dicembre dello stesso anno (quando la cometa raggiunger\u00e0 il suo perielio) con il titolo di \"Kohoutek-Kometenmelodie\".\nIl lato B del singolo contiene un'altra versione del brano che, con alcune modifiche, verr\u00e0 registrata nuovamente per l'album \"Autobahn\", e rinominata \"Kometenmelodie 1\". Il lato A del singolo sar\u00e0 successivamente incluso come traccia dell'album \"Autobahn\", pubblicato nel novembre del 1974, con il titolo \"Kometenmelodie 2\".\nIl singolo \u00e8 stato pubblicato dall'etichetta discografica Philips, in formato 7\", in Germania, nel 1973. Esiste una ristampa non ufficiale in CD del 2008 per opera dell'etichetta Electro Planet."}
{"id": "468288", "revid": "767487", "url": "https://it.wikipedia.org/wiki?curid=468288", "title": "Silloge", "text": "Una silloge (dal greco ) \u00e8 una raccolta antologica di scritti letterari, storici o giuridici, di uno o pi\u00f9 autori.\nIl termine ha assunto diversi significati nel corso del tempo. Nel Medioevo una \"silloge\" era una raccolta manoscritta di poesie di autori vari.\nLa silloge veniva strutturata da un compilatore, il quale poteva avere anche la funzione di coordinare un gruppo di copisti. Essi copiavano le poesie senza per\u00f2 menzionarne gli autori, poich\u00e9 nel Medioevo si riteneva che l'opera d'arte in genere fosse \"res nullius\", una cosa di nessuno.\nCon lo stesso termine vennero anche designate le opere in prosa di raccolte universali del sapere nei vari campi, come ad esempio il cosiddetto enciclopedismo bizantino."}
{"id": "468294", "revid": "125841302", "url": "https://it.wikipedia.org/wiki?curid=468294", "title": "Roby Santini", "text": "Carriera.\nGli inizi e la carriera da Disc Jockey.\nOriginario di Casalbordino in Abruzzo, si appassiona alla musica sin dalla pi\u00f9 tenera et\u00e0, imparando a suonare fisarmonica, flauto, clavietta, tromba e flicorno soprano in seguito all'iscrizione alla banda del suo paese. All'et\u00e0 di 16 anni entra in contatto per la prima volta con una console da disc jockey in seguito all'apertura di una stazione radio (radio M3) vicino casa sua. Qui lavora per diverso tempo come dj e come speaker radiofonico; in seguito alla popolarit\u00e0 acquisita in radio comincia a essere richiesto come dj alle feste private. Nel 1992 la sua voglia di allontanarsi dalla terra natia e la necessit\u00e0 di ottenere denaro per la realizzazione del suo desiderio lo portano a partecipare al programma televisivo \"La ruota della fortuna\" e, in due puntate, vince la somma complessiva di 20 milioni di lire. Qui incontra Roberto Ferri, PR di locali notturni milanesi, con il quale stringe un'amicizia che lo convince a partire per Milano e iniziare la sua carriera come Dj.\n\"Abbiamo subito fatto amicizia e prima di salutarci, mi ha lasciato il suo numero di telefono, dicendomi di chiamarlo se un giorno fossi andato su. Cos\u00ec, dopo l'estate, ho messo le mie quattro cose in una borsa, preparato la valigetta dei dischi e insieme alla mia ragazza ho preso il treno per Milano. Appena arrivato, con enorme delusione, mi sono accorto di aver perso quel numero di telefono e ho trascorso i primi periodi girando nei locali per cercare di trovare qualcosa. Il primo posto dove ho lavorato era un night club dove mettevo musica d'ascolto e le basi per le spogliarelliste: come dimenticare l'ingresso in scena dell'abbondante Jaqueline\u2026Un giorno, passeggiando per le vie del centro, ho notato sulla strada dei biglietti che pubblicizzavano l'apertura di un locale; ne ho raccolto uno a caso e dietro, incredibile ma vero, c'era scritto a penna un numero di cellulare e di fianco un nome: Roberto Ferri. In quell'occasione, ripensando alle belle cose che mi erano successe fino ad allora, ho capito di essere una persona baciata dalla fortuna.\"\nInizia la sua carriera al \"Fellini\" e subito dopo diventa Dj resident allo Zip dove lavora per 7 anni.\nQui conosce Gianni Fontana con il quale stringe una forte amicizia e insieme in studio realizzano \"Run Away\" cantata da Nathalie Aarts e German Leguizamon. Roby e Gianni sottopongono il demo a Molella e Phil J iniziando una grande coproduzione che porta alla nascita del famoso progetto \"The Soundlovers\".\n\"Run Away\" entra subito nella Top 10 di Germania, Austria, Paesi Bassi e paesi dell'est e riscuotono un grande successo anche i singoli \"People\", \"Surrender\", \"Walking\", \"Living in your head\", ecc.\nDurante una delle colorate notti allo Zip, Roby Santini incontra la drag queen \"Billy More\" con cui nasce una forte sinergia. Il giorno dopo in dieci minuti scrive per lei \"Up and down\" che produce in collaborazione con Alessandro Viale (19 dicembre 1971) e Roberto Gallo Salsotto. Nell'estate del 2000 il brano diventa subito una Hit in tutta Europa e ancora oggi \u00e8 un classico della musica dance.\nRoby Santini firma anche il progetto \"Souvenir d'Italie\" conosciuto col singolo \"Boys and girls\".\nNel 2002 insieme a Vanni G e David Bacon d\u00e0 vita al progetto \"Hotel Saint George\" di cui \u00e8 anche la voce. Di successo i singoli \"Welcome to my life\", \"Never say never\", \"You can trust in me\" e \"Figli delle tenebre\" che vengono inclusi nell'album \"This is my life\" pubblicato nel 2004.\nRoby Santini con lo pseudonimo RSDJ pubblica i singoli \"Come to me\", \"Sorry\" e \"Elektrodancing\" di cui \u00e8 autore, produttore e voce.\nIl ritorno alle origini e \"Il Ragazzo di campagna\".\nDopo innumerevoli successi di musica dance, scritti e prodotti, con milioni di dischi venduti in tutto il mondo, nel 2007 Roby Santini si dedica a un progetto discografico dal titolo \u201cIl Ragazzo di Campagna\u201d in cui si cimenta in prima persona come cantautore di storie semplici e divertenti. Il genere prende spunto dal folk, rivisitato in chiave moderna, ed espresso meravigliosamente in cinque album che riscuotono un grande successo di pubblico. Molti i suoi brani celebri tra i quali la divertente Giovanna e Angiolino, che con il ritornello del \"Vaffa...\" diventa popolarissima in Italia e nel resto del mondo. Cliccatissimo il videoclip del brano sul web, con milioni di visualizzazioni. In dieci anni l'iniziale progetto discografico si \u00e8 evoluto in uno spettacolo dal titolo \u201cIl Ragazzo di Campagna SHOW\u201d, in cui l'artista si esibisce dal vivo con la sua band e il corpo di ballo. Due ore di intrattenimento live che oltre ad aver conquistato migliaia di spettatori di tutte le et\u00e0 nelle piazze italiane, ha ottenuto un meraviglioso riscontro nelle comunit\u00e0 italiane all'estero che hanno avuto il piacere di conferire a Roby Santini molteplici premi per il suo supporto alla cultura musical-popolare abruzzese e italiana nel mondo."}
{"id": "468301", "revid": "21371", "url": "https://it.wikipedia.org/wiki?curid=468301", "title": "Agenzia Nazionale Stampa Associata", "text": ""}
{"id": "468302", "revid": "64812", "url": "https://it.wikipedia.org/wiki?curid=468302", "title": "Nivolet accesso", "text": ""}
{"id": "468303", "revid": "287204", "url": "https://it.wikipedia.org/wiki?curid=468303", "title": "Ansa (vetreria)", "text": "Lansa \u00e8 uno strumento molto usato in chimica e in microbiologia, principalmente per prove qualitative, quali i saggi alla fiamma o per campionamenti e strisci di colture batteriche. Lo strumento \u00e8 costituito da una bacchetta fatta di un materiale per convenzione isolante (vetro) la cui estremit\u00e0 \u00e8 munita di un filo di platino per raccogliere le sostanze. Viene utilizzato il platino poich\u00e9 \u00e8 un metallo poco reattivo e resistente alle alte temperature, caratteristiche ideali che lo rendono un ottimo substrato inerte per il saggio alla fiamma. Pi\u00f9 comunemente, per ragioni di praticit\u00e0 e, soprattutto, per ragioni di carattere economico, al posto del platino viene utilizzato un composto di nichel e cromo.\nL'ansa impiegata per l'inoculazione dei terreni di coltura differisce dall'ansa impiegata in chimica analitica per la forma; quella impiegata per l'inoculazione presenta un anello al termine del filo e la parte metallica \u00e8 separata dal manico, che prende il nome di porta anse di Kolle, ma pu\u00f2 anche essere un ago. L'ansa impiegata in chimica, invece, si compone di un filo di platino (o di altro metallo), lungo circa 5 cm, innestato per fusione su una bacchetta di vetro. Questo filo va conservato al riparo dall'atmosfera in una provetta di vetro."}
{"id": "468322", "revid": "339392", "url": "https://it.wikipedia.org/wiki?curid=468322", "title": "Jirobay", "text": ""}
{"id": "468337", "revid": "1452073", "url": "https://it.wikipedia.org/wiki?curid=468337", "title": "Cedric (W.I.T.C.H.)", "text": "Lord Cedric \u00e8 un personaggio immaginario del fumetto italiano \"W.I.T.C.H.\". Compare anche nella serie animata e nel manga.\nAspetto e personalit\u00e0.\nCedric \u00e8 un mutaforma: il suo vero aspetto \u00e8 quello di un serpente umanoide (che pu\u00f2 anche dotarsi di gambe e ali); quando \u00e8 umano, invece, ha lunghi capelli biondi.\nAma profondamente le menzogne, l'inganno, il tradimento e la crudelt\u00e0, ma sa essere anche un forte e potente guerriero. La sua pi\u00f9 grande aspirazione \u00e8 l'ammissione alla corte dei Mormoranti.\nBiografia.\nFumetto.\nAll'inizio della serie, insieme al luogotenente Vathek giunge a Heartherfield a ricercare le nuove Guardiane. Assume sembianze umane ed \u00e8 lui ad avvicinare per primo Elyon, nel ruolo di libraio della libreria \"Ye Old Bookshop\", svelandole la sua vera identit\u00e0 di principessa, senza per\u00f2 chiarire il ruolo di suo fratello e delle Guardiane, portandola a detestare le sue amiche. Resta sempre al fianco di Phobos nel corso delle sue macchinazioni, finch\u00e9 non \u00e8 sconfitto dalla Guardiane che gli pongono in testa la Corona di Luce, che ne assorbe tutte le energia, lasciandolo stremato. Viene incarcerato nella Torre delle Nebbie di Kandrakar, insieme a Phobos, dopo il ritorno di Elyon al potere.\nPhobos, sotto le mentite spoglie del saggio Endarno, riesce a farsi eleggere Oracolo e libera segretamente Cedric a che vada sulla Terra ad attaccare le W.I.T.C.H. e a prendere il Cuore di Kandrakar. L'uomo rimane a Heatherfield, facendo la spola con Kandrakar per riferire al suo signore le informazioni sulle Guardiane, ma Phobos lo tradisce per i suoi insuccessi e lo fa incarcerare nuovamente. Cedric riesce ancora una volta a fuggire e, prese le sembianze di Elyon, a ottenere la Corona di Luce, che offre a Phobos in cambio della sovranit\u00e0 su Meridian. Il principe accetta e Cedric assume l'aspetto di Yan Lin per presiedere alla cerimonia di investitura di Phobos/Endarno a nuovo Oracolo, ma la sua identit\u00e0 viene svelata. La congrega decide di togliergli i suoi poteri e di inviarlo in forma umana sulla Terra, in un tentativo di riabilitazione, ma Cedric inizia a svolgere delle ricerche per riottenere i propri poteri e vendicarsi. Venuto in possesso del Libro degli Elementi di Johnathan Ludmoore, stringe un patto con lui per riavere le sue capacit\u00e0, e in cambio aprir\u00e0 il libro liberando Ludmoore. Per convincere le W.I.T.C.H. ad aiutarlo, con un inganno intrappola Matt, il ragazzo di Will, all'interno del libro. Quando le W.I.T.C.H. e Orube riescono a entrare nel Libro, Ludmoore gli concede di nuovo i poteri e lo incarica di convincere Will a cedergli il Cuore di Kandrakar: Orube, per\u00f2, impedisce a Will di rinunciare all'oggetto e Ludmoore, adirato, tenta di colpirla. Cedric, che si \u00e8 innamorato di lei, la protegge e muore al suo posto..\nSerie animata.\nSeguendo gli ordini di Phobos, Cedric si trasferisce a Heatherfield per cercare una ragazza di tredici anni che potrebbe essere la sorella del principe. Per confondersi tra gli umani, apre una libreria, che gestisce con le sembianze umane di Ric Hoffman, finch\u00e9 rivela a Elyon la sua vera identit\u00e0: a quel punto ritorna su Meridian. Cedric si batte a lungo contro le Guardiane, senza mai batterle. Durante il combattimento finale, Phobos lo punisce trasformandolo in una piccola lucertola. Cedric viene imprigionato nel carcere di Meridian e poi rilasciato dal principe quando questi, liberato dalla W.I.T.C.H., le tradisce. Cedric, per\u00f2, inghiotte Phobos per ottenere tutti i suoi poteri e attacca la Terra, ma viene infine battuto dalla Guardiane e definitivamente imprigionato nel carcere di Meridian."}
{"id": "468343", "revid": "17654", "url": "https://it.wikipedia.org/wiki?curid=468343", "title": "Womens Tennis Association", "text": ""}
{"id": "468350", "revid": "767487", "url": "https://it.wikipedia.org/wiki?curid=468350", "title": "Rauno Aaltonen", "text": "Inizi\u00f2 la carriera nei rally nel 1956 con vetture Mercedes e Saab; correva anche in motocicletta divenendo nel 1958 campione nazionale finlandese.\nNella sua carriera ha corso per le pi\u00f9 importanti marche automobilistiche: Mercedes, BMC, Ford, Lancia, Datsun, FIAT, BMW e Opel. \u00c8 stato uno dei pi\u00f9 grandi piloti degli anni sessanta-settanta, ed uno dei piloti che seppe sfruttare al meglio la Mini Cooper S da rally, con cui vinse diversi rally."}
{"id": "468353", "revid": "599013", "url": "https://it.wikipedia.org/wiki?curid=468353", "title": "F\u00e9lix Mi\u00e9li Venerando", "text": "Carriera.\nGiocatore.\nF\u00e9lix ha iniziato la propria carriera nelle giovanili del Nacional Atl\u00e9tico Clube, passando al calcio professionistico nel 1951 con la Juventus di San Paolo squadra nella quale fu riserva di Oberdan Cattani, gi\u00e0 portiere del Palmeiras e della Sele\u00e7\u00e3o. Nel 1956 si trasfer\u00ec alla Portuguesa, dove rimase per una sola stagione chiuso da Cabe\u00e7\u00e3o, per venire poi ceduto in prestito al Nacional Atl\u00e9tico Clube nel 1957. Ritorn\u00f2 alla Portuguesa nel 1960, dove fu titolare fino al 1964, alternandosi negli anni successivi con il compagno Orlando. Nel 1965 esord\u00ec in nazionale, giocando 4 partite durante il suo periodo nella Portuguesa.\nNel 1968 si trasfer\u00ec a Rio de Janeiro nel Fluminense per 150.000 cruzeiros (cifra allora piuttosto rilevante per un portiere). Nel Fluminense F\u00e9lix gioc\u00f2 le sue migliori stagioni, divenendo titolare della nazionale brasiliana nelle gare di qualificazione al mondiale messicano. Fu per\u00f2 escluso dalle pre-convocazioni al mondiale dal C.T. Jo\u00e3o Saldanha, ma quando questi fu sostituito da M\u00e1rio Zagallo Felix torn\u00f2 titolare, collezionando 6 presenze (7 reti subite) nel vittorioso mondiale, in cui fu molto criticato per il fatto di non essere all'altezza del resto della squadra formata da grandissimi campioni, ma risult\u00f2 decisivo nella partita contro l'Inghilterra, salvando pi\u00f9 volte il risultato nel secondo tempo.\nSmise di giocare nel 1976 dopo aver vinto con il Fluminense cinque campionati carioca e un Robert\u00e3o (l'antesignano del moderno Brasileir\u00e3o), a causa di una calcificazione di 7\u00a0cm alla spalla destra.\nDurante la sua carriera di calciatore Felix fu soprannominato \"papel\" per la sua magrezza e per la sua capacit\u00e0 di \"volare\" fra i pali.\nAllenatore.\nDopo la fine della carriera come giocatore, fu preparatore dei portieri del Fluminense dal 1977 al 1980, allenatore dell'Ava\u00ed nel 1982 e direttore tecnico dell'Inter de Limeira nel 2007.\nNegli ultimi anni gest\u00ec una comunit\u00e0-scuola calcio per bambini poveri.\nNel 2005 promosse assieme a Cafu, capitano della squadra vincitrice nel 2002, l'istituzione da parte dello Stato brasiliano di una pensione per i calciatori campioni del mondo.\n\u00c8 scomparso nel 2012 all'et\u00e0 di 74 anni a seguito di un enfisema polmonare."}
{"id": "468356", "revid": "86599", "url": "https://it.wikipedia.org/wiki?curid=468356", "title": "Cratere Cleostratus", "text": "Cleostratus \u00e8 un cratere lunare di 63,23 km situato nella parte nord-occidentale della faccia visibile della Luna, a nord-est del cratere Xenophanes e a ovest-sud-ovest del cospicuo cratere Pythagoras. Per la sua posizione, questo cratere appare assai elongato, visto dalla Terra.\nIl bordo di questo cratere \u00e8 divenuto arrotondato per la continua erosione, ed ora appare come una depressione circondata da un margine consumato. Una coppia di piccoli crateri giacciono attraverso il margine sudorientale, e fanno parte di una breve catena che prosegue verso ovest. Lungo il margine meridionale si eleva una rima lineare. Il cratere satellite Cleostratus E si sovrappone al bordo di nord-ovest, piegandolo verso l'interno. Il pianoro interno \u00e8 piatto e privo di caratteristiche, eccettuato pochi impatti minori.\nIl cratere \u00e8 dedicato all'astronomo greco Cleostrato di Tenedo. \nCrateri correlati.\nAlcuni crateri minori situati in prossimit\u00e0 di Cleostratus sono convenzionalmente identificati, sulle mappe lunari, attraverso una lettera associata al nome."}
{"id": "468360", "revid": "1458600", "url": "https://it.wikipedia.org/wiki?curid=468360", "title": "Pasquale Galasso", "text": "Ancora oggi, le sue dichiarazioni vengono utilizzate in molti processi a carico di boss della camorra. \nLa sua villa situata nel comune di Scafati \u00e8 oggi sede di una caserma della Guardia di Finanza.\nSu Pasquale Galasso \u00e8 stato anche scritto un libro dal titolo \"Io, Pasquale Galasso: da studente in medicina a capocamorra\", di Gigi Di Fiore, pubblicato nel 1994.\nBiografia.\nNato in una famiglia piuttosto agiata (il padre Sabato Galasso possedeva un deposito di mezzi da lavoro FIAT), e studente universitario al secondo anno di medicina, Pasquale Galasso si trov\u00f2 coinvolto nella malavita locale di Poggiomarino a causa di un singolare episodio: poco pi\u00f9 che ventenne due malavitosi cercarono di rapire lui e sua sorella, ma lui rub\u00f2 l'arma ad uno dei due e fece fuoco, ammazzando all'istante due dei tre rapitori, mentre il terzo fugg\u00ec (un'altra versione dei fatti dice che i due erano venuti a chiedere il pizzo al padre Sabato).\nSi un\u00ec alla Nuova Famiglia di Carmine Alfieri agli inizi degli anni '80 e fu coinvolto nell'omicidio del luogotenente di Raffaele Cutolo, Vincenzo Casillo, detto \"'o nirone\", saltato in aria a causa di un'autobomba nel quartiere di Forte Boccea a Roma (in seguito si scopr\u00ec che Casillo aveva rapporti con servizi segreti deviati).\nProprio questo omicidio fu l'inizio del declino per la Nuova Camorra Organizzata del boss di Ottaviano. Pasquale Galasso, in questa guerra di camorra, perse anche suo fratello.\nVenne rinchiuso nel carcere di Poggioreale a Napoli dove conobbe importanti camorristi del tempo, tra cui Raffaele Cutolo che pi\u00f9 volte gli propose l'affiliazione alla sua organizzazione.\nNel 1992, essendo stato catturato dopo un breve periodo di latitanza, Pasquale Galasso si pent\u00ec (fu poi seguito a ruota dal \"collega\" Carmine Alfieri).\nIl suo fu un pentimento che sciocc\u00f2 l'Italia; parecchi furono i politici (non solo locali) che furono coinvolti. Fra questi vi sono Antonio Gava e Flaminio Piccoli e alcuni dei maggiori esponenti della \"corrente dorotea\" campana come Raffaele Russo e Francesco Patriarca.\nSuo fratello Martino, reo confesso di 31 omicidi, \u00e8 morto suicida nell'ottobre del 2011, nella sua abitazione di Viterbo, dove viveva con la moglie e i quattro figli da quando aveva deciso di collaborare con la giustizia. Martino avrebbe compiuto il gesto a causa di problemi di natura economica insorti a seguito della conclusione del contratto di collaborazione con lo Stato, che gli aveva garantito uno stipendio per vivere in virt\u00f9 del suo status di collaboratore di giustizia. Pasquale Galasso aveva gi\u00e0 perduto un fratello, Nino, ammazzato il 21 gennaio 1982, nell'ambito della guerra tra NCO e Nuova Famiglia, per rappresaglia al rifiuto di Pasquale dell'ingiunzione, avanzatagli da parte di Cutolo, di entrare a far parte della Nuova Camorra Organizzata. Fu proprio l'omicidio del fratello Nino, insieme alle continue richieste estorsive imposte dai cutoliani in danno del padre (imprenditore), a spingere Galasso a fondare un suo gruppo criminale - il quale, con ferocia ed esito vincente, si opporr\u00e0 ai cutoliani presenti in Poggiomarino, quali le famiglie camorristiche Bifulco e Gaudino - e ad associarsi, dipoi, al boss Carmine Alfieri (anche quest'ultimo bramoso di vendicare un suo fratello ucciso per ordine di Cutolo) e alla Nuova Famiglia, della quale Carmine Alfieri era uno dei capi e fondatori."}
{"id": "468362", "revid": "110157", "url": "https://it.wikipedia.org/wiki?curid=468362", "title": "Sky Electronics", "text": "Sky Electronics \u00e8 una compagnia sudcoreana specializzata nella produzione di telefoni cellulari. Fa parte del gruppo Pantech Curitel."}
{"id": "468363", "revid": "2013196", "url": "https://it.wikipedia.org/wiki?curid=468363", "title": "Presidenti del Consiglio dei ministri del Per\u00f9", "text": "I presidenti del Consiglio dei ministri del Per\u00f9 dal 1857 ad oggi sono i seguenti."}
{"id": "468364", "revid": "2085023", "url": "https://it.wikipedia.org/wiki?curid=468364", "title": "Referendum abrogativo in Italia del 1991", "text": "Il referendum abrogativo in Italia del 1991 si tenne il 9 giugno ed ebbe ad oggetto la porzione della legge elettorale che consentiva all'elettore di esprimere, in occasione delle elezioni politiche della Camera dei deputati, fino a tre preferenze: la disciplina di risulta avrebbe cos\u00ec permesso l'espressione di una preferenza unica.\nBench\u00e9 la raccolta delle firme avesse riguardato anche altri due quesiti volti ad imprimere elementi di sistema maggioritario nella legge che regolava le elezioni politiche, solo il quesito sulla preferenza unica sopravvisse al vaglio della Corte costituzionale e fu sottoposto al corpo elettorale, che lo accolse a larga maggioranza.\nStoria del movimento per l'introduzione del sistema elettorale maggioritario in Italia.\nNel gennaio 1988, dopo annose discussioni e iniziative sfortunate, il politico democristiano Mario Segni con altri 30 esponenti di primo piano del mondo dell'economia, del sindacalismo, della cultura (fra gli altri Carlo Bo, Umberto Agnelli, Luca Cordero di Montezemolo, Rita Levi-Montalcini, Giuseppe Tamburrano, Antonino Zichichi) lanci\u00f2 il \"Manifesto dei 31\", con il quale si chiedeva l'introduzione di una legge elettorale uninominale a doppio turno ispirata al modello francese.\nIl 14 gennaio Segni annunci\u00f2 che dal \"Manifesto\" sarebbe nato un nuovo movimento di opinione. Il 22 aprile nacque a Roma il Movimento per la Riforma Elettorale e vi aderiscono circa 130 personalit\u00e0, di cui la met\u00e0 parlamentari. L'idea iniziale era quella di raccogliere le firme per una iniziativa di legge popolare, finch\u00e9 un anno dopo si fece strada l'idea di agire per via referendaria.\nIl 1\u00ba febbraio 1990 Segni ed altri depositarono presso la Corte di Cassazione la richiesta di referendum per eliminare nella legge elettorale per il Senato quella norma che rendeva i 238 collegi uninominali effettivi solo se un candidato raggiungeva il 65% dei voti. L'elezione dei senatori avveniva, teoricamente, con criterio uninominale, ma a causa della soglia percentuale troppo alta si tornava a una ripartizione proporzionale in ambito regionale. Con il referendum, tolto di mezzo il tetto minimo del 65%, sarebbe diventato senatore (per i tre quarti dei seggi riservati al sistema maggioritario) chi avesse avuto la maggioranza relativa.\nUn secondo referendum venne depositato alla Cassazione una settimana dopo per chiedere l'abrogazione della preferenza plurima per la Camera dei deputati e avere cos\u00ec un proporzionale puro con un'unica preferenza per elettore, in modo da evitare il sistema delle cosiddette cordate tra candidati e la conseguente corruzione nella cattura dei voti.\nIl 13 marzo venne depositata una terza richiesta di referendum volta ad estendere il sistema elettorale maggioritario dei Comuni con popolazione inferiore ai 5.000 abitanti anche a quelli superiori.\nIl 10 aprile part\u00ec la raccolta delle firme, e il 2 agosto in Cassazione furono depositate circa 600.000 firme a quesito.\nIl leader radicale Marco Pannella ci tenne a distinguere l'obiettivo dei radicali rispetto a quello degli altri partiti: \u00ab\u00c8 pregiudiziale che respingiamo di accogliere fra noi chi vuole usare il referendum per risultati opposti a quelli per i quali lo chiediamo. \u00c8 un punto pregiudiziale di chiarezza, e di lealt\u00e0, verso l'opinione pubblica, il dovere di una politica leale e chiara\u00bb.\nIl messaggio era diretto soprattutto al PDS e al PLI che pur sostenendo il referendum elettorale, proponevano riforme diverse dal sistema maggioritario ad un turno.\nIl grosso del Palazzo reag\u00ec all'iniziativa con molta ostilit\u00e0: Bettino Craxi precisava che la sua \u00abgrande riforma\u00bb era ben altra cosa, definendo i referendum \u00abpericolosi\u00bb, cos\u00ec come la segreteria democristiana e Giorgio La Malfa che dichiararono la propria contrariet\u00e0. Oltre a quello radicale, Segni raccolse consensi importanti: si schierarono con lui Ciriaco De Mita, una parte del PDS vicina al segretario Achille Occhetto e una parte dei liberali.\nC'era stata inoltre una polemica di Pannella con Segni e gli altri promotori di area cattolica e comunista: i radicali avrebbero preferito promuovere solo i referendum nettamente maggioritari su Senato e Comuni per non offrire alla Corte costituzionale la \u00abscappatoia\u00bb di ammettere il quesito meno significativo, quello sulla preferenza unica; tuttavia il Partito Radicale che pur aveva obiezioni anche di merito sul referendum relativo alla preferenza unica contribu\u00ec alla raccolte firme.\nLa caducazione di due quesiti su tre.\nIl Governo ricorse presso la Corte costituzionale, che il 17 gennaio 1991 bocci\u00f2 due quesiti referendari, salvando solo quello sull'abrogazione della preferenza plurima alla Camera. Furono respinti dalla Corte i due quesiti referendari che miravano all'introduzione del sistema maggioritario nelle leggi elettorali dei Comuni e del Senato, per cui la consultazione popolare avvenne solamente sul quesito sulle preferenze plurime nelle elezioni per la Camera dei deputati.\nL'argomento della Corte sull'inammissibilit\u00e0 degli altri quesiti (impossibilit\u00e0 di lasciare un organo elettivo senza una legge funzionante per il suo rinnovo) fu utilizzato per proporre una surrettiza modifica ad un disegno di legge Mancino (atto Senato n. 1776, che si limitava, in origine, a cambiare la base di calcolo della cifra elettorale individuale dei candidati): con un'iniziativa emendatizia ideata da Giuseppe Calderisi si aggiunse l'esplicitazione del principio maggioritario nella norma del Senato che faceva ottenere il seggio a chi superava il 65% nel collegio uninominale: la mera eliminazione di questo quorum del 65%, proposta nel quesito per il quale gli stessi movimenti referendari raccolsero le firme nel 1992, non pot\u00e9 quindi ricadere nella medesima obiezione della \u00ablegge costituzionalmente necessitata\u00bb, perch\u00e9 senza quel quorum la legge esisteva e consisteva nel maggioritario uninominale. La Corte, nel gennaio 1993, ammise il quesito e il 18 aprile il referendum elettorale si svolse e consegu\u00ec il suo maggiore successo.\nRiduzione preferenze Camera dei deputati.\nFu ammesso il solo quesito sulla riduzione dei voti di preferenza, da tre a uno, nelle elezioni per la Camera dei deputati. Esso era stato comunque promosso da Mario Segni e dal \"Manifesto dei 31\".\nIl 15 maggio 1991, presso il cinema \"Metropolitan\" di Roma, si tenne il comizio referendario a cui parteciparono, oltre a Segni, Achille Occhetto e il repubblicano Oscar Mamm\u00ec. L'arma che molti partiti utilizzarono per contrastare la consultazione referendaria sulla preferenza unica per la Camera dei deputati fu l'appello ai cittadini per l'astensione. Celebri gli inviti di Craxi, Bossi ed altri ad \u00abandare al mare\u00bb la domenica, invece di recarsi al seggio elettorale, mentre De Mita disert\u00f2 il referendum (dopo un iniziale appoggio) bollandolo come \u00abuna cavolata\u00bb.\nNonostante questo, il 9 giugno gli italiani andarono a votare (62,50% degli aventi diritto) e si espressero favorevolmente al cambiamento in misura straordinariamente larga: i \u00abs\u00ec\u00bb superarono abbondantemente la maggioranza assoluta degli elettori con il 95,57% dei consensi. Questo signific\u00f2 che, se anche tutti quelli che non si erano recati alle urne vi fossero andati e avessero votato \u00abno\u00bb, il risultato non sarebbe cambiato.\nSecondo alcuni osservatori, la maggior parte degli elettori che vot\u00f2 \u00abs\u00ec\u00bb non sapeva bene di cosa si trattasse, e quali conseguenze comportasse il quesito referendario: cap\u00ec soltanto che i capi dei partiti tradizionali di Governo erano contrari alla preferenza unica, e poich\u00e9 non piaceva a loro doveva essere una cosa buona, meritando un \u00abs\u00ec\u00bb entusiastico.\nLa svolta della preferenza unica fu storica perch\u00e9 evidenzi\u00f2 la necessit\u00e0 della fine della partitocrazia e in ogni caso una profonda disaffezione dei cittadini italiani verso le strutture partitiche come configurate fino all'inizio degli anni novanta. Il referendum divent\u00f2 anche uno strumento di rivolta morale degli italiani verso la degenerazione partitocratica della politica. Lo schieramento che appoggi\u00f2 l'iniziativa referendaria fu non a caso trasversale.\nQuesito: \u00abVolete Voi abrogare il decreto del Presidente della Repubblica 30 marzo 1957, n. 361 (Approvazione del testo unico delle leggi recanti norme per la elezione della Camera dei deputati), limitatamente alle parti seguenti: art. 4, terzo comma, limitatamente alle parole \"attribuire preferenze, per\"; art. 58, secondo comma, limitatamente alle parole \"e indicando in ogni caso le modalit\u00e0 e il numero dei voti di preferenza che l'elettore ha facolt\u00e0 di esprimere\"; art. 59, secondo comma, limitatamente alle parole \"Il numero delle preferenze e di tre, se i deputati da eleggere sono fino a 15; di quattro, da 16 in poi;\"; art. 60, primo comma, limitatamente alle parole \"nelle apposite righe tracciate\" e limitatamente alle parole \"dei candidati preferiti, compresi nella lista medesima\"; sesto comma: \"Se l'elettore non abbia indicato alcun contrassegno di lista ma abbia scritto una o pi\u00f9 preferenze per candidati compresi tutti nella medesima lista, s'intende che abbia votato la lista alla quale appartengono i preferiti.\"; settimo comma: \"Se l'elettore abbia segnato pi\u00f9 di un contrassegno di lista, ma abbia scritto una o pi\u00f9 preferenze per candidati appartenenti ad una soltanto di tali liste, il voto \u00e8 attribuito alla lista cui appartengono i candidati indicati\"; ottavo comma, limitatamente alle parole \"al numero stabilito per il Collegio\" e limitatamente alle parole \"rimangono valide le prime\"; art. 61; art. 68, primo comma, punto 1), limitatamente alle parole \"il numero progressivo della lista per la quale \u00e8 dato il voto ed il cognome dei candidati ai quali \u00e8 attribuita\" e limitatamente alle parole \"o il numero dei candidati stessi nella rispettiva lista secondo l'ordine di presentazione,\"; art. 76, primo comma, n. 1) limitatamente alla parola \"61\"?\u00bb."}
{"id": "468365", "revid": "8897", "url": "https://it.wikipedia.org/wiki?curid=468365", "title": "GNU General Public Licence", "text": ""}
{"id": "468367", "revid": "1653437", "url": "https://it.wikipedia.org/wiki?curid=468367", "title": "Butanolo", "text": "Il termine butanolo (o alcool butilico) indica un alcol la cui molecola contiene quattro atomi di carbonio, la cui formula bruta \u00e8 C4H10O.\nEsistono quattro diversi butanoli isomeri:"}
{"id": "468371", "revid": "2128848", "url": "https://it.wikipedia.org/wiki?curid=468371", "title": "Prima battaglia della Marna", "text": "La prima battaglia della Marna fu uno scontro decisivo avvenuto nella regione compresa tra i fiumi Marna e Ourcq, a est di Parigi, nelle fasi iniziali della prima guerra mondiale sul fronte occidentale. L'esercito tedesco, impegnato nella grande offensiva generale prevista dal piano Schlieffen e arrivato fino a pochi chilometri dalla capitale francese, venne inaspettatamente contrattaccato dall'esercito francese che nonostante la lunga ritirata aveva mantenuto la coesione e lo spirito offensivo; agli scontri parteciparono anche i soldati del piccolo Corpo di spedizione britannico.\nLa battaglia si svolse tra il 5 e il 12 settembre 1914 e si concluse con la vittoria anglo-francese grazie anche a una serie di errori strategici dell'Alto comando germanico; i tedeschi dovettero ripiegare dietro la Marna e poi sull'Aisne. La prima battaglia della Marna segn\u00f2 un momento decisivo della prima guerra mondiale, decret\u00f2 il fallimento degli ambiziosi piani tedeschi e delle loro speranze di vittoria entro sei settimane, rinsald\u00f2 la resistenza e la volont\u00e0 combattiva degli Alleati e trasform\u00f2 la guerra in una lunga lotta di logoramento nelle trincee che sarebbe continuata per altri quattro anni fino alla sconfitta finale della Germania imperiale.\nInizio della guerra europea.\nDopo la complicata fase di confronto diplomatico della crisi di luglio, la dirigenza della Germania, sollecitata dallo stato maggiore generale preoccupato per la mobilitazione generale russa decretata nel pomeriggio del 30 luglio 1914, aveva preso la decisione irreversibile di dichiarare guerra alla Russia e alla Francia dopo aver proceduto a proclamare il \"Kriegsgefahrzustand\" (\"Stato di pericolo di guerra\") il pomeriggio del 31 luglio e la mobilitazione generale nel pomeriggio del 1\u00ba agosto. Il complesso meccanismo bellico della Germania imperiale, accuratamente pianificato dall'Oberste Heeresleitung (OHL, alto comando tedesco), prevedeva che l'inizio delle procedure di mobilitazione generale dell'esercito fossero immediatamente seguite dall'inizio delle operazioni militari sul terreno. Lo stato maggiore tedesco riteneva infatti decisivo sfruttare l'eccellente organizzazione e la velocit\u00e0 della propria mobilitazione per anticipare la concentrazione degli eserciti nemici, soprattutto di quello russo, e sferrare una massiccia offensiva generale. Le avanguardie tedesche entrarono in Lussemburgo gi\u00e0 il 2 agosto senza incontrare resistenza, mentre il Belgio il 4 agosto respinse il brutale ultimatum della Germania che richiedeva di lasciare libero il passaggio dell'esercito germanico e decise di mobilitare le sue forze, cercare di resistere e richiedere l'aiuto di Francia e Regno Unito.\nLo stato maggiore tedesco aveva pianificato fin dal 1905, sotto l'impulso decisivo del generale Alfred von Schlieffen, un ambizioso e audace progetto operativo che prevedeva di concentrare la massa principale dell'esercito a ovest e sferrare una grande offensiva decisiva contro la Francia che avrebbe dovuto concludersi entro sei settimane, mentre l'esercito russo sarebbe stato contenuto all'est da una piccola parte delle truppe tedesche e dal grosso dell'Imperial regio Esercito austro-ungarico. Il cosiddetto \"piano Schlieffen\" prevedeva di schierare la maggior parte delle forze tedesche all'ovest sull'ala destra che avrebbe marciato rapidamente in Belgio a nord e a sud della Mosa e quindi avrebbe invaso la Francia settentrionale puntando direttamente su Parigi, sorprendendo l'esercito francese che sarebbe stato aggirato alle spalle e respinto contro i Vosgi o il confine svizzero. Questo grandioso progetto venne in parte modificato nel 1912-1913 dal nuovo capo di stato maggiore, generale Helmuth Johann Ludwig von Moltke che mantenne nel complesso gli obiettivi e le direttrici strategiche del piano ma, temendo un'offensiva francese in Lorena e Alsazia e un possibile attacco russo in Prussia orientale, ridusse la potenza dell'ala destra, rinforz\u00f2 lo schieramento dell'ala sinistra e potenzi\u00f2 anche le difese tedesche all'est.\nDal 1911 il nuovo capo di stato maggiore dell'esercito francese, l'energico e determinato generale Joseph Joffre, aveva adottato un nuovo e aggressivo progetto strategico; il cosiddetto \"piano XVII\". Esso differiva sostanzialmente dal progetto stilato dal suo predecessore il generale Victor Constant Michel che, temendo un'invasione nemica su grande scala attraverso il Belgio, prevedeva di estendere lo schieramento difensivo fino alle coste della Manica, impiegando in prima linea anche le truppe di riserva. Il generale Joffre progettava invece che l'esercito francese passasse risolutamente all'attacco e che le truppe operassero in modo aggressivo secondo le teorie dell'\"offensive \u00e0 outrance\". Il generale prevedeva che quattro armate avrebbero sferrato un doppio attacco a nord e a sud della Mosella in direzione delle Ardenne e della Lorena. Il comandante in capo non escludeva la possibilit\u00e0, sospettata da molti anni dopo le sensazionali rivelazioni della famosa spia tedesca \"Le vengeur\", che i tedeschi entrassero in Belgio violando la neutralit\u00e0 di quella nazione, ma credeva che si sarebbero limitati ad avanzare con forze limitate nella parte meridionale del paese; in questo caso un'altra armata, la 5\u00aa tenuta in riserva sull'Oise, avrebbe potuto intervenire oltre il confine, non appena fosse stata confermata la violazione da parte tedesca della neutralit\u00e0 belga.\nInoltre il generale Joffre era stato informato che, secondo gli accordi pre-bellici tra gli stati maggiori, sviluppati a partire dal 1906 soprattutto dai generali Ferdinand Foch e Henry Hughes Wilson, un Corpo di spedizione britannico (British Expeditionary Force, BEF) sarebbe sbarcato in Francia per prendere parte alla lotta contro i tedeschi. Dopo la dichiarazione di guerra britannica alla Germania del 4 agosto, le prime truppe si imbarcarono gi\u00e0 il 10 agosto ed entro pochi giorni affluirono nei porti di Boulogne, Le Havre e Dunkerque i primi due corpi d'armata del BEF di cui era previsto lo schieramento, al comando del generale John French, tra Maubeuge e Hirson, per supportare il fianco sinistro francese.\nLa battaglia delle Frontiere.\nMentre l'esercito tedesco completava con rapidit\u00e0 ed efficienza le operazioni di mobilitazione e concentrazione previste dal piano Schlieffen revisionato nella versione definitiva del 1913/1914, reparti di avanguardia costituite da alcune brigate del X Corpo d'armata entrarono in Belgio e attaccarono subito la linea della Mosa e la posizione fortificata di Liegi. Gli attacchi tedeschi del 5 e 6 agosto fallirono di fronte alla valorosa resistenza dei belgi e lo stato maggiore tedesco dovette impiegare la sua artiglieria pesante d'assedio, riuscendo a conquistare la fortezza di Liegi dopo dieci giorni di bombardamenti.\nDal 13 agosto inizi\u00f2 l'offensiva generale dell'esercito tedesco all'ovest; la potente ala destra che doveva effettuare l'avanzata decisiva a nord e a sud della Mosa, era costituita da oltre 700.000 soldati divisi in tre armate; verso Bruxelles e Namur avanzarono la 1\u00aa Armata del generale Alexander von Kluck con sei corpi d'armata e la 2\u00aa Armata del generale Karl von B\u00fclow con altri sei corpi d'armata; il 17 agosto avanz\u00f2 verso Namur e Dinant la 3\u00aa Armata del generale Max von Hausen, con quattro corpi d'armata sassoni. La marcia della fanteria germanica era preceduta dai due corpi di cavalleria del generale Georg von der Marwitz e del colonnello Manfred von Richthofen. L'avanzata dell'ala destra tedesca in Belgio non fu ostacolata dall'esercito belga che stava ripiegando verso il fiume Gette, e fu caratterizzata da repressioni, rappresaglie e violenze sulla popolazione. La 1\u00aa Armata tedesca del generale von Kluck il 20 agosto entr\u00f2 a Bruxelles mentre i belgi abbandonarono la linea del fiume Gette e ripiegarono ad Anversa.\nAl centro dello schieramento tedesco marciavano la 4\u00aa Armata del duca Albrecht con cinque corpi d'armata e la 5\u00aa Armata del Kronprinz Guglielmo con altri cinque corpi d'armata che avevano il compito di attraversare le Ardenne proteggendo il fianco sinistro dell'ala marciante, mentre in Lorena e Alsazia si trovavano la 6\u00aa Armata costituita principalmente da truppe bavaresi al comando del principe Rupprecht e la 7\u00aa Armata del generale Josias von Heeringen. Queste forze avrebbero dovuto svolgere essenzialmente un compito di copertura e tenere impegnate le forze francesi di fronte a loro.\nNel frattempo il generale Joffre aveva dato inizio ai movimenti previsti dal piano XVII, organizzando la concentrazione delle sue armate lungo il confine con la Germania e sulla riva della Mosa, a sud del confine belga. Dopo aver ricevuto dal Belgio il 5 agosto la richiesta di soccorso, il comandante in capo francese fece quindi attraversare la frontiera alle unit\u00e0 della 5\u00aa Armata del generale Charles Lanrezac, posizionate inizialmente in Champagne, sul fianco sinistro dello schieramento. Dall'8 agosto il generale Joffre diede contemporaneamente inizio alla sua offensiva principale con la 1\u00aa Armata del generale Auguste Dubail e la 2\u00aa Armata del generale \u00c9douard de Castelnau in Alsazia e Lorena; mise inoltre in movimento la 3\u00aa Armata del generale Pierre Ruffey e la 4\u00aa Armata del generale Fernand de Langle de Cary che avrebbero dovuto sferrare un attacco decisivo nelle Ardenne.\nDopo un fallimentare attacco iniziale francese in Alsazia a Mulhouse, le armate contrapposte si affrontarono su tutto il fronte nella cosiddetta battaglia delle Frontiere tra il 20 e il 24 agosto. A sud, in Lorena, i francesi avanzarono inizialmente fino a Morhange e Sarrebourg dove tuttavia il 20 agosto furono contrattaccati dai bavaresi del principe Rupprecht che, dopo qualche esitazione, presero l'iniziativa in contrasto con i piani iniziali e ottennero alcuni importanti successi. In realt\u00e0 i tedeschi non disponevano della superiorit\u00e0 numerica e quindi l'attacco non ottenne risultati decisivi e ricacci\u00f2 i francesi su una barriera fortificata davanti a Nancy che aument\u00f2 la loro capacit\u00e0 di resistenza.\nNelle Ardenne le armate francesi, che secondo l'ottimistico piano del generale Joffre avrebbero dovuto affrontare solo \"deboli forze\" tedesche, incapparono invece nelle due armate del Kronprinz e del duca Albrecht che a loro volta avanzavano in direzione della Mosa. Nel difficile territorio boscoso della Ardenne si combatterono aspre battaglie d'incontro durante le quali i francesi sferrarono una serie di costosi e sterili attacchi frontali sotto il fuoco delle mitragliatrici tedesche. Le armate francesi dei generali Ruffey e de Langle de Cary furono battute a Virton e Neufch\u00e2teau e il 24 agosto dovettero ripiegare verso Sedan e Verdun. Infine sul fianco sinistro alleato la 5\u00aa Armata del generale Lanrezac non riusc\u00ec, durante la battaglia di Charleroi (21-23 agosto), a difendere la linea della Sambre e della Mosa contro l'attacco convergente della 2\u00aa e della 3\u00aa Armata tedesche. I tentativi francesi di contrattaccare furono nuovamente respinti con forti perdite e il generale Lanrezac, temendo di essere tagliato fuori, decise autonomamente di ritirarsi verso sud. Il 23 agosto era entrato in azione anche il Corpo di spedizione britannico che aveva marciato da Maubeuge fino a Mons per proteggere il fianco sinistro del generale Lanrezac. Attaccato dalla 1\u00aa Armata del generale von Kluck, in un primo tempo resistette tenacemente ma alla fine dovette ripiegare a sua volta per mantenere il contatto con lo schieramento francese che era in piena ritirata.\nLa ritirata sulla Marna.\nMarcia dell'esercito tedesco verso sud.\nIl generale Joffre si rese conto con disappunto del fallimento del piano XVII; egli ritenne che la disfatta fosse stata dovuta soprattutto all'insufficiente energia dimostrata dai suoi generali e ritenne che le sue strategie fossero state corrette. Il suo ordine di ritirata generale del 25 agosto si conformava alle decisioni sul campo dei comandanti delle armate, ma il generale era deciso a guadagnare tempo organizzando un ripiegamento combattuto e contemporaneamente effettuare un ampio trasferimento di truppe dall'ala destra all'ala sinistra, mantenendo al centro il possesso della posizione di Verdun. Nel frattempo il corpo di spedizione britannico, dopo aver abbandonato Mons, stava effettuando una difficile ritirata sotto la pressione della 1\u00aa Armata del generale von Kluck: il 25 agosto a Landrecies il I Corpo britannico fu messo in grave difficolt\u00e0, mentre il 26 agosto nella battaglia di Le Cateau il II Corpo del generale Horace Smith-Dorrien rischi\u00f2 di essere distrutto e sfugg\u00ec verso sud solo dopo aver subito gravi perdite.\nIl 28 e 29 agosto, mentre la 3\u00aa e la 4\u00aa Armata francesi contrastavano duramente il passo alla 4\u00aa e 5\u00aa Armata tedesche, il generale Joffre ordin\u00f2 al generale Lanrezac, comandante della 5\u00aa Armata, di fermare la sua ritirata e contrattaccare. Nella battaglia di Guise-San Quintino i francesi inflissero gravi perdite alla 2\u00aa Armata tedesca del generale von B\u00fclow e ottennero alcuni successi locali, arrestando per trentasei ore l'avanzata tedesca. Temendo di essere aggirato sui fianchi, il generale Lanrezac alla fine riprese la ritirata il 31 agosto. Alla fine del mese di agosto i francesi avevano gi\u00e0 perso circa 260.000 uomini tra morti, feriti e dispersi e si stavano ritirando su tutto il fronte. Anche l'avanzata generale dell'esercito tedesco, che appariva inarrestabile, stava incontrando notevoli problemi logistici: le ferrovie che servivano i territori conquistati non erano all'altezza del compito di trasportare le ingenti quantit\u00e0 di rifornimenti indispensabili all'avanzata delle armate tedesche; i soldati dovevano marciare 50 o 60\u00a0km al giorno con tutto il loro equipaggiamento; i rifornimenti che raggiungevano i posti di smistamento ferroviario tendevano a rimanervi bloccati e, nonostante l'apertura di nuove strade, i veicoli a disposizione non riuscivano a soddisfare le esigenze di cinque armate in movimento simultaneo. Dal punto di vista operativo, ogni giorno che passava portava il fronte sempre pi\u00f9 vicino a Parigi: quest'area ospitava invece una fitta rete di ferrovie che dava ai francesi la possibilit\u00e0 di muovere le proprie truppe molto pi\u00f9 agevolmente.\nErrori del comando tedesco.\nAlla fine di agosto, dopo le battaglie di Le Cateau e di San Quintino, il generale von Moltke e gli altri generali tedeschi ritennero in un primo momento di aver ormai raggiunto la vittoria; sia il generale von Kluck che il generale von B\u00fclow inviarono rapporti in cui scrivevano di \"disfatta decisiva inflitta al nemico\" e di \"vittoria totale\"; il nemico era in \"piena ritirata\". Il generale von Kluck, comandante della 1\u00aa Armata considerava, dopo aver superato le difese nemiche a Le Cateau e dopo i segni di disgregazione delle forze avversarie in ritirata, di aver ormai definitivamente distrutto la capacit\u00e0 di resistenza del corpo di spedizione britannico. La marcia dell'ala destra tedesca stava procedendo dal 29 agosto non pi\u00f9 verso sud-ovest, in direzione della bassa Senna, come previsto dal piano Schlieffen originale, ma verso sud in una direzione generale a est di Parigi. Il generale von Moltke era consapevole fin dal 30 agosto di questa direzione dell'avanzata; in realt\u00e0, mentre alcuni storici hanno considerato questa marcia a est di Parigi una errata iniziativa personale dei comandanti sul campo (soprattutto dell'ambizioso generale von Kluck), questa variante dell'originale piano Schlieffen, che prevedeva una marcia pi\u00f9 vasta verso sud-ovest, era stata considerata nelle varie opzioni operative studiate dallo stato maggiore tedesco prima della guerra ed era condivisa dall'OHL. Sembra che l'alto comando tedesco fosse convinto che, di fronte alla disfatta alleata, una vasta manovra a ovest di Parigi fosse diventata inutile; inoltre \u00e8 verosimile che l'OHL fosse preoccupato per il continuo indebolimento dell'ala destra e per le notevoli difficolt\u00e0 logistiche sorte per assicurarne il rifornimento. L'ala destra tedesca aveva subito notevoli perdite e aveva marciato per centinaia di chilometri; essa era indebolita anche a causa della necessit\u00e0 di lasciare indietro alcuni corpi di riserva per controllare le piazzeforti nemiche, mentre due corpi, l'XI e quello di riserva della Guardia, erano in corso di trasferimento al fronte orientale dove si temeva un'invasione russa della Prussia orientale. Si erano inoltre diffuse voci molto preoccupanti sull'arrivo di truppe russe in Gran Bretagna via mare dal porto di Arcangelo che sarebbero presto sbarcate in Francia.\nNotizie favorevoli provenivano invece dalle armate dell'ala sinistra: la 4\u00aa Armata aveva superato la Mosa e il duca Albrecht parlava di \"grande vittoria\"; nel frattempo il generale von Kluck continuava ad avanzare e, trascurando le sollecitazioni del generale von B\u00fclow a convergere verso est a Laon, marciava a sud verso Compi\u00e8gne e Soissons. All'inizio di settembre al quartier generale dell'OHL a Lussemburgo sorsero nuovi dubbi e incertezze; l'ottimismo del generale von Kluck non era completamente condiviso e lo stesso ministro della Guerra Erich von Falkenhayn aveva evidenziato che non c'erano segni di aver raggiunto una vittoria decisiva; il nemico si ritirava in buon ordine mantenendo la coesione e le truppe tedesche avevano catturato pochi prigionieri e armi abbandonate.\nIl generale von Moltke diram\u00f2 nuovi ordini generali il 2 settembre. Prevedevano che l'armata del generale von Kluck arrestasse la sua marcia verso sud e invece assumesse una posizione di sbarramento verso ovest per proteggere il fianco destro dell'armata del generale von B\u00fclow contro possibili attacchi francesi provenienti dalla regione di Parigi. In un primo momento il generale von Kluck non esegu\u00ec queste disposizioni e continu\u00f2 ad avanzare verso sud; il 4 settembre il generale von Moltke diede quindi nuove disposizioni e invi\u00f2 il tenente colonnello Richard Hentsch al quartier generale della 1\u00aa Armata. Il nuovo piano del comandante in capo prevedeva ancora che il generale von Kluck e il generale von B\u00fclow fermassero la loro avanzata e si schierassero verso ovest e sud-ovest per coprire il fianco destro delle altre armate. Sull'ala sinistra la 6\u00aa e la 7\u00aa Armata avrebbero dovuto agganciare le forze francesi in Lorena, mentre l'attacco principale sarebbe stato sferrato dalla 4\u00aa e dalla 5\u00aa Armata verso le Argonne in direzione di Verdun e Nancy; infine la 3\u00aa Armata del generale von Hausen avrebbe dovuto eventualmente prestare appoggio sulla sua destra o sulla sinistra in caso di difficolt\u00e0 delle armate schierate sulle ali. Questa nuova direttiva, quindi, abbandonava definitivamente l'originale piano Schlieffen di aggiramento generale dell'esercito anglo-francese per mezzo di una manovra decisiva dell'ala destra e contribuiva a confondere ulteriormente i comandanti sul campo.\nIl generale Alexander von Kluck, estremamente risoluto e aggressivo, non fu impressionato da queste direttive; egli e il suo capo di stato maggiore, generale Hermann von Kuhl, rimasero fiduciosi anche dopo aver ricevuto la notizia che le avanguardie avevano segnalato di aver identificato nuove formazioni francesi e dopo che rapporti confermarono che erano in corso da parte nemica vasti spostamenti di truppe verso ovest. Le truppe della 1\u00aa Armata continuavano ad avanzare con successo verso sud: il 3 settembre il III Corpo d'armata del generale Ewald von Lochow e il IX Corpo d'armata del generale Ferdinand von Quast raggiunsero la Marna e iniziarono ad attraversarla tra Nanteuil-sur-Marne e Ch\u00e2teau-Thierry; nel frattempo il IV Corpo d'armata del generale Friedrich Bertram Sixt von Armin era arrivato sull'Aisne e il II Corpo d'armata del generale Alexander von Linsingen era a sud dell'Oise, a Chantilly. In realt\u00e0 la 1\u00aa Armata, che aveva marciato e combattuto continuamente per due settimane, attraversando il Belgio a nord della Mosa e sconfiggendo ripetutamente le truppe britanniche, mostrava segni di indebolimento e di esaurimento; alla fine di agosto contava 2.863 morti, 7.869 feriti e 9.248 malati. Le truppe erano stanche e in non buone condizioni a causa delle carenze di equipaggiamento e rifornimento dovute alle difficolt\u00e0 logistiche. Nonostante la sua armata avesse perso parte della sua potenza offensiva, il generale von Kluck riteneva indispensabile non fermare la marcia e non dare respiro al nemico continuando verso sud; Parigi era a sessanta chilometri di distanza.\nAlle ore 07:00 del 5 settembre i generali von Kluck e von Kuhl ricevettero i nuovi ordini dell'OHL e nel pomeriggio il tenente colonnello Hentsch giunse al quartier generale dell'armata; i due comandanti ammisero che le loro truppe erano stanche e \"al limite delle loro capacit\u00e0\", lamentarono la mancanza di coordinamento tra le armate e richiesero l'invio in rinforzo del III e del VII Corpo d'armata di riserva, impegnati in quel momento ad Anversa e Maubeuge. Alla fine accettarono di seguire le nuove disposizioni del generale von Moltke anche se ribadirono che i britannici non erano ormai, dopo le \"ripetute sconfitte\", in grado di passare all'attacco. I generali von Kluck e von Kuhl avevano gi\u00e0 deciso nei giorni precedenti di mantenere a nord della Marna il IV Corpo di riserva del generale Hans von Gronau, debole e privo di adeguati servizi di comunicazione, per proteggere il fianco destro contro minacce da Parigi ritenute peraltro poco probabili, ma continuarono a prestare attenzione soprattutto a sud dove indirizzarono la maggior parte delle ricognizioni aeree. In realt\u00e0 anche all'OHL prevaleva un certo ottimismo; si diede poca importanza ai rapporti sui movimenti di truppe francesi verso ovest, interpretati solo come azioni di retroguardie.\nOrganizzazione della controffensiva francese.\nIl generale Joffre aveva deciso la ritirata generale dopo l'esito sfavorevole delle battaglie alle frontiere ma non era rassegnato alla sconfitta; nella sua \"Istruzione generale n. 2\" del 25 agosto, oltre a indicare nuove tattiche per migliorare la cooperazione tra fanteria e artiglieria e per evitare imprudenti attacchi frontali, il comandante in capo prevedeva gi\u00e0 la costituzione di \"un nuovo gruppo di forze\" con alcuni corpi d'armata e divisioni trasferite dall'Alsazia e da Parigi che sarebbe stato schierato nella regione di Amiens o sulla Somme per aggirare l'ala destra tedesca. In un primo momento il generale Joffre aveva sperato di poter fermare le armate tedesche sulla linea della Somme e dell'Oise ma la disfatta britannica a Le Cateau e la conseguente ritirata del BEF lo avevano costretto ad abbandonare questo piano ottimistico e a ordinare la continuazione del ripiegamento generale verso la Senna. Durante i giorni della ritirata il generale Joffre dispieg\u00f2 grande energia, recandosi ai posti di comando delle armate per controllare la situazione, raggruppando rinforzi per il fronte e procedendo anche alla sostituzione di molti generali con nuovi ufficiali superiori, da lui ritenuti maggiormente ottimisti e decisi a combattere con la massima determinazione.\nL'alto comando francese venne subito a conoscenza nei primi giorni di settembre che le armate tedesche dell'ala destra sembravano aver modificato la loro linea di avanzata e marciavano non pi\u00f9 verso sud-ovest ma direttamente verso sud; intercettazioni di messaggi inviati da varie unit\u00e0 tedesche e ricognizioni aeree giunsero a questa conclusione. Le notizie vennero confermate da nuovi rapporti di aerei da ricognizione francesi e britannici il 3 settembre; l'ala destra tedesca aveva effettivamente deviato verso l'Ourcq e la Marna.\nIl corpo di spedizione britannico raggiunse la Marna il 2 settembre e il giorno seguente la attravers\u00f2, facendo saltare i ponti; in tredici giorni i britannici erano arretrati di quasi 250 chilometri combattendo tenacemente e compiendo molte azioni di retroguardia. Le truppe britanniche erano stanche e lo stesso generale French sembrava scoraggiato ritenendo che le sue forze necessitassero soprattutto di alcuni giorni di riposo; dopo la disfatta a Le Cateau si era parlato in un primo momento anche di ritirare le truppe verso i porti della Manica per reimbarcarle. Il corpo di spedizione britannico si ferm\u00f2 momentaneamente a est di Parigi nella regione di Meaux, prima di riprendere la ritirata. Il 2 settembre il governo francese abbandon\u00f2 la capitale e si trasfer\u00ec a Bordeaux mentre il generale Joseph Simon Gallieni venne nominato governatore militare della citt\u00e0; esperto e risoluto, il generale dimostr\u00f2 subito grande energia e forte volont\u00e0 di difendere la capitale\nIl generale Gallieni comprese subito l'occasione favorevole che si presentava per l'esercito francese grazie alla sorprendente deviazione dell'avanzata tedesca. Il raggruppamento al comando del generale Michel Joseph Maunoury, la nuova 6\u00aa Armata organizzata come \"massa di manovra\" dal generale Joffre che era in costituzione a est di Parigi, ammontava ormai a oltre 150.000 uomini e il generale Gallieni decise autonomamente il 3 settembre che, se le truppe tedesche continuavano a marciare a sud-est della capitale come segnalavano i rapporti e le informazioni delle ricognizioni aeree, era giunto il momento di attaccarle sul fianco; egli non attese ordini specifici del generale Joffre ma diram\u00f2 subito disposizioni offensive al generale Maunoury, quindi si rec\u00f2 insieme al comandante della 6\u00aa Armata a Melun per illustrare la situazione al generale French e convincerlo a cooperare.\nIl comandante in capo britannico non era presente al quartier generale e Gallieni pot\u00e9 illustrare i suoi piani soltanto al capo di stato maggiore, generale Archibald Murray, che tuttavia non apparve molto interessato e non accolse affatto i suggerimenti del generale francese; le truppe britanniche continuavano a ripiegare e nella giornata del 3 settembre passarono a sud del fiume Grand Morin. Lo stesso giorno risultati pi\u00f9 confortanti ottenne invece il generale Louis Franchet d'Esperey, nuovo comandante della 5\u00aa Armata al posto del generale Lanrezac, che discusse la situazione con il generale Henry Hughes Wilson, sottocapo di stato maggiore del BEF; quest'ultimo fu pi\u00f9 positivo e ader\u00ec rapidamente al programma di controffensiva generale promettendo la partecipazione del corpo di spedizione britannico. Il 4 settembre il generale Franchet d'Esperey pot\u00e9 quindi rassicurare il generale Joffre e garantirgli la \"assoluta collaborazione dei britannici\".\nMentre alcuni storici hanno evidenziato soprattutto il presunto ruolo decisivo del generale Gallieni nella decisione di attaccare sul fianco destro tedesco, altri autori hanno invece dimostrato che fu il generale Joffre durante tutta la ritirata a pianificare e organizzare lo schieramento per rendere possibile una simile controffensiva; i progetti del comandante in capo prevedevano in effetti proprio di trasferire forze da est a ovest per costituire una nuova massa di manovra con cui proteggere Parigi e contrattaccare l'ala destra tedesca. In realt\u00e0 al quartier generale francese erano in corso da giorni la pianificazione e l'organizzazione della controffensiva; in pratica la discussione verteva soprattutto sui tempi di effettuazione dell'attacco: mentre il principale collaboratore del generale Joffre, il maggiore Maurice Gamelin, riteneva che fosse arrivato il momento di attaccare, invece il generale Henri Berthelot (vice-capo di stato maggiore) consigliava di attendere ancora e di sferrare la controffensiva solo dopo che le armate francesi avessero raggiunto la Senna e l'Aube. Sembra che, apprendendo queste notizie, il generale Gallieni abbia protestato temendo che un ulteriore ritirata avrebbe compromesso l'esito della battaglia. Il generale Joffre accolse i pareri del maggiore Gamelin e del generale Gallieni e decise di attaccare il 6 settembre; anche il generale Berthelot alla fine si dichiar\u00f2 favorevole.\nIl generale Joffre svolse un grande lavoro organizzativo nelle ore precedenti l'attacco e il 5 settembre comunic\u00f2 al governo i suoi piani, descrisse la situazione strategica come \"eccellente\" e disse che \"non si poteva sperare in una condizione migliore\"; si dichiar\u00f2 deciso a combattere \"con tutte le nostre forze\" per \"raggiungere la vittoria\". Nella stessa giornata diram\u00f2 le sue \"Istruzioni generali\" n. 5 e n. 6. Con la prima ordinava alla 3\u00aa Armata del generale Maurice Paul Emmanuel Sarrail che aveva sostituito il generale Ruffey, alla 4\u00aa Armata del generale de Langle de Cary e alla nuova 9\u00aa Armata di cui aveva assunto il comando il generale Ferdinand Foch, di arrestare la loro ritirata e contrattaccare a partire dal 6 settembre. Nella \"Istruzione generale n. 6\", diramata alle ore 22:00 del 5 settembre indic\u00f2 i dettagli principali dell'offensiva sull'ala sinistra a cui avrebbero preso parte la 6\u00aa Armata del generale Maunoury, che avrebbe attaccato dalla regione di Parigi in direzione dell'Ourcq, mentre il corpo di spedizione britannico e la 5\u00aa Armata del generale Franchet d'Esperey avrebbero marciato da sud in direzione di Montmirail; l'armata del generale Foch avrebbe protetto il fianco destro della 5\u00aa Armata nella zona delle paludi di Saint-Gond.\nIl comandante in capo francese mantenne fino all'ultimo dubbi sulla reale volont\u00e0 dei britannici di fermare la ritirata e prendere parte alla controffensiva nonostante le assicurazioni del generale Franchet d'Esperey e del generale Wilson; Joffre decise di incontrare personalmente il generale French al quartier generale del BEF di Ch\u00e2teau Vaux-le Penil. Fu un colloquio drammatico reso ancor pi\u00f9 incerto dalla difficolt\u00e0 di comprensione linguistica tra i due alti ufficiali; alla fine, di fronte alle vigorose esortazioni di Joffre, French assicur\u00f2 che il 6 settembre i britannici avrebbero partecipato alla controffensiva generale.\nLe forze in campo.\nL'esercito tedesco.\nNei progetti originari del generale von Schlieffen l'ala destra tedesca avrebbe dovuto essere costituita da 69 divisioni di fanteria e 8 di cavalleria, mentre sull'ala sinistra in Lorena e Alsazia sarebbero rimaste solo 10 divisioni di fanteria e tre di cavalleria, assicurando un rapporto di 7:1 alle armate incaricate di effettuare la decisiva manovra avvolgente attraverso il Belgio e la Francia settentrionale. Il generale von Moltke, succeduto al generale von Schlieffen nel 1906, ritenne tuttavia che fosse indispensabile inviare forze pi\u00f9 cospicue all'est contro i russi e in Alsazia e Lorena per proteggere quelle regioni contro un'offensiva francese; quindi l'ala destra perse 96 battaglioni e l'ala sinistra fu rafforzata con 85 battaglioni, assommando nel nuovo piano di schieramento a 24 divisioni e mezzo. In questo modo il rapporto di forze tra le due ali dell'esercito tedesco all'ovest scese a 3:1 in favore dell'ala destra marciante. Inoltre nel corso della battaglia a causa delle perdite, del logoramento, della necessit\u00e0 di lasciare indietro forze cospicue di occupazione e alcuni corpi d'armata per bloccare le fortezze di Maubeuge e Anversa, l'esercito tedesco si indebol\u00ec progressivamente. Dopo le prime notizie delle sconfitte in Prussia orientale il generale von Moltke trasfer\u00ec alla fine di agosto all'est due corpi d'armata della 2\u00aa Armata. Nel momento decisivo della battaglia della Marna quindi l'esercito tedesco si trov\u00f2 in inferiorit\u00e0 numerica di fronte al nemico, potendo mettere in campo solo 44 divisioni di fanteria e 7 di cavalleria con 750.000 soldati.\nDal punto di vista tecnico e tattico l'alto comando tedesco sembrava aver compreso l'importanza della potenza di fuoco e la rivoluzione in corso nell'arte della guerra; il soldato tedesco, equipaggiato con la nuova divisa \"feldgrau\" poco vistosa e il \"Pickelhaube\", l'elmo di cuoio a chiodo dell'esercito prussiano, era armato con il fucile a retrocarica a cinque colpi Mauser 98 da 7,92\u00a0mm. Ogni reggimento di fanteria disponeva di una compagnia di mitragliatrici equipaggiata con l'affidabile e potente MG 08. I reggimenti di artiglieria campale divisionale e di corpo d'armata erano dotati di cannoni da 7,7\u00a0cm e obici pesanti da 10,5\u00a0cm e 15\u00a0cm in grado di assicurare un potente supporto di fuoco; le truppe erano state addestrate ad avanzare con rapide manovre con il sostegno delle mitragliatrici che venivano considerate fondamentali non solo in difesa ma anche in attacco. Inoltre, secondo la dottrina dell'\"Auftragstaktik\", la teoria tedesca prevedeva la decentralizzazione della direzione tattica sul campo di battaglia e quindi la valorizzazione della capacit\u00e0 di iniziativa di ufficiali inferiori e sottufficiali. Durante la campagna in occidente e la battaglia della Marna le truppe tedesche in generale applicarono queste tattiche e furono soprattutto in grado di impiegare come sostegno della fanteria la compagnia di mitragliatrici. Tuttavia in alcune fasi dei combattimenti in Belgio e sulla Marna l'esercito tedesco sferr\u00f2 attacchi in massa con dense colonne a ranghi serrati senza considerare la potenza di fuoco delle armi moderne.\nDal punto di vista operativo l'esercito tedesco ebbe notevoli difficolt\u00e0 nel settore delle comunicazioni e non riusc\u00ec ad assicurare un adeguato collegamento tra le armate in movimento; di conseguenza spesso l'OHL, rimasto molto indietro prima a Coblenza e poi a Lussemburgo, non fu tempestivamente informato degli sviluppi della situazione ed ebbe conoscenza in ritardo di informazioni essenziali. Il generale Helmuth von Moltke, in precarie condizioni di salute, non molto ottimista e fortemente provato dalla tensione della campagna, non fu in grado di controllare strettamente i suoi principali subordinati che in alcune occasioni presero decisioni fondamentali di propria iniziativa.\nL'esercito francese.\nIl generale Joseph Joffre era dal 1911 il comandante in capo designato dell'esercito francese in caso di guerra; proveniente dal genio militare, aveva servito nelle colonie ed era considerato un esperto di trasporti e della logistica pi\u00f9 che uno stratega. Durante la campagna dimostr\u00f2 determinazione e fiducia nella vittoria nonostante le prime sconfitte e la situazione apparentemente compromessa; il piano di guerra XVII si dimostr\u00f2 rapidamente inadeguato ma il generale seppe riorganizzare il suo schieramento trasferendo le truppe nei punti decisivi e riuscendo a raggiungere la superiorit\u00e0 numerica nel momento e nei settori pi\u00f9 importanti. Durante la battaglia della Marna gli Alleati misero in campo 56 divisioni di fanteria, di cui cinque britanniche, e dieci divisioni di cavalleria, di cui una britannica; un totale di circa un milione di soldati.\nL'esercito francese era entrato in guerra impiegando le teorie tattico-operative dell'offensiva ad oltranza; queste concezioni tattiche, condivise dalla maggior parte dei generali francesi, prevedevano il cosiddetto \"attaque brusqu\u00e9e\" (\"attacco rapido e impetuoso\") e si basavano sulle teorie idealistiche dell'\"\u00e9lan\" (\"slancio vitale\") e della \"furia francese\", che ritenevano il soldato francese intrinsecamente superiore come combattente rispetto all'avversario. Il soldato, ancora equipaggiato con la divisa ottocentesca con la lunga giubba blu e gli sfolgoranti \"pantalon rouge\", era armato con il moderno fucile Lebel da 8\u00a0mm con caricatore tubulare da otto colpi e con la mitragliatrice Saint-\u00c9tienne, ma i comandi mostravano dubbi sulla reale importanza di questa arma considerata troppo pesante e soprattutto eccessiva consumatrice di munizioni. Dal punto di vista dell'armamento il punto di forza dell'esercito francese era costituito dall'eccellente artiglieria campale che era dotata del micidiale cannone da 75\u00a0mm assegnato alle batterie divisionali e alla riserva di corpo d'armata, considerato molto superiore ai cannoni campali tedeschi e in grado, grazie alla sua precisione, al suo tiro teso, alla sua gittata, alla sua mobilit\u00e0 e soprattutto alla sua impressionante cadenza di tiro fino a 20-30 colpi al minuto, di appoggiare gli attacchi di fanteria e di dominare il campo di battaglia. L'esercito francese invece disponeva di soli 300 pezzi di artiglieria pesante da 105, 120 e 155\u00a0mm che erano ritenuti di limitata utilit\u00e0 nella rapida guerra di movimento prevista dai teorici dello stato maggiore.\nDi fatto durante le prime battaglie i francesi subirono la superiorit\u00e0 dell'artiglieria pesante tedesca ed ebbero perdite elevatissime a causa dell'eccessivo slancio offensivo e della continua ricerca da parte della fanteria dell'attacco decisivo frontale alla baionetta. I generali francesi compresero che l'adozione scriteriata dell'offensiva ad oltranza sarebbe stata rovinosa di fronte alle mitragliatrici tedesche, e se durante la battaglia della Marna l'esercito francese continu\u00f2 sostanzialmente a impiegare tattiche di attacco in masse serrate cerc\u00f2 anche di sfruttare al meglio l'artiglieria campale; le batterie da 75\u00a0mm furono in alcune occasioni concentrate per fornire un costante ed efficace appoggio di fuoco sia per supportare la fanteria all'assalto sia per respingere gli attacchi nemici.\nL'esercito britannico.\nIl corpo di spedizione britannico sbarcato in Francia entro il 20 agosto era costituito da tre corpi d'armata con cinque divisioni di fanteria e una di cavalleria, circa 130.000 soldati; si trattava di truppe regolari di professionisti esperte e ben addestrate con adeguati supporti logistici. Dopo la modesta prestazione nel corso della grande guerra boera del 1899-1902 l'esercito britannico aveva promosso un ampio programma di riforme costituendo nel 1906 lo stato maggiore imperiale e sviluppando soprattutto l'armamento e l'organizzazione logistica delle sue forze. La fanteria britannica, equipaggiata con la moderna uniforme color cachi, entr\u00f2 in campo armata dell'ottimo fucile Lee-Enfield a dieci colpi e della robusta mitragliatrice Vickers, mentre l'artiglieria disponeva dell'eccellente cannone campale a tiro rapido da 18 libbre e inoltre era ben fornita di obici da 4,5 pollici e di cannoni pesanti da 60 libbre.\nDal punto di vista della tattica, la teoria britannica evidenziava l'importanza della potenza di fuoco ma continuava ancora a preferire l'attacco a distanza ravvicinata preceduto dall'impiego dei cannoni e delle mitragliatrici; persistevano tradizioni vittoriane soprattutto nei reparti di cavalleria. Nello stato maggiore accanto a generali dotati di buone capacit\u00e0 organizzative, non mancavano ufficiali di scarsa qualit\u00e0 ed eccessivamente legati alle vecchie tattiche. Il feldmaresciallo John French, arrivato in Francia il 14 agosto 1914, avrebbe dimostrato modeste qualit\u00e0 di comando collaborando con difficolt\u00e0 con i generali francesi; il generale Henry Wilson, vice-capo di stato maggiore imperiale, divenne subito il principale ufficiale di collegamento tra i due alleati. Nelle prime battaglie i britannici dimostrarono tenacia e buon addestramento al tiro, ben impressionando le truppe tedesche; riuscirono a mantenere la coesione nonostante un'interminabile e sfibrante ritirata. Nel corso della battaglia della Marna parteciparono alla controffensiva avanzando nell'ampio varco aperto nel fronte tedesco, ma dimostrarono eccessiva prudenza, progredendo con grande lentezza nonostante la scarsa opposizione e le modeste perdite.\nSvolgimento della battaglia.\nI combattimenti sull'Ourcq.\n5 settembre.\nIl generale Maunoury avrebbe dovuto, secondo i piani del generale Joffre, sferrare l'attacco principale colpendo il fianco destro scoperto dell'esercito tedesco, la cui massa principale sembrava avanzare a sud della Marna, ignaro della concentrazione francese a est di Parigi. La 6\u00aa Armata tuttavia era appena stata costituita raggruppando insieme il 7\u00ba Corpo d'armata del generale Fr\u00e9d\u00e9ric Vautier proveniente dall'Alsazia, il 5\u00ba e il 6\u00ba Gruppo di divisioni di riserva dei generali Henri de Lamaze e Charles Ebener, l'esausta cavalleria del generale Andr\u00e9 Sordet e truppe appena trasferite dal Nordafrica; era previsto l'arrivo anche del 4\u00ba Corpo d'armata del generale Victor Ren\u00e9 Bo\u00eblle che in precedenza aveva fatto parte della 3\u00aa Armata nelle Ardenne. Questi reparti erano in parte gi\u00e0 indeboliti dopo le marce forzate e i combattimenti di agosto e avevano avuto pochissimo tempo per organizzare lo schieramento, effettuare ricognizioni e studiare i dettagli tattici. Il generale Maunoury aveva deciso di mettere in movimento le sue forze fin dal mattino del 5 settembre; gli ordini raggiunsero le unit\u00e0 di testa alle 06:00, appena un'ora prima del momento stabilito per iniziare la marcia; i francesi non si attendevano una forte resistenza e ritenevano che il grosso delle truppe tedesche fosse ancora a sud-ovest.\nIn realt\u00e0, mentre gran parte della 1\u00aa Armata del generale von Kluck era in marcia a sud e aveva gi\u00e0 raggiunto il fiume Grand Morin, il IV Corpo d'armata di riserva tedesco del generale Hans von Gronau, costituito da due divisioni di fanteria e una di cavalleria, era rimasto a nord della Marna, intorno alla citt\u00e0 di Nanteuil-le-Haudouin. Alle ore 11:00 la cavalleria tedesca individu\u00f2 le avanguardie francesi in movimento e il generale von Gronau, nonostante la mancanza di informazioni e la debolezza delle sue forze, decise di fermare la marcia e attaccare le forze segnalate a ovest. Alle ore 12:30 l'artiglieria tedesca inizi\u00f2 a colpire le truppe francesi, appartenenti al gruppo del generale Lamaze, che ignare della vicinanza del nemico, si erano appena fermate nei villaggi di Iverny, Villeroy e Monthyon.\nI francesi in un primo momento furono sorpresi dall'assalto tedesco ma poterono trattenerlo grazie al fuoco dei cannoni da 75\u00a0mm e la 55\u00aa Divisione di riserva riusc\u00ec a organizzare una linea di sbarramento a est di Iverny e Villenoy; invece una brigata marocchina sub\u00ec pesanti perdite mentre cercava di avanzare e anche il tentativo francese di muovere da Villeroy venne respinto dal fuoco dell'artiglieria tedesca. Pi\u00f9 a nord si svilupparono aspri combattimenti nel bosco di Tilli\u00e8res dove la 56\u00aa Divisione di riserva francese venne attaccata da una divisione tedesca, mentre ancora pi\u00f9 a nord la 14\u00aa Divisione francese si trov\u00f2 improvvisamente in combattimento a Bouillancy. Al termine della giornata del 5 settembre, caratterizzata da scontri confusi e sanguinosi, il generale von Gronau decise di sospendere gli attacchi e ripiegare prudentemente su una linea pi\u00f9 arretrata; le sue truppe avevano subito forti perdite soprattutto a causa del tiro dell'artiglieria francese e inoltre era evidente che avevano di fronte forze molto superiori numericamente. Il generale riteneva urgente l'arrivo di rinforzi per consolidare le sue linee.\nIl generale von Kluck e il suo capo di stato maggiore, generale Hermann von Kuhl, divennero finalmente consapevoli della pericolosa situazione del fianco destro della 1\u00aa Armata, difeso solo dal debole IV Corpo d'armata di riserva e sottoposto a una crescente pressione da parte del nuovo raggruppamento francese. Le cattive notizie furono comunicate telefonicamente dal generale von Gronau a mezzanotte del 5 settembre; i generali von Kluck e von Kuhl tuttavia decisero di accettare la battaglia a est di Parigi, di raggruppare la maggior parte dell'armata, che si trovava in quel momento a sud della Marna, e attaccare verso ovest sull'Ourcq. Al primo mattino del 6 settembre il II Corpo d'armata della Pomerania del generale Alexander von Linsingen venne richiamato a nord della Marna e diretto verso Lizy-sur-Ourcq e Germigny-l'\u00c9v\u00eaque, mentre nel primo pomeriggio anche il IV Corpo prussiano del generale Sixt von Arnim ricevette gli ordini di sospendere l'avanzata a sud della Marna e marciare a tappe forzate verso nord-ovest. In realt\u00e0 sembra che i generali von Kluck e von B\u00fclow inizialmente ritennero che le forze francesi in azione a est di Parigi fossero solo retroguardie e solo il ritrovamento il 6 settembre di copie dell'appello alle truppe del generale Joffre chiar\u00ec la situazione; all'OHL, informati degli ultimi sviluppi, il generale von Moltke e il colonnello Tappen compresero che la ritirata nemica era finita e stava iniziando la battaglia decisiva. Il colonnello Tappen parl\u00f2 di \"giorno della decisione\" e disse che \"finalmente li abbiamo agganciati\", che \"sar\u00e0 uno scontro durissimo\" e che \"le nostre valorose truppe conoscono bene il loro compito\".\n6 settembre.\nAl mattino del 6 settembre le avanguardie francesi occuparono il terreno abbandonato dal IV Corpo di riserva che durante la notte aveva preso posizione sul margine orientale del \"plateau\" di Multien, a ovest dell'Ourcq; gli ordini del generale Maunoury prevedevano di riprendere l'offensiva e marciare verso le cittadine di Saint-Soupples e Marcilly con il raggruppamento di riserva del generale Lamaze; verso Penchard con la 45\u00aa Divisione e verso il \"plateau\" con il 7\u00ba Corpo d'armata del generale Vautier. I combattimenti iniziarono alle ore 10:00, ma alle ore 12:00 arrivarono sul campo di battaglia le due divisioni del II Corpo d'armata del generale von Linsingen che, dopo una marcia forzata di sessanta chilometri, presero posizione sulle due ali dello schieramento tedesco. Nonostante l'arrivo di questi rinforzi, il generale Maunoury riprese ostinatamente gli attacchi dopo aver raggruppato le forze del generale Lamaze; fino alle ore 16:30 i francesi sferrarono continui assalti frontali ma non riuscirono a progredire sul terreno scoperto battuto dal fuoco tedesco; a Barcy la 55\u00aa Divisione venne respinta con gravi perdite, mentre a Chambry la 45\u00aa Divisione e la divisione marocchina del generale Ernest Joseph Blondlat non ottennero risultati di fronte alla resistenza della 3\u00aa Divisione di fanteria del generale Karl von Trossel. A Etr\u00e9pilly la 56\u00aa Divisione, dopo una serie di assalti infruttuosi, venne contrattaccata e riusc\u00ec a stabilizzare la situazione grazie al fuoco di quattro cannoni da 75\u00a0mm impiegati a distanza ravvicinata.\nAnche negli altri settori l'offensiva della 6\u00aa Armata non raggiunse risultati decisivi; mentre la 63\u00aa Divisione riusc\u00ec a guadagnare terreno e a conquistare la \"Ferme de Champfleury\" e la cittadina di Puisieux, pi\u00f9 a nord la 14\u00aa Divisione francese venne contrattaccata e riperse parte delle posizioni conquistate. Gli scontri erano stati molto aspri e sanguinosi e anche le truppe tedesche avevano subito perdite pesanti; il IV Corpo di riserva era ormai molto indebolito e moralmente provato e anche il II Corpo necessitava di rinforzi. Il generale von Linsingen in serata richiese l'intervento urgente del IV Corpo d'armata del generale von Arnim che su ordine del generale von Kluck si stava avvicinando da sud-est; i primi reparti raggiunsero alle ore 02:00 del 7 settembre l'area dei combattimenti.\nIl generale von Kluck dovette fronteggiare la situazione sull'Ourcq con forze insufficienti per raggiungere il successo. Egli era consapevole che lo spostamento del II e del IV Corpo aveva lasciato una pericolosa area scoperta a sud tra Varreddes e Sancy-l\u00e8s-Provins, cos\u00ec per controllare la situazione e guadagnare tempo il comando della 1\u00aa Armata decise di impiegare in questa zona il I e il II Corpo di cavalleria dei generali von Richthofen e von der Marwitz. Durante la notte del 7 settembre i generali von Kluck e von Kuhl decisero di aver bisogno di tutte le loro forze sull'Ourcq; furono inviati messaggi al comando della 2\u00aa Armata per avere a disposizione il III e il IX Corpo d'armata che in quel momento erano in combattimento pi\u00f9 a ovest sul Grand Morin tra Esternay e Choisy.\nDurante la giornata del 6 settembre la 6\u00aa Armata francese aveva ricevuto di rinforzo la 61\u00aa Divisione di riserva; il generale Maunoury necessitava di quante pi\u00f9 forze possibili a disposizione e l'arrivo delle truppe era di estrema urgenza. Fu in questa fase, nella giornata del 7 settembre, che si verific\u00f2 il famoso episodio dei \"taxi della Marna\": per accelerare al massimo il trasporto a nord dell'Ourcq del 4\u00ba Corpo d'armata del generale Bo\u00eblle, il governatore di Parigi, generale Gallieni, fece ricorso all'espediente improvvisato di trasferire a 50 chilometri a nord una parte della 7\u00aa Divisione, appena arrivata esausta dopo una serie di marce forzate, sui taxi di Parigi, frettolosamente requisiti. Circa 1.200 taxi (principalmente Renault Type AG e Type AG-1) furono radunati all'H\u00f4tel des Invalides e caricarono nel sobborgo parigino di Livry-sur-Seine ciascuno quattro o cinque soldati del 103\u00ba e 104\u00ba Reggimento di fanteria. Le truppe, circa 4.000 soldati, giunsero a destinazione nella regione di Nanteuil alle ore 02:00 dell'8 settembre; durante il trasporto le unit\u00e0 si frammischiarono e raggiunsero il luogo di raggruppamento in modo disorganizzato. Questo trasferimento d'emergenza non rivestiva in realt\u00e0 un ruolo decisivo ed ebbe limitata importanza per l'esito degli scontri, ma l'episodio e il patriottico impegno dei taxisti parigini divennero la rappresentazione simbolica pi\u00f9 famosa della battaglia della Marna.\n7 settembre.\nNel frattempo il mattino del 7 settembre il generale Maunoury aveva ripreso i suoi attacchi ma il IV Corpo tedesco di riserva e il II Corpo d'armata erano stati rinforzati dall'arrivo della 7\u00aa e 8\u00aa Divisione del IV Corpo d'armata del generale von Arnim; gli assalti francesi incontrarono una forte resistenza. La 45\u00aa Divisione del generale Antoine Drude venne fermata dal fuoco dell'artiglieria tedesca a est di Chambry e a Puiseux la 63\u00aa Divisione di riserva diede segno di cedimento. La situazione venne ristabilita per i francesi grazie all'intervento risolutivo dei cannoni da 75\u00a0mm del 5\u00ba Reggimento d'artiglieria del colonnello Robert Nivelle; i pezzi mantennero un fuoco rapido al ritmo di venti colpi al minuto e frantumarono l'assalto della fanteria tedesca, stabilizzando momentaneamente la situazione. A nord la 14\u00aa Divisione francese non riusc\u00ec ad avanzare mentre tutti gli attacchi della 61\u00aa Divisione di riserva contro il villaggio di Betz vennero respinti dalla 7\u00aa Divisione tedesca, appena arrivata dopo una marcia forzata di sessanta chilometri. A \u00c9tr\u00e9pilly, difesa da due reggimenti del IV Corpo di riserva, si svolsero nuovamente combattimenti violenti; i tedeschi tentarono di avanzare verso ovest ma vennero bloccati dal fuoco dell'artiglieria francese e nel pomeriggio furono contrattaccati dal 2\u00ba Reggimento zuavi. I tedeschi ripiegarono e il villaggio cadde temporaneamente in mano francese, ma nella notte i tedeschi contrattaccarono e rientrarono a Etr\u00e9pilly dove si svolsero durissimi scontri notturni senza esito intorno al cimitero. Pi\u00f9 a sud la 3\u00aa Divisione tedesca, attaccata dalla divisione marocchina, mantenne con difficolt\u00e0 le sue precarie posizioni a Varreddes.\nIl generale von Kluck durante la notte del 6-7 settembre aveva preso la rischiosa decisione di ritirare anche il III e il IX Corpo d'armata dalla linea di combattimento sul Grand Morin e trasferirli subito a marce forzate a nord per rinforzare il suo schieramento sull'Ourcq. Questa iniziativa, presa senza consultare preventivamente n\u00e9 il generale von Moltke, n\u00e9 il generale von B\u00fclow, creava un pericoloso varco nelle linee tedesca sul fianco destro della 2\u00aa Armata e rischiava di pregiudicare l'esito complessivo della battaglia favorendo l'avanzata nemica, ma von Kluck, un comandante aggressivo e determinato, riteneva che la sua cavalleria avrebbe potuto guadagnare tempo ritardando i progressi francesi nel varco; il generale era sicuro, dopo aver concentrato le sue forze, di poter sconfiggere il raggruppamento francese che lo aveva attaccato sull'Ourcq e di poter marciare su Parigi decidendo in un colpo solo la battaglia. Il III Corpo d'armata berlinese del generale Ewald von Lochow e il IX Corpo d'armata anseatico del generale Ferdinand von Quast si erano messi in movimento nella mattinata del 7 settembre ed erano in avvicinamento a tappe forzate; nel frattempo le forze della 1\u00aa Armata continuarono a respingere con successo nuovi attacchi della 6\u00aa Armata del generale Maunoury che nonostante i rinforzi era esausta e indebolita dalle pesanti perdite\n8 settembre.\nNella giornata dell'8 settembre nel settore centrale delle linee a Trocy-en-Multien l'artiglieria tedesca riusc\u00ec a bloccare gli attacchi francesi, mentre nelle alture a est di Etr\u00e9pilly il IV Corpo di riserva del generale von Gronau, dopo tre giorni di battaglia, era stanco e decimato. Dopo essere stato sottoposto al fuoco dell'artiglieria francese tutto il giorno venne fortunatamente rinforzato in serata dalla 5\u00aa Divisione del III Corpo d'armata appena arrivata e subito mandata in linea. La situazione tedesca era pi\u00f9 difficile a sud dove la 3\u00aa Divisione del II Corpo stava subendo forti perdite sotto il fuoco dei cannoni da 75\u00a0mm e gli attacchi della divisione marocchina; la divisione inoltre iniziava a essere minacciata sul fianco sinistro dall'avanzata britannica nel varco. Nel corso della giornata il generale von Kluck decise di ritirare la 3\u00aa Divisione che abbandon\u00f2 Varredes, distrusse i ponti sulla Marna e prese posizione pi\u00f9 a est sulle alture di Congis-sur-Th\u00e9rouanne. Si concluse con un fallimento invece la manovra di aggiramento sul fianco settentrionale tentata dalla 7\u00aa e dalla 61\u00aa Divisione francesi che, dopo aver guadagnato inizialmente terreno conquistando \u00c9tavigny, furono bloccate dal IV Corpo d'armata tedesco del generale von Arnim che era stato rinforzato dai primi reparti in arrivo della 6\u00aa Divisione del III Corpo d'armata.\nIl generale Maunoury era consapevole che le sue forze non erano in grado di ottenere un successo decisivo e che si stavano indebolendo, e temeva un contrattacco tedesco in forze; il generale Gallieni era preoccupato e sollecit\u00f2 Maunoury a mantenere le posizioni \"con la massima energia\". Anche il generale Joffre riconobbe che la 6\u00aa Armata non poteva pi\u00f9 attaccare ma contava che avrebbe potuto continuare a combattere su posizioni difensive e trattenere le forze tedesche; il comandante in capo decise di inviare di rinforzo la 37\u00aa Divisione e le truppe territoriali del generale Albert d'Amade per coprire il fianco sinistro. Il comandante della 6\u00aa Armata descrisse le sue truppe come \"decimate e esauste\" ma assicur\u00f2 che stava resistendo \"su tutte le posizioni\"; egli ipotizzava eventualmente di guadagnare tempo ripiegando lentamente verso Parigi.\nIl generale von Kluck era ancora fiducioso: nonostante la crescente pressione subita sul suo fianco sinistro a causa dell'ampio varco in cui avanzavano i britannici, nella notte dell'8-9 settembre comunic\u00f2 all'alto comando che riteneva che il giorno seguente avrebbe raggiunto la vittoria per mezzo di un attacco decisivo sferrato sul fianco settentrionale con le due divisioni del IX Corpo d'armata del generale von Quast che stavano arrivando, rinforzate con la 6\u00aa Divisione del III Corpo e con la brigata di riserva del generale Rudolf von Lepel che stava marciando verso sud dopo essere partita da Bruxelles. In realt\u00e0 la posizione isolata della 1\u00aa Armata stava diventando sempre pi\u00f9 pericolosa; al mattino del 9 settembre i generali von Kluck e von Kuhl appresero notizie precise dal generale von B\u00fclow sulla ritirata verso la Marna della 2\u00aa Armata, mentre la cavalleria tedesca comunic\u00f2 che la situazione nel varco tra le due armate era sempre pi\u00f9 critica.\n9 settembre.\nL'attacco del IX Corpo d'armata del generale von Quast inizi\u00f2 il mattino del 9 settembre sull'ala settentrionale; la 61\u00aa e la 7\u00aa Divisione francese furono messe in difficolt\u00e0 e dovettero ripiegare fino a una linea difensiva pi\u00f9 arretrata. La situazione francese apparve ancor pi\u00f9 difficile dopo l'arrivo da nord della brigata del generale von Lepel che super\u00f2 la resistenza di due reggimenti di riserva, raggiunse la strada a sud di Nanteuil-le-Haudouin e mise in pericolo le comunicazioni della 61\u00aa Divisione. L'intervento dei cannoni da 75\u00a0mm del 44\u00ba Reggimento d'artiglieria e di reparti di cavalleria riusc\u00ec a stabilizzare momentaneamente la situazione e fermare i tedeschi. Nel frattempo tuttavia la posizione del fianco sinistro della 1\u00aa Armata tedesca era peggiorata, sicch\u00e9 il generale von Kluck dovette far ripiegare verso Coulombs-en-Valois alle ore 09.30 il II e il IV Corpo d'armata per fronteggiare l'avanzata a sud della Marna dei britannici, mentre il generale von B\u00fclow comunic\u00f2 che aveva deciso di ritirarsi ulteriormente fino a Dormans.\nIl generale von Kluck organizz\u00f2 una riunione con i suoi generali per esaltarne la risolutezza e accelerare l'attacco sull'ala settentrionale; apparve ancora molto risoluto affermando che \"ogni soldato doveva essere convinto della vittoria\" e che se l'attacco avesse avuto successo \"sarebbe stata raggiunta la vittoria finale\". Anche il generale von Quast era ottimista e ritenne che le forze francesi rimaste non sarebbero state in grado di fermare il suo attacco verso Parigi. Le cose cambiarono completamente dopo le ore 11:30 quando al quartier generale della 1\u00aa Armata a Mareuil-sur-Ourcq giunse il tenente colonnello Richard Hentsch, inviato dal generale von Moltke per valutare la situazione e prendere eventuali decisioni.\nI combattimenti sul Petit e sul Grand Morin.\n6 settembre.\nIl 6 settembre il generale Franchet d'Esperey diede inizio al contrattacco della 5\u00aa Armata; dopo aver sostituto il generale Lanrezac il 3 settembre il nuovo comandante, tenace e combattivo, aveva deciso di marciare in direzione di Montmirail da sud sperando di poter coordinare la sua offensiva con un attacco dei britannici da sud-ovest. Il 4 settembre il generale Franchet d'Esperey si era incontrato con il generale Henry Wilson che era sembrato concordare con questo piano e aveva garantito il concorso britannico.\nLe truppe francesi, estenuate dalla lunga ritirata, erano stanche e indebolite e lo stesso generale Franchet d'Esperey era consapevole della difficile situazione; i comandanti e i soldati tuttavia dimostrarono \"\u00e9lan\" e un morale alto. Prima dell'inizio dell'offensiva vennero individuati i movimenti di grandi colonne tedesche che si stavano allontanando dal fronte e marciavano verso nord-est; le difese tedesche di fronte alla 5\u00aa Armata in effetti si stavano indebolendo dopo che il II e del IV Corpo d'armata dei generali von Linsingen e von Arnim erano in corso di trasferimento, su ordine del generale von Kluck diramato a mezzanotte del 6 settembre, abbandonando il settore del Grand Morin per raggiungere il resto della 1\u00aa Armata tedesca e contribuire a respingere gli attacchi sull'Ourcq del generale Maunoury. Il generale Franchet d'Esperey attacc\u00f2 con tre corpi d'armata in prima linea: il 18\u00ba Corpo del generale Louis de Maud'huy marci\u00f2 verso Montceaux-l\u00e8s-Provins; il 3\u00ba Corpo del generale Emile Hector Hache attacc\u00f2 Courgivaux, mentre il 1\u00ba Corpo d'armata del generale Henry Victor Deligny diede l'assalto a Esternay. Il 10\u00ba Corpo del generale Gilbert Defforges sarebbe rimasto di riserva, mentre il corpo di cavalleria doveva cercare di mantenere i collegamenti sui fianchi dell'armata.\nIl 18\u00ba Corpo d'armata concentr\u00f2 una grande massa di artiglieria campale da 75\u00a0mm; il generale Maud'huy intendeva effettuare un bombardamento preliminare di grande potenza prima di attaccare Montceaux-l\u00e8s-Provins e raggrupp\u00f2 oltre 200 cannoni da 75\u00a0mm del suo corpo d'armata, rinforzati dalle batterie della 6\u00aa Divisione e delle 53\u00aa e 69\u00aa Divisione di riserva. I cannoni francesi distrussero l'artiglieria tedesca, costituita da sole quattro batterie, e quindi bersagliarono le posizioni della fanteria; la cittadina era occupata da elementi di tre reggimenti tedeschi del III Corpo d'armata del generale Ewald von Lochow che, nonostante avessero subito un bombardamento d'artiglieria definito \"mostruoso\", si difesero nelle fattorie che dovettero essere conquistate sistematicamente dalla 35\u00aa e dalla 6\u00aa Divisione francese; alle ore 23:00, Montceaux-l\u00e8s-Provins cadde in mano delle truppe francesi.\nContemporaneamente gli altri attacchi della 5\u00aa Armata si sviluppavano lentamente e con difficolt\u00e0 di fronte alla resistenza tedesca: il 1\u00ba Corpo d'armata non riusc\u00ec a conquistare Esternay, ben difesa dal IX Corpo d'armata tedesco del generale Ferdinand von Quast, mentre il corpo di cavalleria si mantenne in difesa senza contribuire all'offensiva. Maggiori risultati raggiunse il 10\u00ba Corpo d'armata del generale Defforges che intervenne sull'estrema destra, attacc\u00f2 il X Corpo di riserva tedesco del generale Johannes von Eben e raggiunse con successo la cittadina di Charleville sulle colline sovrastanti il corso del fiume Petit Morin. Molto pi\u00f9 agevole fu l'avanzata delle truppe britanniche; il BEF marciava su un terreno difeso solo da reparti di retroguardia tedesche e da alcune unit\u00e0 di cavalleria, dopo che il II e il IV Corpo germanico avevano abbandonato fin dal mattino del 6 settembre le loro posizioni su ordine del generale von Kluck e si stavano trasferendo a marce forzate sull'Ourcq. In serata le avanguardie britanniche giunsero senza grande difficolt\u00e0 fino alle rive del fiume Grand Morin, tra Cr\u00e9cy-la-Chapelle e Choisy-en-Brie. L'avanzata dei tre corpi d'armata britannici, iniziata oltre venti chilometri pi\u00f9 indietro della linea di partenza prevista dal generale Joffre, procedette con grande lentezza e prudenza nonostante la limitata resistenza nemica; sulla sinistra il I Corpo d'armata del generale Douglas Haig, temendo di incontrare reparti del I Corpo di cavalleria tedesco, ferm\u00f2 l'avanzata fino alle ore 15:30 permettendo al IV Corpo tedesco di sganciarsi indisturbato verso l'Ourcq. I britannici trovarono posizioni abbandonate e subirono perdite modeste; il generale Franchet d'Esperey era molto irritato dall'esitazione britannica e sollecit\u00f2 una pi\u00f9 rapida avanzata.\nNonostante la prudente avanzata britannica, il generale von B\u00fclow era molto preoccupato; le sue forze erano indebolite e sottoposte a crescenti attacchi, inoltre il trasferimento del IV Corpo sul fronte dell'Ourcq aveva pericolosamente esposto il suo fianco destro. Intorno alla mezzanotte del 6 settembre il comandante della 2\u00aa armata decise di far ripiegare a nord del Petit Morin, a ovest di Montmirail, il III e il IX Corpo d'armata in collegamento sulla loro sinistra con il X Corpo d'armata di riserva. Questo movimento di ritirata per circa 15-20 chilometri ampli\u00f2 il varco di circa trenta chilometri nelle linee tedesche tra l'ala destra della 2\u00aa Armata e l'ala sinistra della 1\u00aa Armata coperto solo dai due corpi di cavalleria tedesca. La manovra di ritirata si effettu\u00f2 con difficolt\u00e0, sotto la pressione dei francesi e cost\u00f2 dure perdite: nella fattoria Guebarr\u00e8 un battaglione del X Corpo di riserva del generale von Eben venne tagliato fuori e circondato. I francesi rifiutarono di accogliere la resa e distrussero il reparto con una concentrazione di artiglieria da 75\u00a0mm; 93 uomini furono catturati e 450 furono uccisi.\n7 settembre.\nLa situazione dello schieramento tedesco divenne ancor pi\u00f9 difficile quando alle ore 10:00 del 7 settembre il generale von Kluck prese l'azzardata decisione di ritirare dal fronte del Petit Morin e di trasferire sull'Ourcq anche il III Corpo d'armata del generale von Lochow e il IX Corpo d'armata del generale von Quast. Questa rischiosa manovra, resa difficile dal fatto che i due corpi erano in combattimento contro i francesi e quindi ebbero notevoli problemi per sganciarsi prima di marciare verso nord, ampliava ulteriormente il varco sulla destra della 2\u00aa Armata del generale von B\u00fclow; questo spazio quasi privo di truppe tedesche misurava ormai oltre cinquanta chilometri attraverso il quale il corpo di spedizione britannico avrebbe potuto avanzare quasi indisturbato. Il generale von B\u00fclow apprese con costernazione che altri due corpi d'armata avevano lasciato il suo fronte e cerc\u00f2 di coprire il suo fianco destro facendo intervenire il VII Corpo d'armata del generale Karl von Einem a fianco del X Corpo di riserva.\nIl 7 settembre il generale Franchet d'Esperey riprese l'offensiva; i corpi francesi avanzarono metodicamente cercando di mantenere i contatti laterali tra i reparti e rilevarono subito che i tedeschi erano in piena ritirata. L'obiettivo principale dell'armata era la citt\u00e0 di Montmirail. Il 10\u00ba Corpo d'armata del generale Defforges raggiunse e super\u00f2 il Grand Morin incontrando solo la debole opposizione di retroguardie; sulla destra il 1\u00ba Corpo d'armata del generale Deligny occup\u00f2 finalmente Esternay che era gi\u00e0 stata evacuata dai tedeschi, invece il 3\u00ba corpo del generale Hache dovette affrontare alcuni reparti del IX Corpo tedesco che non erano riusciti a sganciarsi in tempo. La 5\u00aa Divisione del generale Charles Mangin e la 6\u00aa Divisione del generale Philippe P\u00e9tain attaccarono, conquistarono le cittadine di Escardes e Courgivaux e raggiunsero il Grand Morin. Durante il 7 settembre il BEF riprese la sua lenta ed esitante avanzata verso nord; nonostante i segni evidenti di ritirata, i reparti britannici marciarono tutto il giorno quasi senza combattere e affrontarono solo deboli unit\u00e0 di cavalleria; venne finalmente superato il Grand Morin. Un tentativo promosso dal generale Gallieni di cooperare con i britannici facendo avanzare l'8\u00aa Divisione del generale Lartigue a sud di Meaux venne contrastato dalle mitragliatrici tedesche della 3\u00aa Divisione del generale von Trossel che dalla riva settentrionale della Marna inflissero dure perdite.\n8 settembre.\nL'8 settembre finalmente il BEF fece maggiori progressi e raggiunse il Petit Morin che venne superato dopo combattimenti a Sablonni\u00e8res. Dopo che la cavalleria si era trovata in difficolt\u00e0, fu la fanteria della 4\u00aa e 5\u00aa Divisione che riusc\u00ec a passare il fiume. Nel tardo pomeriggio i tedeschi ripiegarono a sud della Marna nella regione di La Fert\u00e9-sous-Jouarre. Nonostante questi risultati il generale Joffre era esasperato dalla lentezza britannica; in tre giorni il BEF, pur disponendo di una superiorit\u00e0 schiacciante di forze, era avanzato in uno spazio quasi libero di soli 40 chilometri.\nContemporaneamente la 5\u00aa Armata francese del generale Franchet d'Esperey aveva ripreso l'offensiva su tutta la linea raggiungendo importanti successi; mentre il 10\u00ba Corpo d'armata del generale Defforges deviava verso destra per supportare il fianco sinistro del generale Foch in difficolt\u00e0 nelle paludi di Saint-Gond, il 1\u00ba Corpo d'armata marci\u00f2 da sud verso Montmirail; l'artiglieria tedesca mantenne un fuoco intenso rallentando l'avanzata. I cannoni francesi ebbero difficolt\u00e0 a individuare la posizione delle batterie di obici tedesche e non riuscirono a sopprimerne il fuoco, tuttavia i francesi ripresero l'avanzata e attraversarono il Petit Morin a est di Montmirail. L'artiglieria tedesca intralci\u00f2 con il suo continuo ed efficace intervento anche l'avanzata al centro del 3\u00ba Corpo d'armata del generale Deligny; la 5\u00aa Divisione del generale Mangin costituiva l'elemento di punta del corpo d'armata ma, a causa del fuoco dei cannoni nemici, raggiunse la riva meridionale del Petit Morin solo in serata e il suo primo tentativo di attraversarlo venne respinto alle ore 20:00.\nLa situazione della 2\u00aa Armata tedesca divenne invece veramente critica a causa dei successi raggiunti a ovest dal 18\u00ba Corpo d'armata del generale Maud'hury. In questo settore molto esposto dopo la partenza dei corpi d'armata richiamati dal generale von Kluck, le difese tedesche erano affidate al VII Corpo d'armata del generale von Einem che occupava Montmirail con la 14\u00aa Divisione e copriva il suo fianco destro a Marchais-en-Brie con la 13\u00aa Divisione. L'attacco delle due divisioni del 18\u00ba Corpo francese fu preceduto da un pesante bombardamento d'artiglieria notturno; i francesi raggiunsero e superarono il Petit-Morin e alle ore 12:00 con un violento assalto sbaragliarono le difese tedesche e attaccarono Marchais-en-Brie; la cittadina cadde in serata dopo un attacco finale della 36\u00aa Divisione del generale Jouannic. La conquista francese di Marchais-en-Brie era molto importante perch\u00e9 aveva permesso di aggirare il fianco destro della 2\u00aa Armata e Montmirail era ora minacciata da due direzioni. Il generale von B\u00fclow e il suo capo di stato maggiore, generale Otto von Lauenstein, erano molto pessimisti e decisero che si rendeva inevitabile un'ulteriore ritirata. Montmirail venne evacuata e il VII Corpo del generale von Einem e il X Corpo di riserva del generale von Eben ripiegarono verso est fino alla linea Margny-Le Thoult, ampliando ancora la distanza tra il fianco destro della 2\u00aa Armata e quello sinistro della 1\u00aa Armata.\nAlle ore 19:45 dell'8 settembre il tenente colonnello Richard Hentsch, ufficiale inviato al fronte dal generale von Moltke con pieni poteri, arriv\u00f2 al quartier generale della 2\u00aa Armata al castello di Montmort dove parl\u00f2 subito con il generale von Lauenstein e con il capo ufficio operazioni, tenente colonnello Arthur Matthes. Il generale von Lauenstein rifer\u00ec che la situazione dell'armata era molto grave; nel successivo incontro con il generale von B\u00fclow, quest'ultimo parl\u00f2 di situazione \"seria e anche pericolosa\" e recrimin\u00f2 duramente contro il comportamento del generale von Kluck, la cui scarsa collaborazione a suo dire aveva provocato l'ampliamento del varco tra le due formazioni dell'ala destra tedesca. Durante la riunione giunsero le pessime notizie della caduta di Marchais-en-Brie e dell'aggiramento del fianco destro; queste novit\u00e0 scossero tutti i presenti, gli ufficiali della 2\u00aa Armata ammisero che non c'erano riserve disponibili, che la situazione era \"disperata\" e che l'armata si stava \"disintegrando\". Per la prima volta si parl\u00f2 esplicitamente di ritirata generale. Il tenente colonnello Hentsch mantenne la calma, condivise in generale le valutazioni degli altri ufficiali e alle ore 06:00 del 9 settembre part\u00ec per raggiungere il quartier generale della 1\u00aa Armata per convincere il generale von Kluck a interrompere la battaglia sull'Ourcq. Dopo la sua partenza il generale von B\u00fclow, molto demoralizzato e del tutto convinto dopo gli ultimi rapporti che un reale sfondamento era in corso nel varco dove erano segnalate numerose colonne nemiche in avanzata, alle ore 09:02 del 9 settembre comunic\u00f2 ai generali von Kluck e von Hausen che la 2\u00aa Armata \"iniziava la ritirata generale\".\n9 settembre.\nDopo i successi dell'8 settembre il generale Franchet d'Esperey era molto ottimista; diram\u00f2 un proclama alle truppe in cui definiva il nemico \"in piena ritirata\" e sollecitava un \"vigoroso inseguimento\". Il generale francese era consapevole della necessit\u00e0 di continuare l'offensiva senza ritardi; vennero quindi comunicati nuovi ordini alle formazioni della 5\u00aa Armata per sfruttare la situazione. Mentre il corpo di cavalleria del generale Conneau avrebbe mantenuto i collegamenti con i britannici sul fianco sinistro, il 18\u00ba e il 1\u00ba Corpo d'armata avrebbero marciato verso nord in direzione di Ch\u00e2teau-Thierry e di Cond\u00e9-en-Brie, mentre il 10\u00ba Corpo d'armata sul fianco destro si sarebbe diretto verso est per supportare il generale Foch la cui 9\u00aa Armata stava duramente combattendo nelle paludi di Saint-Gond. Per attraversare rapidamente la Marna, il generale Franchet d'Esperey fece portare avanti gli equipaggi da ponte.\nNonostante i propositi del generale Franchet d'Esperey, l'avanzata francese il 9 settembre si svilupp\u00f2 lungo tutto il fronte lentamente e senza riuscire ad agganciare i tedeschi e bloccarne la ritirata. Sull'ala destra le operazioni francesi furono intralciate dalle difficolt\u00e0 del generale Foch le cui truppe avevano subito un insuccesso a Mondement; il 1\u00ba Corpo d'armata del generale Deligny venne quindi inviato a est verso \u00c9toges sperando di colpire alle spalle il X Corpo d'armata tedesco. I francesi avanzarono di alcuni chilometri con poca difficolt\u00e0 ma non riuscirono a intercettare i tedeschi. Anche il 3\u00ba Corpo d'armata del generale Hache incontr\u00f2 poca resistenza; solo deboli retroguardie intralciarono l'avanzata a Margny alle ore 16:00 e i francesi, dopo aver fatto intervenire l'artiglieria, riuscirono a raggiungere la Marna e attraversarla a Dormans. Alle ore 12:00 intanto sul fianco sinistro il 18\u00ba Corpo d'armata del generale Maud'huy aveva a sua volta preso posizione sulla riva settentrionale del fiume dopo aver liberato Ch\u00e2teau-Thierry. La cavalleria francese mostr\u00f2 poco slancio durante questa fase e non riusc\u00ec a ostacolare seriamente il ripiegamento tedesco.\nIl Corpo di spedizione britannico continu\u00f2 anche il 9 settembre ad avanzare con prudenza e lentezza; il generale French ritenne pericoloso accelerare la marcia e, mancando di precise informazioni sulle forze nemiche presenti, prefer\u00ec procedere con grande circospezione. Anche la cavalleria britannica in pratica non svolse i suoi compiti di inseguimento e si limit\u00f2 a mantenere i collegamenti con il fianco sinistro francese. Queste esitazioni favorirono la ritirata tedesca che si svilupp\u00f2 ordinatamente. Alle ore 05:30 i britannici del I Corpo del generale Haig erano gi\u00e0 a nord della Marna dopo aver passato il fiume senza incontrare resistenza a Nogent-sur-Marne e Azy-sur-Marne ma, nonostante i chiari segni della ritirata tedesca, l'identificazione aerea di colonne nemiche a nord di Ch\u00e2teau-Thierry spinse il generale French a fermare temporaneamente l'avanzata del I Corpo alle ore 15:30. A ovest anche il II Corpo del generale Smith-Dorrien attravers\u00f2 la Marna nella mattinata a Nanteuil-sur-Marne ma venne bloccato fino alle ore 18:00 da una formazione improvvisata tedesca al comando del generale Kraewel. Maggiori difficolt\u00e0 incontr\u00f2 ancora pi\u00f9 a ovest il III Corpo d'armata del generale William Pulteney che fu contrastato dal fuoco delle mitragliatrici e dell'artiglieria tedesca schierata sulla riva settentrionale della Marna intorno a La Fert\u00e8-sous-Juarre. Dopo alcuni tentativi falliti i britannici passarono il fiume ma non riuscirono ad avanzare ulteriormente e non furono in grado di sferrare l'attacco contro il fianco sinistro e le retrovie della 1\u00aa Armata tedesca, come insistentemente richiesto dal generale Maunoury.\nI combattimenti nelle paludi di Saint-Gond.\n6 settembre.\nIl generale Joffre si era preoccupato fin dalla fine di agosto, mentre organizzava le forze per sferrare la controffensiva sull'ala sinistra, di mantenere la coesione della sua ala destra che era duramente pressata dalla 4\u00aa e dalla 5\u00aa Armata tedesche. La 3\u00aa Armata del generale Sarrail e la 4\u00aa Armata del generale de Langle de Cary riuscirono a difendere il loro terreno e a proteggere la piazzaforte di Verdun, ma il comandante in capo francese era stato costretto a costituire con forze improvvisate una nuova 9\u00aa Armata, affidata al generale Ferdinand Foch per chiudere il varco nelle difese che si era creato tra la 5\u00aa Armata a sinistra e la 4\u00aa Armata a destra. La 9\u00aa Armata, formata principalmente dal 9\u00ba Corpo del generale Pierre Dubois e dall'11\u00ba Corpo del generale Joseph Eydoux, doveva difendere l'area compresa tra il \"plateau\" di Brie a ovest, le impervie e quasi intransitabili paludi di Saint-Gond (\"Marais de Saint-Gond\") al centro e la pianura dello Champagne a est.\nSulla sinistra della 9\u00aa Armata era schierata la 5\u00aa Armata del generale Franchet d'Esperey che al mattino del 6 settembre aveva dato inizio alla sua offensiva in direzione di Montmirail; di fronte al generale Foch invece erano schierate l'ala sinistra della 2\u00aa Armata del generale von B\u00fclow e la 3\u00aa Armata del generale Max von Hausen che aveva ricevuto il 5 settembre l'ordine dal generale von Moltke di continuare ad avanzare verso Troyes e Vendoeuvre. I combattimenti in questo settore iniziarono a ovest dove una divisione del generale Foch combatt\u00e9 duramente, insieme al 10\u00ba Corpo del generale Defforges, senza cedere terreno contro il X Corpo d'armata hannoveriano del generale Albert Theodor Otto von Emmich; a est, lungo il corso del fiume Somme-Soude, i francesi dell'11\u00ba Corpo ebbero invece difficolt\u00e0 a organizzare una solida difesa e le truppe di una parte del corpo d'armata della Guardia prussiana del generale Karl von Plettenberg guadagnarono inizialmente terreno. Al centro il 9\u00ba Corpo d'armata aveva raggiunto il margine settentrionale delle paludi di Saint-Gond dove si scontr\u00f2 frontalmente con altri reparti della Guardia prussiana; dopo aspri scontri i francesi nel pomeriggio ripiegarono sul margine meridionale delle paludi. L'artiglieria francese intervenne con grande efficacia e i tedeschi furono fermati nonostante l'intervento, in aiuto della Guardia, dei sassoni del XII Corpo d'armata del generale Karl Ludwig d'Elsa.\n7 settembre.\nNonostante i difficili combattimenti del 6 settembre, il generale Foch intendeva riprendere con la massima energia gli attacchi per supportare, secondo le direttive del generale Joffre, l'offensiva principale dell'ala sinistra francese; i suoi piani prevedevano che l'11\u00ba Corpo d'armata avanzasse sul fianco destro dell'armata verso nord e nord-ovest, mentre al centro il 9\u00ba Corpo avrebbe sbarrato solidamente le paludi di Saint-Gond prima di attaccare a sua volta. I combattimenti tuttavia iniziarono sul fianco sinistro dove furono i tedeschi del X Corpo d'armata ad attaccare verso Soizy-aux-Bois e S\u00e9zanne.\nDurante la mattinata si accesero violenti combattimenti a Soizy-aux-Bois e nei boschi circostanti; i tedeschi fecero qualche progresso ma i francesi della 42\u00aa Divisione, rinforzati dall'artiglieria della 51\u00aa Divisione di riserva, contrattaccarono continuamente e riuscirono a frenarli sei chilometri a nord di S\u00e9zanne. Sulla destra la 19\u00aa Divisione tedesca attacc\u00f2 verso Mondemont e la cresta di Allemant, ma in questo settore era schierata la solida divisione marocchina del generale Georges Louis Humbert, appartenente al 9\u00ba Corpo d'armata, che tenne le sue posizioni nella parte occidentale delle paludi di Saint-Gond. Nella parte orientale del terreno paludoso e lungo il fiume Somme-Soude, i tedeschi subirono una serie di insuccessi contro l'11\u00ba Corpo d'armata francese del generale Eydoux e vennero continuamente bersagliati dall'artiglieria campale francese; il fuoco dei cannoni da 75\u00a0mm frustr\u00f2 ogni attacco della Guardia prussiana e dei sassoni della 3\u00aa Armata del generale von Hausen; i tedeschi, dopo una serie di attacchi e contrattacchi, vennero respinti sulle posizioni di partenza e non riuscirono ad aggirare le paludi n\u00e9 a superare la Somme-Soude.\nLa situazione tedesca stava diventando difficile; nel settore occidentale delle paludi le truppe della 2\u00aa Armata del generale von B\u00fclow, il X Corpo d'armata e il corpo d'armata della Guardia, distese su un lungo fronte con scarsi collegamenti con i reparti dell'armata schierati pi\u00f9 a ovest, erano molto indebolite dopo aver subito il micidiale tiro dell'artiglieria francese che intralciava ogni movimento; i soldati erano esausti dopo le lunghe marce e le continue battaglie. Nel settore orientale delle paludi, la situazione della 3\u00aa Armata del generale von Hausen appariva ancor pi\u00f9 critica. Il generale von Hausen aveva dovuto disperdere parte delle sue forze per sostenere le armate schierate sui fianchi; egli quindi aveva inviato a est, a sostegno della 4\u00aa Armata il XIX Corpo del generale Maximilian von Laffert, mentre parte del XII Corpo d'armata del generale d'Elsa aveva supportato a ovest gli attacchi della Guardia prussiana. La 3\u00aa Armata era quindi rimasta indietro con forze ridotte e durante la giornata del 7 settembre non aveva fatto alcun progresso; i sassoni aveano subito tutto il giorno il fuoco dei cannoni da 75\u00a0mm francesi.\nIl generale von Hausen, comandante della 3\u00aa Armata, prese un'audace iniziativa alle ore 17:00 del 7 settembre; ritenendo essenziale bloccare l'azione delle batterie d'artiglieria francese, decise di raggruppare le forze e attaccare all'alba con un assalto frontale alla baionetta il settore centro-orientale dello schieramento nemico, ritenuto pi\u00f9 debole, cercando di cogliere di sorpresa i francesi e mettere in pericolo le posizioni dei cannoni. L'attacco sarebbe stato diretto sulla sinistra dal generale Hans von Kirchbach con parte del XII Corpo d'armata di riserva, del XII e del XIX Corpo d'armata sassone; sulla destra avrebbero attaccato, con l'autorizzazione del generale von B\u00fclow, le due divisioni del corpo d'armata della Guardia prussiana del generale von Plettenberg. Dopo essere stato informato alle ore 21:15, in tarda serata il generale von Moltke approv\u00f2 il piano del generale von Hausen.\n8 settembre.\nL'attacco tedesco venne sferrato di sorpresa senza preparazione d'artiglieria all'alba dell'8 settembre; i soldati avanzarono con le baionette in canna e i fucili scarichi, fidando nella potenza dell'urto della massa. A destra l'attacco principale fu sferrato dalla 2\u00aa Divisione della Guardia, appoggiata sul fianco della 1\u00aa Divisione della Guardia, mentre a sinistra passarono all'assalto la 32\u00aa Divisione sassone e la 23\u00aa Divisione di riserva sassone. La fanteria avanz\u00f2 attraverso i terreni paludosi e raggiunse un brillante successo iniziale.\nLe principali difese francesi nel settore attaccato erano affidate alla 21\u00aa e 22\u00aa Divisione dell'11\u00ba Corpo d'armata del generale Eydoux, stanche e indebolite; questi reparti furono colti di sorpresa dall'inatteso attacco frontale e non riuscirono a fermare la fanteria tedesca che super\u00f2 le linee, conquist\u00f2 i villaggi di Norm\u00e9e e Lenharr\u00e9e, attravers\u00f2 la Somme-Soude e aggir\u00f2 a est le paludi di Saint-Gond. L'avanzata tedesca mise in pericolo le batterie dell'artiglieria campale francese che dovettero abbandonare le loro posizioni per evitare di essere travolte; le due divisioni dell'11\u00ba Corpo avevano subito gravi perdite e si ritirarono verso sud. Alle ore 06:15 la situazione dell'ala destra della 9\u00aa Armata sembrava veramente critica: l'11\u00ba Corpo aveva ripiegato di 6-8 chilometri a sud delle paludi; alle ore 12:00 le divisioni della Guardia prussiana arrivarono a F\u00e8re-Champenoise. Sulla sinistra i sassoni occuparono Sommesous e proseguirono verso il fiume Vesle. Il generale Foch era in seria difficolt\u00e0 ma, tenace e determinato, egli era deciso a non cedere e a perseverare contando alla fine di vincere. Impiegando la 18\u00aa Divisione e la 52\u00aa Divisione di riserva, i francesi riuscirono a organizzare una nuova, precaria linea difensiva; i sassoni furono contrastati dal fuoco dell'artiglieria e rallentarono la loro avanzata a sud-est di F\u00e8re-Champenoise. I francesi subirono gravissime perdite nel tentativo di fermare l'assalto tedesco; alcuni reggimenti furono quasi distrutti, molte unit\u00e0 si disorganizzarono, dovettero essere improvvisate formazioni di emergenza con i superstiti di reparti diversi. Tuttavia anche ai tedeschi l'avanzata allo scoperto in masse serrate alla baionetta era costata pesanti perdite, le truppe sassoni erano molto affaticate e prive di adeguato vettovagliamento; mancando di rinforzi, esaurirono presto il loro slancio e si trovarono in difficolt\u00e0. Le perdite totali nella forza d'attacco raggiunsero il 20% degli effettivi, anche le divisioni della Guardia prussiana uscirono molto provate dai violenti combattimenti. Il generale von Hausen dovette constatare al termine della giornata che l'assalto a sorpresa si era trasformato in un \"difficile e lento movimento in avanti\".\nMentre l'ala destra della 9\u00aa Armata francese rischiava di crollare, nella mattinata dell'8 settembre sul fianco sinistro invece i francesi avevano preso l'iniziativa contro le truppe tedesche del VII Corpo della 2\u00aa Armata che era gi\u00e0 in grande difficolt\u00e0 per il varco apertosi sulla sua ala destra e stava per iniziare la ritirata; la 42\u00aa Divisione e la combattiva divisione marocchina del generale Georges Louis Humbert respinsero il nemico, riconquistarono Soizy-aux-Bois e Saint-Prix e raggiunsero alle ore 09:00 il Petit Morin in collegamento sulla sinistra con la 5\u00aa Armata del generale Franchet d'Esperey. Ma il successo francese fu di breve durata; dopo aver appreso dell'assalto della Guardia e dei sassoni, anche il X Corpo d'armata del generale von Emmich pass\u00f2 all'attacco, riconquist\u00f2 il terreno perduto e prosegu\u00ec verso Mondement. In un primo momento anche la divisione marocchina dovette ritirarsi e cedere una parte delle paludi di Saint-Gond. Il generale Foch doveva fronteggiare una situazione di grande pericolo; a destra l'11\u00ba Corpo era in piena ritirata, mentre il centro delle sue linee era in posizione precaria. Nel corso della giornata egli aveva chiesto senza successo al generale de Langle de Cary il supporto delle sue truppe; alle ore 21:20 invece il generale Franchet d'Esperey promise di inviare in aiuto il 10\u00ba Corpo d'armata del generale Defforges. Grazie a questi rinforzi, Foch pot\u00e9 ritirare dalla prima linea la 42\u00aa Divisione e ridistribuire le sue riserve; il francese era determinato a contrattaccare come disse al generale Joffre nel suo famoso comunicato della notte.\n9 e 10 settembre.\nIn realt\u00e0, a causa della situazione complessiva lungo tutto il fronte, il generale von B\u00fclow al mattino del 9 settembre, dopo la visita del tenente colonnello Hentsch, prese la decisione di iniziare la ritirata generale della sua armata. In un primo tempo tuttavia, per ingannare i francesi e rallentare il loro inseguimento, i tedeschi ripresero gli attacchi che sembrarono nuovamente mettere in pericolo la posizione della 9\u00aa Armata. I principali combattimenti si svolsero dall'alba nei settori di Mondement e di F\u00e8re-Champenoise: con un attacco a sorpresa i soldati hannoveriani della 19\u00aa Divisione del X Corpo d'armata conquistarono Mondement, ma i francesi contrattaccarono e nel pomeriggio l'importante posizione tattica venne ripresa dalla divisione marocchina del generale Humbert. A sinistra i francesi del 10\u00ba Corpo d'armata, inviato in aiuto dal generale Franchet d'Esperey, guadagnarono terreno, superarono il Petit Morin e pressarono da vicino i tedeschi che si stavano ritirando.\nNel settore orientale delle paludi di Saint-Gond anche il generale von Hausen ordin\u00f2 nuovi attacchi con l'aiuto di truppe del XII Corpo di riserva; i soldati del corpo d'armata della Guardia prussiana sferrarono un altro assalto con ordine e disciplina, avanzando a sud di F\u00e8re-Champenoise e riuscendo a conquistare il villaggio di Connantre; i francesi si batterono accanitamente per fermarli e nel pomeriggio l'artiglieria intervenne con efficacia: i soldati della Guardia prussiana erano sfiniti e avevano subito di nuovo forti perdite. Sulla sinistra tre divisioni sassoni non riuscirono a fare molti progressi. Nel frattempo il generale von B\u00fclow aveva dato inizio alla ritirata delle sue forze schierate sulla destra dei sassoni e alle 17:00 la fanteria tedesca della 2\u00aa Armata cominci\u00f2 ad abbandonare il terreno conquistato nelle paludi di Saint-Gond, lasciando indietro delle retroguardie.\nMentre era impegnato a respingere i nuovi attacchi tedeschi, il generale Foch stava cercando di organizzare la controffensiva generale per riconquistare il terreno perduto nelle paludi; egli complet\u00f2 finalmente il raggruppamento delle sue forze, concentr\u00f2 sette divisioni del 9\u00ba e dell'11\u00ba Corpo d'armata e schier\u00f2 anche la sua riserva costituita dalla 42\u00aa Divisione che aveva appena concluso la marcia di trasferimento dall'ala sinistra all'ala destra dello schieramento. Inizialmente prevista per le 17:15 del 9 settembre, la controffensiva infine venne rinviata al giorno seguente. Il mattino del 10 settembre i francesi furono impegnati solo da sparse retroguardie dato che ormai i tedeschi erano in ritirata su tutta la linea; nel tardo pomeriggio del 9 settembre il generale von Hausen aveva appreso delle decisioni del generale von B\u00fclow e aveva quindi ordinato il ripiegamento anche di una parte della sua armata che rischiava di rimanere isolata. I soldati francesi del generale Foch erano esausti dopo giorni di continui combattimenti e il 10 settembre, rallentati dalle retroguardie e dal terreno paludoso, avanzarono lentamente verso nord rioccupando le posizioni ma senza riuscire ad agganciare il grosso delle truppe tedesche in ritirata.\nRitirata generale tedesca.\nLa missione del tenente colonnello Hentsch.\nDurante la battaglia il generale von Moltke e l'OHL, stabilito molto indietro a Lussemburgo, non riuscirono a mantenere il controllo delle armate sul campo a causa di gravi difficolt\u00e0 di comunicazione; il generale quindi non era tempestivamente informato della situazione e ricevette solo notizie incomplete e poco chiare che accentuarono il suo pessimismo di fondo. Dopo aver appreso del varco aperto tra la 1\u00aa e la 2\u00aa Armata, il generale von Moltke diede segno di cedimento del morale; egli stesso parl\u00f2 di \"orribile tensione\" e di \"terribili difficolt\u00e0\". L'8 settembre, quando da due giorni mancavano rapporti precisi da parte delle due armate dell'ala destra, arrivarono altre notizie confuse e all'OHL si diffuse quasi il panico. Il generale von Moltke quindi decise di inviare il tenente colonnello Richard Hentsch, capo del settore informazioni dell'OHL, ai quartier generali delle varie armate per chiarire la situazione e prendere i provvedimenti necessari. Il tenente colonnello ricevette la precisa autorizzazione di ordinare una ritirata \"se ritenuta indispensabile\" ed ebbe \"pieni poteri\" per poter agire a discrezione con l'autorit\u00e0 del capo di stato maggiore generale.\nIl tenente colonnello Hentsch lasci\u00f2 l'OHL alle ore 10:00 dell'8 settembre e inizi\u00f2, accompagnato dai capitani K\u00f6nig e Koeppen, la sua missione recandosi inizialmente ai quartier generali della 5\u00aa Armata raggiunto alle 13:00 e della 4\u00aa Armata, dove arriv\u00f2 alle 15:15. Le notizie che raccolse sulla situazione di queste due armate furono tranquillizzanti: entrambe stavano controllando la situazione e pianificavano nuovi attacchi. Alle ore 16:30 il tenente colonnello Hentsch si trasfer\u00ec a Ch\u00e2lons-sur-Marne dove era ubicato il quartier generale della 3\u00aa Armata; l'ufficiale parl\u00f2 con il capo di stato maggiore, generale Ernst von Hoeppner, che diede un quadro ottimistico della situazione. Il tenente colonnello pot\u00e9 quindi comunicare via radio all'OHL che la situazione trovata al fronte in queste tre armate era \"completamente favorevole\".\nLe cose cambiarono in serata quando Hentsch raggiunse il quartier generale della 2\u00aa Armata dove trov\u00f2 una situazione di scoramento e pessimismo tra gli ufficiali; l'armata venne definita in \"disgregazione\" e venne deciso quindi con il pieno consenso dell'ufficiale di iniziare la ritirata generale. Il tenente colonnello Hentsch si rec\u00f2 al mattino del 9 settembre a Mareuil-sur-Ourcq, sede del posto di comando della 1\u00aa Armata, dove giunse alle ore 11:30 e incontr\u00f2 subito il capo di stato maggiore, generale von Kuhl che parve non eccessivamente preoccupato. Il generale von Kuhl non nascose la minaccia sul fianco sinistro dell'armata, ma afferm\u00f2 che era in corso una manovra decisiva per aggirare il fianco sinistro dei francesi; consider\u00f2 \"non tragica\" l'avanzata dei britannici che \"agiscono sempre con grande lentezza\".\nIl tenente colonnello Hentsch aveva informazioni molto differenti: egli descrisse la situazione difficile delle altre armate e disse che la ritirata generale era gi\u00e0 in corso, quindi anche la 1\u00aa Armata doveva sospendere la battaglia e ritirarsi a sua volta verso Soissons e Fismes per collegarsi con la 2\u00aa Armata. Il generale von Kuhl inizialmente protest\u00f2 ma Hentsch disse che la 2\u00aa Armata si stava disgregando, e in forza della \"piena autorit\u00e0\" concessagli dal generale von Moltke conferm\u00f2 l'ordine di ritirata. Di fronte a queste notizie disastrose, il generale von Kuhl ammise che neppure una vittoria sull'Ourcq sarebbe stata sufficiente e convenne con l'ordine di ritirata che venne comunicato al generale von Kluck che, pur contrariato, accett\u00f2 la decisione. Alle ore 13:15 del 9 settembre il generale von Kluck diede ordine alla 1\u00aa Armata di arrestare gli attacchi e iniziare a ripiegare \"in direzione di Soissons\", mettendo cos\u00ec termine con un fallimento finale alla grande avanzata su Parigi.\nCombattimenti a Vitry-le-Fran\u00e7ois e Revigny.\nMentre era impegnato a controllare le battaglie decisive sull'Ourcq e sulla Marna, il generale Joffre aveva dovuto contemporaneamente anche occuparsi della situazione sull'ala destra dove la 4\u00aa Armata del generale Fernand de Langle de Cary e la 3\u00aa Armata del generale Maurice Sarrail erano impegnate dal 6 settembre in accaniti combattimenti tra Vitry-le-Fran\u00e7ois e le Argonne contro la 4\u00aa e la 5\u00aa Armata tedesche. Il comandante in capo prevedeva che anche queste due armate francesi partecipassero alla controffensiva generale e stava facendo affluire di rinforzo dalla Lorena il XV e il XXI Corpo d'armata.\nAl mattino del 6 settembre il generale de Langle de Cary era quindi passato all'attacco dopo un violento sbarramento generale della sua artiglieria ma per tre giorni si susseguirono aspri combattimenti senza risultati decisivi per nessuna delle due parti. Il duca Albrecht, comandante della 4\u00aa Armata tedesca, era stato sorpreso dall'inatteso attacco francese e aveva chiesto il supporto dell'ala sinistra della 3\u00aa Armata che aveva fatto intervenire il XIX Corpo del generale von Laffert. Il 9 settembre il duca Albrecht cerc\u00f2 di prendere l'iniziativa ma il suo attacco termin\u00f2 con un fallimento e il generale de Langle de Cary, rinforzato dall'arrivo del XXI Corpo del generale \u00c9mile Edmond Legrand-Girarde, pot\u00e9 consolidare le sue posizioni e preparare nuovi attacchi in direzione di Vitry-le-Fran\u00e7ois. La condotta delle operazioni da parte tedesca fu anche intralciata dalla scarsa collaborazione tra il duca Albrecht e il Kronprinz Guglielmo comandante della 5\u00aa Armata, schierata pi\u00f9 a est.\nIl 6 settembre anche il generale Sarrail, comandante della 3\u00aa Armata francese, sferr\u00f2 la sua offensiva contro la 5\u00aa Armata tedesca che a sua volta stava muovendo all'attacco verso sud-est in direzione di Bar-le-Duc. Il generale Sarrail teneva le posizioni a sud-ovest della fortezza di Verdun e intendeva attaccare il fianco sinistro tedesco ma in realt\u00e0 si verific\u00f2 uno scontro frontale che inizialmente ebbe un andamento sfavorevole ai francesi. Una divisione del V Corpo del generale Fr\u00e9d\u00e9ric Henry Micheler, schierato a sbarrare il varco di Revigny, sul fianco sinistro francese, venne attaccata e sbaragliata dal VI Corpo d'armata del generale Kurt von Pritzelwitz; l'intervento in aiuto del XV Corpo del generale Louis Espinasse riusc\u00ec a impedire la sconfitta e bloccare il nemico, ma entro l'8 settembre i tedeschi guadagnarono parecchio terreno.\nIn questa fase il generale Sarrail entr\u00f2 in contrasto con il generale Joffre; il comandante in capo critic\u00f2 la direzione delle operazioni e il presunto cedimento di alcune unit\u00e0, richiedendo di \"ristabilire l'ordine, prendendo ogni misura necessaria\"; inoltre il generale Joffre, temendo uno sfondamento attraverso il varco di Revigny ordin\u00f2 la notte dell'8 settembre al generale Sarrail di far ripiegare le truppe schierate sulla sua destra a contatto con Verdun. Il generale Sarrail protest\u00f2 fortemente contro questo ordine, e decise invece di non ripiegare e di difendere a tutti i costi le fortificazioni di Verdun; alla fine la piazzaforte venne difesa accanitamente e i francesi della 3\u00aa Armata bloccarono l'offensiva tedesca verso Revigny.\nIl 10 settembre fall\u00ec l'ultimo attacco della 5\u00aa Armata tedesca; da giorni i tedeschi stavano subendo pesanti perdite sotto il fuoco dei cannoni da 75\u00a0mm francesi diretti dal generale Fr\u00e9d\u00e9ric Georges Herr, comandante dell'artiglieria del VI Corpo d'armata del generale Martial Verraux. Il generale Herr coordin\u00f2 con abilit\u00e0 il fuoco dei suoi cannoni sfruttando le informazioni fornite dagli aerei da ricognizione e dai palloni aerostatici; in un'occasione i 75\u00a0mm del VI Corpo devastarono le batterie dell'artiglieria campale del XVI Corpo d'armata del generale Bruno von Mudra, distruggendo sessantasei cannoni. Per sopprimere il fuoco dei cannoni francesi, la 5\u00aa Armata del Kronprinz decise di sferrare alle ore 02:00 del 10 settembre un attacco frontale in massa alla baionetta con tre corpi d'armata; dopo alcune incertezze, l'OHL autorizz\u00f2 questo rischioso assalto che termin\u00f2 con un totale fallimento. La fanteria tedesca, quasi 100.000 soldati, venne decimata durante l'avanzata a Vaux-Marie, a nord di Sainte-Menehould, dal micidiale fuoco dei cannoni da 75\u00a0mm francesi del V e del VI Corpo d'armata dell'armata del generale Sarrail; alle ore 07:45 i francesi contrattaccarono, i tedeschi diedero segno di disgregazione e confusione e molte unit\u00e0 ripiegarono dopo aver subito perdite molto elevate. In alcuni reparti cadde fino al 40% degli uomini.\nAlle ore 09:00 del 10 settembre arriv\u00f2 al quartier generale della 5\u00aa Armata a Varennes il tenente colonnello Richard Hentsch, proveniente dal comando della 1\u00aa Armata dove era stata definitivamente stabilita la ritirata generale dell'ala destra tedesca. L'ufficiale illustr\u00f2 la critica situazione e le decisioni prese, e afferm\u00f2 quindi che anche la 5\u00aa Armata doveva ripiegare; il Kronprinz Guglielmo e il suo capo di stato maggiore, generale Konstantin Schmidt von Knobelsdorf, protestarono contro queste disposizioni e richiesero ordini scritti provenienti direttamente dal generale von Moltke.\nUltimi scontri.\nIl generale von Moltke ricevette il rapporto finale del tenente colonnello Hentsch dopo il ritorno dell'ufficiale al quartier generale di Lussemburgo alle ore 12:40 del 10 settembre; il capo di stato maggiore approv\u00f2 tutte le disposizioni stabilite e l'ordine di ritirata dell'ala destra; egli aveva temuto che la situazione fosse ancor pi\u00f9 critica e fu tranquillizzato dalle notizie. Sembrava che fosse possibile organizzare una ritirata ordinata della 1\u00aa e della 2\u00aa Armata che permettesse alle due formazioni di riprendere i collegamenti e chiudere il varco. Nonostante questo cauto ottimismo il generale von Moltke, la cui resistenza fisica e psichica era messa a dura prova dalla tensione della campagna, decise finalmente di recarsi personalmente al fronte per valutare la situazione.\nIl generale von Moltke, in compagnia del colonnello Tappen e del tenente colonnello Wilhelm von Dommes, raggiunse il quartier generale della 5\u00aa Armata dove ebbe un vivace confronto con il Kronprinz Guglielmo che apparve fiducioso e contrast\u00f2 le considerazioni pessimistiche del capo di stato maggiore, quindi visit\u00f2 la 3\u00aa Armata dove confer\u00ec con il generale von Hausen. Il capo di stato maggiore giudic\u00f2 molto precaria la situazione dell'armata che, sparpagliata a est e a ovest, \"non era pi\u00f9 in grado di combattere\". Alle ore 13:00 il generale arriv\u00f2 al posto di comando della 4\u00aa Armata, dove trov\u00f2 invece un ambiente ancora ottimista; alcuni ufficiali sconsigliarono una ritirata generale che avrebbe depresso il morale delle truppe. A questo punto arriv\u00f2 una nuova pessimistica comunicazione del generale von B\u00fclow dal quartier generale della 2\u00aa Armata: i francesi stavano per sfondare sul fianco destro e sul centro della 3\u00aa Armata. Queste pessime notizie scossero il generale von Moltke che, temendo un crollo non solo dell'ala destra ma anche del centro dello schieramento, prese \"la pi\u00f9 difficile decisione della mia vita\" e alle ore 13:30 dell'11 settembre ordin\u00f2 la ritirata generale di tutto l'esercito.\nGli ordini per il ripiegamento generale stabilivano che, mentre la 1\u00aa Armata avrebbe continuato a ripiegare sull'Aisne a Soissons e avrebbe ripreso contatto con la 2\u00aa Armata che a sua volta si ritirava su Reims e Thuizy, le altre armate sarebbero arretrate dietro la Vesle: la 3\u00aa Armata a Suippes, la 4\u00aa Armata a Sainte-Menehould e la 5\u00aa Armata a nord delle Argonne e di Verdun. Il generale von Moltke, ormai completamente demoralizzato, ritorn\u00f2 al quartier generale dell'OHL a Lussemburgo alle ore 14:00 del 12 settembre. Il 14 settembre il Kaiser Guglielmo II di Germania, deluso e irritato per la sconfitta e allertato dai suoi consiglieri del crollo nervoso del capo di stato maggiore, decise di destituirlo assegnando il comando supremo al Ministro della Guerra, generale Erich von Falkenhayn.\nNella notte del 9 settembre il generale Joffre diram\u00f2 la sua \"Istruzione particolare n. 20\"; il comandante in capo era ottimista e, di fronte ai segni della ritirata nemica, prevedeva una complessa manovra per trasformare in rotta il ripiegamento e distruggere l'ala destra tedesca. Secondo questa direttiva il corpo di spedizione britannico doveva accelerare la sua marcia e attaccare \"con la massima energia\" il fianco e le spalle della 2\u00aa Armata tedesca, che sarebbe stata agganciata di fronte dalla 5\u00aa Armata del generale Franchet d'Esperey. Contemporaneamente la 6\u00aa Armata del generale Maunoury sarebbe rimasta a nord dell'Ourcq e avrebbe aggirato, con il concorso di un corpo di cavalleria, la 1\u00aa Armata tedesca. Il generale Joffre comunic\u00f2 al governo francese che si attendeva \"risultati decisivi\". Alle 14:00 dell'11 settembre, quando divenne evidente che l'intero esercito tedesco si stava ritirando, il generale disse al Ministro della Guerra Alexandre Millerand che \"la battaglia della Marna si \u00e8 conclusa con una vittoria incontestabile\" ma nel suo ordine del giorno alle truppe ribad\u00ec l'importanza di sfruttare il momento favorevole e inseguire \"energicamente\" il nemico \"senza dargli respiro\".\nGli eserciti anglo-francesi dovevano avanzare su tutto il fronte da Meaux a Ch\u00e2lons-sur-Marne; il generale Maunoury doveva raggiungere Soissons, i britannici del generale French dovevano dirigere su Fismes, le armate dei generali Franchet d'Esperey e Foch avrebbero marciato su Reims e Ch\u00e2lons. L'ultima fase della battaglia della Marna, caratterizzata dall'avanzata anglo-francese, continu\u00f2 per altri quattro giorni: l'efficace azione delle retroguardie tedesche rallent\u00f2 l'inseguimento. La marcia alleata, condotta da truppe esauste e incapaci di avanzare velocemente, venne anche intralciata dalle piogge che caddero dall'11 settembre rendendo molto faticosa l'avanzata sui terreni fangosi. I comandanti delle armate segnalarono queste difficolt\u00e0 al generale Joffre e richiesero di arrestare momentaneamente le operazioni per far riposare le truppe; il generale Franchet d'Esperey evidenzi\u00f2 che ulteriori attacchi erano impossibili e che le difese tedesche si stavano rinforzando; anche il generale Foch comunic\u00f2 che il nemico resisteva con grande tenacia. Le forze tedesche in ritirata erano state rinforzate con truppe trasferite dall'Alsazia e inoltre avevano preso posizione sulle alture, tatticamente favorevoli, a nord del fiume Aisne da dove entro il 12 settembre riuscirono a bloccare l'avanzata dell'ala sinistra alleata.\nAnche nel settore centrale e sull'ala destra del fronte i progressi francesi furono limitati: il generale Foch riusc\u00ec, nonostante il terreno fangoso dello Champagne, a liberare F\u00e8re-Champenoise e attraversare l'11 settembre la Marna a Ch\u00e2lons, ma le armate dei generali de Langle de Cary e Sarrail non riuscirono a guadagnare terreno. Il tentativo del generale Joffre di sfondare sull'Aisne si concluse con un fallimento il 18 settembre e il comandante in capo dovette ammettere con sorpresa che le operazioni erano bloccate e che \"non c'era pi\u00f9 speranza di raggiungere il terreno aperto\". Inoltre l'esercito francese stava attraversando una grave crisi materiale a causa delle carenza di proietti di artiglieria che costrinse il generale Joffre a ordinare il 21 settembre di rinviare ulteriori attacchi e limitare il consumo di munizioni.\nBilancio e conclusione.\nLa battaglia della Marna decret\u00f2 il fallimento del piano Schlieffen e cancell\u00f2 per sempre la possibilit\u00e0 di una rapida vittoria tedesca sul fronte occidentale. Molte polemiche sorsero quasi subito tra militari, esperti e storici, sulle cause e sulle responsabilit\u00e0 dell'esito negativo della battaglia per i tedeschi. Alcuni ritennero che la sconfitta fosse dovuta soprattutto alle carenti doti di comando del generale von Moltke, alla sua insicurezza e al suo pessimismo; altri - soprattutto negli ambienti militari tedeschi - hanno utilizzato il tenente colonnello Hentsch come capro espiatorio, incolpando un semplice tenente-colonnello di aver avuto un ruolo determinante nell'influenzare l'ordine di ritirata di von Moltke.\nSecondo molti storici gli errori pi\u00f9 importanti da parte tedesca furono commessi dal generale von Kluck che di sua iniziativa devi\u00f2 la marcia a sud-est di Parigi, non arrest\u00f2 l'avanzata il 2 settembre e infine prese la rischiosa decisione di concentrare tutte le sue forze sull'Ourcq senza preoccuparsi di mantenere la coesione del fronte. Questa manovra cre\u00f2 un ampio varco tra la 1\u00aa e la 2\u00aa Armata attraverso il quale poterono avanzare quasi indisturbati i britannici, la cui minacciosa penetrazione scosse il morale del generale von B\u00fclow che, gi\u00e0 in grave difficolt\u00e0 sotto gli attacchi francesi, decise la ritirata generale. I protagonisti diretti dei fatti hanno replicato a queste accuse: il tenente colonnello Hentsch afferm\u00f2 di aver eseguito fedelmente gli ordini dell'OHL e ritenne di aver preso le decisioni corrette che ottennero la completa approvazione del generale von Moltke. Il generale von Kluck fino alla fine della sua vita mantenne l'opinione che, senza l'ordine di ritirata finale, egli sarebbe stato in grado di raggiungere la vittoria nel suo settore e conquistare Parigi, anche se ammise che neppure questo successo avrebbe potuto essere sufficiente in caso di crollo del fronte tedesco sulla Marna.\nMolte discussioni sono sorte anche nel campo francese per stabilire i meriti della vittoria e individuare i protagonisti responsabili delle decisioni pi\u00f9 importanti per l'esito favorevole della battaglia. Il generale Joffre viene ancora ritenuto il principale artefice del successo; nonostante gravi errori strategici e tattici iniziali riusc\u00ec, grazie alla sua risolutezza e al suo costante ottimismo, a controllare una situazione gravissima e a riprendere l'iniziativa capovolgendo le sorti dei combattimenti. Altri autori hanno tuttavia evidenziato che sarebbe stato in realt\u00e0 il generale Gallieni il primo a proporre la controffensiva e a richiedere di accelerare i tempi per cogliere il momento opportuno e salvare Parigi. Inoltre anche altri generali (Foch, Maunoury, Franchet d'Esperey) diedero un importante contributo alla vittoria con la loro determinazione e il loro spirito offensivo. Nel campo britannico, il generale French non mostr\u00f2 grandi qualit\u00e0 di comando e al contrario diede prova di scarsa determinazione e di pessimismo; solo all'ultimo momento si decise a partecipare alla controffensiva. Le truppe britanniche contribuirono alla vittoria avanzando quasi senza opposizione e subendo poche perdite.\nMolto elevate furono invece le perdite subite dai francesi e dai tedeschi; secondo i documenti ufficiali, l'esercito francese nell'intero mese di settembre registr\u00f2 213.445 morti, feriti e dispersi; \u00e8 stato calcolato che almeno il 40% di queste perdite furono causate dalla battaglia della Marna. Non si dispone di cifre ufficiali da parte tedesca sulle perdite subite nei combattimenti, tuttavia dai rapporti del servizio di sanit\u00e0 dell'esercito risulta che le armate sul fronte occidentale nei primi dieci giorni di settembre segnalarono la perdita, tra morti, feriti e dispersi, di 99.079 soldati, di cui circa 67.000 appartenenti alle cinque armate che furono principalmente coinvolte nella battaglia della Marna.\nDal punto di vista tecnico, l'artiglieria campale francese, equipaggiata con gli eccellenti cannoni da 75\u00a0mm, svolse un ruolo decisivo nella battaglia, sparando un gran numero di proiettili sia per sostenere gli attacchi della fanteria che per frantumare gli assalti tedeschi.. Le batterie da 75\u00a0mm dimostrarono sulla Marna la loro grande efficienza: le truppe tedesche descrissero nelle loro testimonianze la precisione e la potenza del fuoco di tali pezzi e alti ufficiali tedeschi affermarono che le batterie francesi da 75\u00a0mm \"erano superiori alle nostre...anche per le loro tattiche e per la loro potenza di fuoco\".\nDal punto di vista strategico invece i francesi, carenti di truppe fresche e di cavalleria addestrata, non seppero sfruttare la situazione favorevole creatasi con la ritirata tedesca. Dopo l'esito inconcludente della \"corsa al mare\" ebbe inizio la guerra di posizione che si sarebbe prolungata fino al novembre 1918. Secondo lo storico ufficiale britannico, generale Edmonds, peraltro il mancato sfruttamento della vittoria della Marna sarebbe imputabile anche alle esigue truppe britanniche sbarcate sul continente: l'intervento sulle retrovie tedesche di almeno una parte delle forze territoriali rimaste in Gran Bretagna avrebbe potuto, a suo parere, raggiungere risultati decisivi e mettere fine alla guerra con la vittoria alleata.\nLa sorprendente conclusione della battaglia e l'apparentemente inspiegabile ritirata tedesca di fronte a Parigi alle soglie della vittoria diedero modo alla propaganda francese di parlare di \"miracolo della Marna\". Sembra che fu Gallieni ad usare per primo questa espressione quando nel primo pomeriggio del 9 settembre Maunoury comunic\u00f2 al generale, che temeva un attacco finale tedesco contro il campo fortificato parigino, che \"le truppe di Parigi non hanno pi\u00f9 nessun nemico davanti\"; a quel punto il governatore militare della capitale avrebbe affermato: \"Questo \u00e8 il miracolo della Marna!\".\nA ricordo dei caduti nella battaglia sono sorti nel dopoguerra il monumento nazionale della vittoria della Marna (Mondement-Montgivroux), il memoriale delle battaglie della Marna (Dormans, dedicato anche alle vittime della seconda battaglia della Marna) e il memoriale di La Fert\u00e9-sous-Jouarre. Ai partecipanti a una delle due battaglie della Marna fu riservata una decorazione creata \"ad hoc\", la medaglia della Marna."}
{"id": "468379", "revid": "1543377", "url": "https://it.wikipedia.org/wiki?curid=468379", "title": "Ceratopogonidae", "text": " \nI Ceratopogonidi (Ceratopogonidae ) sono una famiglia di insetti dell'ordine dei Ditteri (Nematocera: Culicomorpha). Strettamente correlati ai Chironomidae, differiscono sostanzialmente da questi per la presenza di mandibole funzionali e, di conseguenza, dal differente comportamento delle femmine adulte che, in molte specie, sono ematofaghe. Nella nomenclatura vernacolare gli anglosassoni distinguono i Ceratopogonidi dai Chironomidi proprio per questo particolare morfologico e funzionale: i primi sono infatti chiamati \"biting midges\" (\"moscerini pungenti\"), i secondi \"no-biting midges\" (\"moscerini non pungenti\").\nLa relazione diretta con l'Uomo e gli animali domestici e la frequente possibilit\u00e0 di trasmissione di agenti patogeni attribuisce a questa famiglia un particolare interesse sotto l'aspetto medico-sanitario e veterinario.\nDescrizione.\nGli adulti sono moscerini di dimensioni mediamente inferiori a quelle dei Chironomidi, con corpo lungo 1-5 mm, frequentemente 2\u20133\u00a0mm. La livrea \u00e8 poco appariscente, di colore nerastro, grigiastro o bruna.\nIl capo di forma globosa, \u00e8 provvisto di grandi occhi e privo di ocelli, porta antenne di 14-15 articoli. L'antenna dei maschi ha verticilli di setole appressate, perci\u00f2 l'organo non si presenta largamente piumoso come nei maschi dei Chironomidi; l'antenna delle femmine \u00e8 invece moniliforme. L'apparato boccale delle femmine \u00e8, di norma, di tipo pungente-succhiante, con stiletti meno allungati rispetto ai Culicidi. Le mandibole sono brevi e taglienti, atte pi\u00f9 a lacerare che a perforare, le mascelle hanno la galea sottile e acuminata, atta a perforare, e i palpi lunghi, composti da 5 articoli e provvisti di un organo sensoriale specifico nel terzo segmento, la prefaringe \u00e8 appiattita. Il labbro superiore e quello inferiore sono conformati a doccia. La suzione \u00e8 svolta dal canale alimentare formato dal lato orale del labbro superiore (epifaringe), mentre l'immissione della saliva avviene attraverso il canale salivare compreso nella prefaringe. Il labbro inferiore svolge la funzione di alloggiamento degli stiletti boccali in fase di riposo. Nei maschi, le appendici boccali sono meno robuste e meno sviluppate.\nIl torace \u00e8 dorsalmente convesso, spesso carenato longitudinalmente. Le zampe sono relativamente lunghe e sottili ma non in modo marcato come nei Chironomidi. Le ali sono ben sviluppate e larghe, in fase di riposo ripiegate orizzontalmente sull'addome e reciprocamente sovrapposte. Spesso recano pigmentazioni zonali (in particolare in \"Culicoides\") e sono rivestite di setole di vario sviluppo (microtrichi e macrotrichi). Come nei Chironomidi, le nervature anteriori sono marcatamente pi\u00f9 sclerificate ed evidenti di quelle posteriori, ma nei Ceratopogonidi \u00e8 caratteristica la concentrazione delle nervature radiali nella zona prossimale-costale dell'ala. La costa si estende fino a circa la met\u00e0 del margine anteriore o nella met\u00e0 distale, interrompendosi in corrispondenza della confluenza del ramo posteriore della radio. La subcosta \u00e8 poco accennata e decorre nello stretto spazio compreso fra la costa e la radio. \nLa configurazione della radio, nei Ceratopogonidi pi\u00f9 rappresentativi, \u00e8 particolare e li contraddistingue nettamente dai Chironomidi. Questa nervatura, fortemente sclerificata, \u00e8 pi\u00f9 o meno parallela e ravvicinata al margine costale e si suddivide in due soli rami, di lunghezza relativamente breve, con settore radiale brevissimo. I due rami della radio possono decorrere distinti e confluire sulla costa (es. \"Leptoconops\" e \"Forcipomyia\") oppure riunirsi per un tratto pi\u00f9 o meno lungo, per poi separarsi nuovamente e confluire sulla costa (es. \"Culicoides\"). Questa conformazione fa s\u00ec che nei Ceratopogonidi siano presenti una o due cellule radiali chiuse, indicate rispettivamente come RC1 e RC2. La conformazione e il numero delle cellule radiali \u00e8 un carattere spesso preso in considerazione nella determinazione tassonomica dei Ceratopogonidi.\nLa media \u00e8 marcatamente sclerificata solo nel tratto basale, fino alla confluenza della radio-mediale (r-m). Dopo questa si biforca in M1 e M2 (ad esempio in \"Culicoides\" e \"Forcipomyia\") oppure restare indivisa (es. in \"Leptoconops\"). La radio-mediale (r-m) pu\u00f2 essere presente (\"Culicoides\" e \"Forcipomyia\") oppure assente (\"Leptoconops\").\nLa cubito, anch'essa meno sclerificata delle nervature anteriori, ha una conformazione che rispecchia quella ricorrente in molti Nematoceri: si biforca nei due rami CuA1 e CuA2. Posteriormente a questa decorre una falsa vena, Cu2 o CuP secondo gli Autori, interpretata come ramo posteriore della cubito. Le nervature anali sono rappresentate solo da A1. Il lobo anale \u00e8 poco evidenziato.\nLe larve sono spesso morfologicamente affini a quelle dei Chironomidi, con le quali possono essere confuse. Sono apode, in genere sottili e cilindriche, fornite di capsula cefalica pi\u00f9 o meno evidente e di pseudopodi nel protorace e nell'ultimo urite, oppure solo nell'ultimo urite. La regione anale \u00e8 provvista di papille branchiali retrattili. In diverse specie le larve hanno il tegumento ornato da setole spiniformi portate su tubercoli. Un carattere morfoanatomico comune ai Ceratopogonidi e assente nei Chironomidi \u00e8 il marcato sviluppo dell'apparato cefalo-faringeo, con due uncini divergenti e, fra questi, un pettine di rilievo.\nLa pupa presenta due caratteristici processi appuntiti nell'ultimo segmento.\nBiologia.\nL'aspetto principale dell'etologia degli adulti riguarda la nutrizione. Contrariamente ai Chironomidi, i quali non si nutrono o sono glicifagi, la dieta delle femmine della maggior parte dei Ceratopogonidi richiede un sostanziale apporto proteico al fine di completare la maturazione delle uova, rendendole sostanzialmente zoofaghe. La zoofagia delle femmine si manifesta, secondo le specie, in vari modi. Alcuni Ceratopogonidi sono ematofagi e assumono le proteine succhiando il sangue dai vertebrati, compreso l'Uomo. I Ceratopogonidi non ematofagi sono invece sostanzialmente predatori di invertebrati e assumono le proteine dall'emolinfa di altri insetti (in particolare odonati, lepidotteri, altri nematoceri) o, addirittura, del maschio della stessa specie durante l'accoppiamento. Un aspetto particolare dell'etologia dei Ceratopogonidi zoofagi \u00e8 la notevole aggressivit\u00e0 di molte specie, che si manifesta con comportamenti singolari ma emblematici. Diversi \"Culicoides\" ematofagi, ad esempio, manifestano la loro aggressivit\u00e0 cercando di penetrare con insistenza fra i capelli o sotto i vestiti. Un'altra specie dello stesso genere, il \"Culicoides anophelis\", arriva ad aggredire le femmine di zanzare per sottrarre loro il sangue che hanno succhiato restando attaccata alla preda per alcuni giorni.\nTutti i maschi e anche le femmine di diverse specie hanno invece un regime dietetico glicifago e si nutrono di nettare. Fra queste specie alcune, comprese nel genere \"Forcypomyia\", svolgerebbero un ruolo fondamentale nell'impollinazione del cacao. Altre specie sono invece saprofaghe.\nGli habitat colonizzati dalle larve dei Ceratopogonidi sono eterogenei ma sempre riconducibili ad ambienti acquatici o, comunque, ricchi di umidit\u00e0. Le larve acquatiche sono associate ad ambienti acquatici o di transizione sia continentali sia marini: si rivengono perci\u00f2 in laghi, stagni, pozze d'acqua di varia natura, ma anche in zone di transizione fra acque dolci e marine, come ad esempio le mangrovie, gli stagni costieri, le foci ad estuario, e in ambienti prettamente marini, come i litorali sabbiosi. Spesso si insediano nei fondali sabbiosi o in ammassi di alghe o altro materiale in decomposizione. Alcuni Ceratopogonidi sono tipicamente associati a particolari microecosistemi acquatici, denominati fitotelmi (\"containers habitats\" o \"phytotelmata\" fra gli anglosassoni), rappresentati dai liquidi trattenuti in virt\u00f9 della morfologia dell'apparato vegetativo aereo delle piante, come ad esempio l'ascella delle foglie nelle Bromeliaceae. Molte larve di Ceratopogonidi sono infine associate ad ambienti terrestri, ma sempre caratterizzati dalla presenza di un substrato molto umido (incavi nella corteccia degli alberi, terreno umido, lettiere). La dieta delle larve \u00e8 eterogenea e comprende detriti organici, microrganismi, alghe e piccoli invertebrati.\nAspetti medico-sanitari.\nI Ceratopogonidi ematofagi fanno capo, in gran parte, ai generi \"Leptoconops\" e \"Culicoides\". Sono noti per la loro puntura particolarmente dolorosa e irritante, che causa reazioni allergiche fastidiose e di lunga durata a causa della marcata azione istaminica della saliva. L'irritazione cutanea dura in genere diversi giorni, fino a superare anche le due settimane. A prescindere dall'azione diretta, la pericolosit\u00e0 di questi insetti \u00e8 dovuta soprattutto alla possibile trasmissione di agenti patogeni infettivi, nei confronti dell'Uomo e/o degli animali domestici, rappresentati da protozoi, filarie e virus.\nFra le malattie infettive trasmesse da Ceratopogonidi si ricorda la Febbre catarrale degli ovini, affezione virale pi\u00f9 conosciuta come \"Blutongue\" o \"morbo della Lingua blu\".\nDistribuzione.\nI Ceratopogonidi sono una famiglia cosmopolita, ampiamente distribuita in tutte le regioni zoogeografiche della Terra. In Europa sono presenti quasi 600 specie.\nIn Italia \u00e8 segnalata la presenza di circa un centinaio di specie, appartenenti a 13 generi per lo pi\u00f9 cosmopoliti, ma sussistono diversi dubbi sulla effettiva presenza o distribuzione di diverse specie. I generi pi\u00f9 rappresentati sono: \"Culicoides\" con oltre 50 specie, \"Dasyhelea\" con 10 specie, \"Forcipomyia\" con 6 specie, \"Atrichopogon\", \"Leptoconops\" e \"Palpomyia\", ciascuna con 5 specie, \"Bezzia\" con 3 specie. Con una o due specie sono inoltre rappresentati i generi \"Alluaudomyia\", \"Mallochohelea\", \"Probezzia\", \"Serromyia\", \"Sphaeromias\" e \"Stilobezzia\".\nLa diffusione dei Ceratopogonidi ematofagi costituisce una vera e propria piaga in alcune regioni della Terra adiacenti a zone umide fra cui le regioni tropicali in generale, la Scozia occidentale, le regioni costiere atlantiche del Nordamerica, dal Canada alla Florida. Problemi analoghi, a danno di uomini e animali, sono stati segnalati tra la fine della primavera e l'inizio dell'estate anche in Italia, in localit\u00e0 costiere della provincia di Grosseto, ad opera di ceratopogonidi del genere \"Leptoconops\".\nSistematica.\nI Ceratopogonidi comprendono circa 5400 specie descritte. La sistematica interna \u00e8 ancora incerta in merito all'inquadramento di diversi \"taxa\", sia esistenti sia fossili, e alla nomenclatura delle specie. Una dettagliata lista dei Ceratopogonidi esistenti ed estinti \u00e8 stata redatta da nel 2006 e aggiornata al 2008 \nAi \"taxa\" attualmente esistenti si aggiungono molte specie estinte, in gran parte rinvenute in fossili risalenti al Cretacico inferiore o superiore. I ceratopogonidi di maggiore interesse rientrano nelle sottofamiglie dei Ceratopogoninae e dei Leptoconopinae, che sono peraltro le pi\u00f9 rappresentative in merito al numero di specie."}
{"id": "468380", "revid": "18397", "url": "https://it.wikipedia.org/wiki?curid=468380", "title": "Ceratopogonidi", "text": ""}
{"id": "468381", "revid": "38120", "url": "https://it.wikipedia.org/wiki?curid=468381", "title": "Last action hero", "text": ""}
{"id": "468382", "revid": "38120", "url": "https://it.wikipedia.org/wiki?curid=468382", "title": "Last Action Hero", "text": ""}
{"id": "468383", "revid": "38120", "url": "https://it.wikipedia.org/wiki?curid=468383", "title": "Last action hero - L'ultimo grande eroe", "text": ""}
{"id": "468411", "revid": "26891", "url": "https://it.wikipedia.org/wiki?curid=468411", "title": "F-94 Starfire", "text": ""}
{"id": "468412", "revid": "1652134", "url": "https://it.wikipedia.org/wiki?curid=468412", "title": "Gorgona (Colombia)", "text": "Gorgona \u00e8 un'isola dell'Oceano Pacifico che fa parte del dipartimento colombiano di Cauca.\nGeografia.\nL'isola \u00e8 posta a 27\u00a0km dalla costa ed ha ospitato una colonia penale fino al 1985, quando \u00e8 stata dichiarata parco nazionale.\n\u00c8 possibile raggiungere l'isola dai porti colombiani di Guapi e Buenaventura.\nL'isola \u00e8 montuosa, raggiungendo la massima altezza nel Cerro de la Trinidad (338 m s.l.m.). A poca distanza sorge l'isolotto Gorganilla.\nL'isola ospita una ricca fauna nella foresta subtropicale che la copre. Lungo la costa sono presenti formazioni coralline del genere pocillopora. Particolarmente ricca \u00e8 la fauna ittica delle acque della riserva marina.\nL'isola \u00e8 stata abitata in epoca precolombiana, come attestano diversi ritrovamenti archeologici della cultura Tumaco-Tolita."}
{"id": "468416", "revid": "729019", "url": "https://it.wikipedia.org/wiki?curid=468416", "title": "Torre Mordillo", "text": "La torre Mordillo \u00e8 una torre d'avvistamento risalente all'XI secolo, che d\u00e0 il nome al sito, che si trova su una collina, oggi nel territorio di Spezzano Albanese (provincia di Cosenza), sovrastante il punto di confluenza dei fiumi Esaro e Coscile, rispettivamente affluente e subaffluente del Crati.\nDescrizione.\nLa torre, a pianta circolare e realizzata in muratura piena, \u00e8 conservata per un\u2019altezza di 7,30\u00a0m; il pietrame disperso alla base fa per\u00f2 ipotizzare un\u2019altezza originaria maggiore.\nStoria.\nFu eretta intorno XI sec. dai normanni, sull\u2019estremit\u00e0 settentrionale del pianoro in quanto consentiva il controllo visivo di area molto vasta della pianura di Sibari.\n\u00c8 posta a circa 2\u00a0km dal Castello di Scribla, fortificazione eretta da Guglielmo d'Altavilla durante la prima fase della conquista normanna della Calabria, per essere poi ceduta a Roberto il Guiscardo, che l'abbandon\u00f2 in favore del castello di San Marco Argentano.\nLa torre fu l'ultima fortificazione, in ordine di tempo, di questo luogo che costitu\u00ec un luogo chiave per il controllo del territorio della piana di Sibari, fino al mar Tirreno.\nD\u00e0 il nome ad un ampio parco archeologico che fu scoperto inizialmente tra la fine del 1887 e gli inizi del 1888 dal prof. Luigi Viola, allora direttore del Museo archeologico di Taranto, come una necropoli risalente all'Et\u00e0 del Ferro.\nI documenti archeologici man mano ritrovati attestano la presenza di vari cicli di insediamento avvenuti in un lungo arco di tempo, dall'inizio dell'et\u00e0 del Bronzo (XVII secolo a.C.) fino ad et\u00e0 ellenistica.\nCome ogni centro enotrio, sorse su un\u2019altura dalla spiccata funzione strategica. L\u2019intero pianoro di quattordici ettari poteva ospitare una popolazione ben superiore alle mille unit\u00e0. Il centro fu occupato dalla media et\u00e0 del bronzo alla fondazione di Sibari (circa 1.700-720 a.C.), con una sequenza continua di abitazione. Le case, seminterrate, erano costruite tramite una struttura portante in legno di quercia, pareti rivestite di argilla e il tetto in canne di palude. Ognuna ospitava una singola famiglia. Gli oggetti rinvenuti fanno pensare a un centro molto fiorente, impegnato nei commerci con i Micenei(1.500-1.150 a.C.), poi con i Ciprioti e i Fenici (1.150-800 a.C.) e infine con i Greci nel periodo antecedente alla colonizzazione (800-720 a.C.).\nNel corso dell\u2019et\u00e0 ellenistica (circa 324-202 a.C.), popolazioni Lucane (Brettii) fecero sorgene una piccola citt\u00e0 con una pianta di isolati a scacchiera di tipo greco, cinta da un complesso sistema di fortificazioni che fu testimone di diversi scontri bellici.\nLa distruzione finale ebbe luogo forse nel periodo della Seconda guerra punica (218 a.C. - 202 a.C.), quando i Brettii combatterono a fianco di Annibale contro i Romani."}
{"id": "468418", "revid": "26891", "url": "https://it.wikipedia.org/wiki?curid=468418", "title": "Lockheed F-94", "text": ""}
{"id": "468419", "revid": "26891", "url": "https://it.wikipedia.org/wiki?curid=468419", "title": "F-94", "text": ""}
{"id": "468420", "revid": "486946", "url": "https://it.wikipedia.org/wiki?curid=468420", "title": "Liberty Seguros (ciclismo)", "text": ""}
{"id": "468421", "revid": "92920", "url": "https://it.wikipedia.org/wiki?curid=468421", "title": "Introiezione", "text": "In psicologia l\u2019introiezione \u00e8 la caratteristica umana di incorporare pensieri, sentimenti e atteggiamenti altrui.\nDescrizione.\nNella prospettiva affettiva dell'empatia, in cui \u00e8 prevalente il tema della differenziazione tra s\u00e9 e altro, diventa centrale il meccanismo di introiezione, come pure quello di proiezione. Nella relazione tra s\u00e9 e un altro, l'introiezione comporta una permeabilit\u00e0 ai vissuti altrui ed una ricettivit\u00e0 nei loro confronti. La disponibilit\u00e0 ad accogliere l'emozione altrui pu\u00f2 rendere la persona troppo permeabile ad introiettare i contenuti al punto da subire un vero e proprio \u201ccontagio\u201d, e ci\u00f2 accade nella fase di gestazione, nelle prime fasi di sviluppo infantile e, in seguito, quando non vi \u00e8 alcuna mediazione cognitiva. In questo caso la differenziazione tra s\u00e9 e l'altro si annulla. \n\u00c8 necessario anche prendere in considerazione l'idea che il contagio ha svolto un importante ruolo nella filogenesi e svolge ancora un ruolo positivo nelle fasi dello sviluppo, in particolare nella relazione madre-figlio. Possiamo quindi sostenere che la radice dell'empatia sta nelle prime manifestazioni di \u201ccontagio\u201d emotivo. Infatti, la possibilit\u00e0 di empatizzare deriva proprio dall'attaccamento tra madre e figlio in cui si verifica un vero e proprio mimetismo affettivo in una fase in cui non vi \u00e8 ancora differenziazione e non vi sono confini, in quanto non vi \u00e8 neppure un Io. \nL'introiezione quindi, prima ancora di essere una difesa, \u00e8 un meccanismo psichico che si pu\u00f2 osservare nei primissimi mesi di vita del bambino. Nel primario rapporto madre-figlio, in questa diade importantissima per il processo evolutivo, si radicano vissuti che spesso perdurano per tutta la vita. All'inizio della sua vita, il bambino vive una forte dipendenza dalla madre, per cui si pu\u00f2 dire che tra madre e figlio, nonostante sia stato reciso il cordone ombelicale, c'\u00e8 una vera e propria simbiosi. Nella prima fase del rapporto, il bambino considera il seno della madre come un'appendice del proprio corpo; la presenza della madre che d\u00e0 il latte \u00e8 assimilata alla vita, la sua assenza alla morte. In questa fase orale del processo evolutivo l'atto dell'ingoiare, del mangiare, dell'incorporare ha una valenza psicologica estremamente importante al punto da condizionare, in positivo o in negativo, il successivo processo evolutivo."}
{"id": "468426", "revid": "371529", "url": "https://it.wikipedia.org/wiki?curid=468426", "title": "Professional Wrestling Hall of Fame and Museum", "text": "La Professional Wrestling Hall of Fame \u00e8 una delle tante \"Arche della Gloria\" che riguardano il wrestling. Ha la sede ad Amsterdam, New York, ma in precedenza era situata a Schenectady, sempre nello stato di New York.\nIl suo scopo \u00e8 quello di preservare e promuovere la storia del wrestling professionistico e ricordare tutti quei lottatori che hanno contribuito a rendere sempre pi\u00f9 famoso questa forma di \"sport-entertainment\" grazie al loro costante impegno nel corso degli anni."}
{"id": "468427", "revid": "4477", "url": "https://it.wikipedia.org/wiki?curid=468427", "title": "Magliano in Sabina", "text": ""}
{"id": "468431", "revid": "1372005", "url": "https://it.wikipedia.org/wiki?curid=468431", "title": "Edith Jacobson", "text": "La sua esperienza si arricch\u00ec attraverso l'analisi effettuata su di lei da Abraham a Berlino.\nImprigionata dalle autorit\u00e0 del regime nazista, nel 1941 fugg\u00ec negli Stati Uniti, dove pot\u00e9 esercitare la sua professione. \u00c8 conosciuta per i suoi lavori sul s\u00e9 e sulla depressione; nel 1964 infatti scrisse \"Il s\u00e9 e il mondo oggettuale\".\nLa Jacobson d\u00e0 un'importante definizione d'identit\u00e0, vista come consapevolezza di s\u00e9 o sentimento di s\u00e9. Studia infatti l'ontogenesi della crescita dell'infante dividendo i primi anni di vita in alcune fasi:"}
{"id": "468437", "revid": "11694", "url": "https://it.wikipedia.org/wiki?curid=468437", "title": "Strada Panamericana", "text": ""}
{"id": "468438", "revid": "1543377", "url": "https://it.wikipedia.org/wiki?curid=468438", "title": "Dipartimento di Casanare", "text": "Il dipartimento di Casanare \u00e8 uno dei 32 dipartimenti della Colombia. Il capoluogo del dipartimento \u00e8 Yopal.\nGeografia fisica.\nIl dipartimento di Casanare confina a nord con il dipartimento di Arauca, da cui \u00e8 separato dal fiume Casanare. Ad est il fiume Meta lo divide dai dipartimenti di Meta e di Vichada, ad ovest confina con il Dipartimento di Boyac\u00e1.\nIl territorio \u00e8 costituito nella parte occidentale dalla fascia pedemontana della Cordigliera Orientale da cui scendono i fiumi Casanare, Ariporo, Guachir\u00eca, Pauto, Cravo Sur, Cusiana ed Up\u00eca che confluiscono nel fiume Meta formando il territorio pianeggiante caratteristico della parte orientale del dipartimento.\nSuddivisione amministrativa.\nIl dipartimento di Casanare si compone di 19 comuni:"}
{"id": "468439", "revid": "775372", "url": "https://it.wikipedia.org/wiki?curid=468439", "title": "Balboa", "text": ""}
{"id": "468440", "revid": "287204", "url": "https://it.wikipedia.org/wiki?curid=468440", "title": "Allan Houston", "text": "Molto preciso nel tiro da tre punti e nei tiri liberi, ha un record personale di 53 punti in una gara di regular season. Ha giocato l'All Star Game in due anni, nel 2000 e nel 2001, e ha vinto la medaglia d'oro ai Giochi della XXVII Olimpiade con la nazionale USA.\nCarriera.\nI draft e gli anni a Detroit.\nFiglio di un allenatore di basket di livello collegiale Houston ha sempre avuto grande familiarit\u00e0 con il mondo del basket, e la volont\u00e0 di giocare da professionista. Frequenta il college a Tennessee University e si dichiara eleggibile per il draft NBA 1993. Viene scelto al primo giro come undicesima chiamata assoluta dai Detroit Pistons. I Pistons sono appena usciti dalla ricostruzione successiva ai due titoli vinti nel 1989 e nel 1990 e la squadra \u00e8 di basso livello. Nel complesso la prima stagione di Houston \u00e8 incolore con 8,5 punti a partita e poco altro. Nella stagione 1994-95 con il Rookie of The Year Grant Hill la situazione di squadra non cambia, ma si individua la strada da tenere per risalire. La media punti di Houston sale a 14,5 e comincia a giocare saltuariamente in quintetto. L'anno dopo finalmente arriva la qualificazione ai play-off, con Houston che diventa il secondo marcatore di squadra e conquista stabilmente il ruolo di Shooting guard in quintetto. Nella post season per\u00f2 i Pistons vengono eliminati in solo tre partite dagli Orlando Magic.\nL'approdo a New York.\nI Pistons vedono un grande futuro con la coppia Hill-Houston, ma nell'estate del 1996 Allan \u00e8 free agent e dai New York Knicks arriva un'offerta che non \u00e8 possibile rifiutare; dalla stagione 1996-97 Houston veste cos\u00ec la maglia numero 20 dei Knicks. I Knicks sono una squadra molto forte, che nell'estate del 1996 ha allestito una formazione per vincere il titolo. Houston ricopre il ruolo di guardia titolare. Rispetto a Detroit la sua media punti passa da 19,7 a 14,8, questo perch\u00e9 ci sono varie stelle tra cui dividere i tiri, e il gioco dei Knicks \u00e8 incentrato su Patrick Ewing. Nei play-off i Knicks eliminano i Charlotte Hornets in tre partite. Al secondo turno incontrano i Miami Heat: tra le squadre ci sono degli attriti e in gara-5 scoppia una rissa che costa ai Knicks la squalifica di buona parte della squadra; il provvedimento per gli Heat \u00e8 pi\u00f9 leggero e Miami riesce a vincere la serie in sette gare. Nonostante la delusione i Knicks sono decisi a riprovarci l'anno dopo. Nella stagione regolare per\u00f2 un infortunio occorso a Ewing tiene fuori dal centro di New York per buona parte della stagione. Houston diventa cos\u00ec il migliore marcatore della squadra con 18,4 punti a partita. Nei play-off i Knicks si prendono una rivincita eliminando al primo turno gli Heat in 5 combattute partite. Al secondo turno si devono per\u00f2 arrendere agli Indiana Pacers in 5 partite.\nLa finale e la coppia Houston - Sprewell.\nL'anno dopo con l'addio di due colonne della storia dei Knicks come Charles Oakley e John Starks, con il calo di rendimenti di Ewing e Larry Johnson, la squadra sembra destinata, nonostante l'arrivo del rientrante Latrell Sprewell a un campionato incolore. Al primo turno i Knicks incontrano ancora gli Heat che sono per\u00f2 decisamente favoriti essendo la miglior squadra della Eastern Conference. I Knicks vincono gara-1, ma perdono gara-2. Al Madison Square Garden vincono gara-3 ma Alonzo Mourning permette ai suoi di giocarsi gara 5 in casa. In gara-5 a quattro secondi dalla fine gli Heat sono avanti di 1 e Houston ha palla in mano. Perde il controllo, ma riesce ad ottenere la rimessa. New York non ha pi\u00f9 time-out ma ha un gioco per l'occasione: Houston riceve palla, scocca un tiro che colpisce il primo ferro impennandosi e finendo nel canestro. La vendetta di due anni prima \u00e8 definitivamente consumata. Galvanizzati da questa vittoria i Knicks cavalcano nei play-off, eliminando gli Atlanta Hawks e i Pacers. Arrivano in finale, ma nella cavalcata della post season la squadra ha perso diversi elementi. Ewing e Johnson si infortunano e i Knicks devono affrontare i San Antonio Spurs della coppia Duncan - Robinson privi dei loro lunghi. Arriva cos\u00ec una sconfitta per 4-1.\nLa finale di Conference e gli ultimi anni.\nL'anno dopo il baricentro dei Knicks si sposta definitivamente da Ewing alla coppia di esterni Houston-Sprewell. New York prova a ripetere l'impresa dell'anno prima, ma dopo aver eliminato i Toronto Raptors e ancora una volta i Miami Heat, si devono arrendere a Reggie Miller e ai suoi Pacers. Nella stagione 2000-01 va ancora peggio: Ewing se ne \u00e8 andato e nonostante Houston sia ormai asceso al ranking di stella NBA, i Knicks non vanno oltre l'eliminazione al primo turno per mano dei Raptors. Dal punto di vista individuale questi sono i migliori anni della carriera di Houston ma i risultati di squadra non l'appoggiano; I Knicks restano anche fuori dalla \"post season\". Nella stagione 2003-04 un infortunio costringe Allan a giocare solo 50 partite su 82 e a sottoporsi ad un intervento chirurgico. Prova a tornare l'anno dopo quando gioca 20 partite, ma tutti si accorgono di come le sue gambe abbiano perso l'esplosivit\u00e0 di un tempo. Per non diventare l'ombra del giocatore che era decide di ritirarsi. L'ultima sua stagione \u00e8 cos\u00ec stata quella del 2004-05.\nLa stagione 2007-08.\nIl 10 ottobre del 2007 la sua ultima squadra, New York, lo prende come \"free agent\", per poi tagliarlo dieci giorni dopo.\nLa stagione 2008-09.\nIl 26 settembre del 2008 firma ancora per i New York un contratto da free agent, ma al termine della pre-season, senza mai scendere in campo, viene tagliato dalla dirigenza per entrare nello staff della societ\u00e0.\nVita extracestistica.\nNel 1999 ha recitato nel film Black &amp; White, nel quale interpreta la parte di un giocatore corrotto."}
{"id": "468445", "revid": "1573940", "url": "https://it.wikipedia.org/wiki?curid=468445", "title": "Dakota", "text": ""}
{"id": "468449", "revid": "124612736", "url": "https://it.wikipedia.org/wiki?curid=468449", "title": "Sheridan's", "text": "Lo Sheridan's \u00e8 una bevanda alcolica composta da 2 liquori, uno alla crema di latte e uno al caff\u00e8 prodotto a partire dal 1994 a Dublino dalla Thomas Sheridan &amp; Sons.\nI due liquori sono divisi nella stessa bottiglia.\nLa parte superiore consente a due uscite di far sgorgare un 'filo' di entrambi i liquori, cosicch\u00e9 gli stessi si miscelino direttamente nel bicchiere.\nIl liquore va servito ad una temperatura tra 5\u00b0 e 25\u00b0: \u00e8 meglio quindi tenerlo in un posto fresco."}
{"id": "468455", "revid": "767487", "url": "https://it.wikipedia.org/wiki?curid=468455", "title": "DJ Premier", "text": "\u00c8 uno dei pi\u00f9 importanti e influenti produttori di sempre.\nDJ Premier inizi\u00f2 a fare il DJ mentre frequentava la scuola a Praire View, in Texas. Il primo nome da artista usato da DJ Premier fu \"Waxmaster C\", essendo la \"C\" la prima lettera del suo nome, Chris.\nDJ Premier ha co-prodotto quasi tutti i pezzi dei Gang Starr, insieme a molti pezzi di altri gruppi e solisti fin dall'inizio degli anni novanta. Tra questi ci sono pezzi memorabili per artisti come Jay-Z (\"D'Evils\", \"So Ghetto\"), Big L (\"The Enemy\", \"Platinum Plus\"), The Notorious B.I.G. (\"Unbelievable\", \"Kick in the Door\", \"Ten Crack Commandments\"), Rakim (\"It's Been a Long Time\", \"When I Be on Tha Mic\"), Nas (\"NY State of Mind\", \"Represent\", \"Nas Is Like\"), M.O.P. (\"Stick to Ya Gunz\"), Jeru the Damaja (\"Come Clean\", \"Ya Playin' Yaself\"), Das EFX (\"Real Hip Hop\"), KRS-One (\"MC's Act Like They Don't Know\"), Mos Def (\"Mathematics\"), Royce da 5'9\" (\"Boom\").\nNella lista stilata da About.com sui migliori produttori della storia dell'hip hop Premier \u00e8 stato inserito alla posizione numero 1. Spesso viene effettivamente ritenuto il pi\u00f9 influente DJ del genere, se non altro per l'aver collaborato con praticamente tutti i rapper pi\u00f9 importanti e averne lanciati diversi di grande talento.\nNel 2014 DJ Premier fonda il duo PRhyme insieme a Royce da 5'9\", e pubblicano un album omonimo di buon successo commerciale.\nBiografia.\nCollaborazioni.\nA parte i Gang Starr, alcuni dei lavori pi\u00f9 apprezzati di Premier sono le sue collaborazioni con gli affiliati Jeru the Damaja e i Group Home. Con il primo, Premier modell\u00f2 una delle pietre miliari dell'East Coast, l'album \"The Sun Rises in the East\", pubblicato nel 1994. Il suo secondo lavoro, \"Wrath of the Math\" del 1996, fu ritenuto un buon tentativo ma non all'altezza del suo predecessore, anche se conteneva il pi\u00f9 grande successo finora di Jeru, \"Ya Playin' Yaself\". L'album dei Group Home \"Livin' Proof\" (1995), sebbene piuttosto trascurato alla sua uscita, \u00e8 stato col tempo sempre pi\u00f9 considerato un capolavoro e molti lo citano come l'opera finora pi\u00f9 omogenea di Premier.\nDJ Premier collabor\u00f2 intensamente con i musicisti jazz del gruppo sperimentale di Branford Marsalis, Buckshot Lefonque, per il loro album di debutto. Nel 1998 produsse il pezzo \"Devil's Pie\" per il cantante neo soul D'Angelo. Il pezzo doveva essere originariamente inserito solo nella colonna sonora del film \"Belly\", del regista di video musicali Hype Williams, ma D'Angelo cambi\u00f2 presto idea e lo inser\u00ec anche nel suo secondo album \"Voodoo\" (2000).\nTecnica.\nCampionamenti.\nLo stile di produzione di DJ Premier rappresenta il suono di New York. \u00c8 riconosciuto per i suoi campionamenti di artisti jazz, funk e soul, e di precedenti lavori dello stesso artista per cui sta producendo un pezzo.. Le collaborazioni di Premier al di fuori dei Gang Starr sono note per la sua firma, spesso imitata, consistente nella combinazione di piccoli campionamenti vocali, spesso provenienti da diversi artisti e intervallati da scratching, per formare il ritornello. Per esempio, per il ritornello di \"Mathematics\" di Mos Def, Premier inserisce, in veloce successione:\nIn pezzi di un certo artista, i campionamenti vocali provengono tutti da lavori precedenti dello stesso artista; \"Nas Is Like\" e \"2nd Childhood\" di Nas ne sono due noti esempi.\nMelodie.\nDJ Premier utilizza solitamente una melodia composta da una o due battute che si ripete per la durata del brano, spesso combinando suoni orchestrali a suoni naturali e dando all'MC un ottimo terreno di base per raggiungere una performance carica di pathos e soul\u00a0\u2013 l'essenza dell'hip hop.\nInnovativa \u00e8 l'introduzione di suoni raramente utilizzati nella musica rap (come ad esempio gli xilofoni in \"Kick in The Door\" di The Notorious B.I.G. o i suoni naturali di \"Nas Is Like\" di Nas), l'ampia gamma di strumenti (il loop di pianoforte di \"D'Evils\" di Jay-Z e gli archi di \"New York (Ya Out There?)\" di Rakim) e le tecniche di produzione (la melodia della seconda met\u00e0 di \"A Million And One Questions - Rhyme No More\" di Jay-Z \u00e8 stata suonata da lui stesso).\nBatterie.\nLe batterie che DJ Premier usa sono note per la loro complementarit\u00e0 con le melodie. Ad esempio, in \"N.Y. State Of Mind\" di Nas, due battute hanno un giro semplice di cassa e rullante; nelle due successive si aggiunge un secondo set di batterie.\n\"Clean Versions\".\nUn altro segno distintivo di Premier sono le \"clean version\" delle sue produzioni. DJ Premier infatti elimina i termini osceni in prima persona, sostituendo ad essi degli effetti sonori.\nQuesto rende la versione \"clean\" delle canzoni pi\u00f9 scorrevole all'ascolto e riempie il vuoto che sarebbe altrimenti lasciato delle parole eliminate."}
{"id": "468456", "revid": "14002", "url": "https://it.wikipedia.org/wiki?curid=468456", "title": "Storicit\u00e0 di ges\u00f9", "text": ""}
{"id": "468457", "revid": "110157", "url": "https://it.wikipedia.org/wiki?curid=468457", "title": "Cyon", "text": "Cyon () \u00e8 una compagnia coreana specializzata nella produzione di telefoni cellulari.\nAppartiene alla LG Electronics e fu fondata nel 1997."}
{"id": "468460", "revid": "1543377", "url": "https://it.wikipedia.org/wiki?curid=468460", "title": "Centro di aiuto alla vita", "text": "I Centri di aiuto alla Vita (CAV) sono associazioni di volontari, apartitiche, facenti parte del Movimento per la Vita di ispirazione cattolica, finalizzate ad aiutare le donne alle prese con una gravidanza difficile o indesiderata, oltrech\u00e9 sostenere le giovani madri prive di mezzi o sprovviste delle capacit\u00e0 necessarie a fornire le cure al figlio, al fine di prevenire il ricorso all'aborto.\nCaratteristiche.\nAttualmente, sul territorio italiano sono 315 i centri di aiuto alla vita. Il primo venne fondato a Firenze il 12 dicembre 1975.\nOggi una larga fetta dell'attivit\u00e0 dei centri \u00e8 dedicata alle donne immigrate, specie se irregolari e provenienti da paesi in via di sviluppo. Si tratta difatti di una categoria di persone particolarmente vulnerabili.\nLa segreteria di collegamento dei CAV dichiara che, secondo loro stime interne, dal 1975 le assistenze erogate che hanno portato a una nascita sarebbero circa 110.000 (al 2008).\nAttivit\u00e0.\nAi centri di aiuto alla vita possono rivolgersi:\nI CAV offrono servizi quali:\nDurante gli anni l'attivit\u00e0 dei CAV si avvale anche di alcuni servizi, in particolare il \"\"Progetto Gemma\" e del \"Telefono Rosso\"\".\nLa gran parte dei CAV in Italia sono ONLUS (organizzazioni non lucrative di utilit\u00e0 sociale), e alcuni di loro sono convenzionati con le Aziende Sanitarie e con i Servizi Sociali territoriali."}
{"id": "468461", "revid": "110157", "url": "https://it.wikipedia.org/wiki?curid=468461", "title": "Anycall", "text": "Anycall (\uc560\ub2c8\ucf5c) \u00e8 una compagnia coreana specializzata nella produzione di telefoni cellulari.\nFa parte del Samsung Electronics e fu fondata nel 1993."}
{"id": "468463", "revid": "1632387", "url": "https://it.wikipedia.org/wiki?curid=468463", "title": "Souls of Black", "text": "Souls of Black \u00e8 il quarto album in studio dei Testament."}
{"id": "468475", "revid": "1924342", "url": "https://it.wikipedia.org/wiki?curid=468475", "title": "American Life (album)", "text": "American Life \u00e8 il nono album registrato in studio dalla cantante statunitense Madonna, pubblicato il 22 aprile 2003 dall'etichetta Maverick Records e distribuito dalla Warner Bros. Records. Fu prodotto interamente da Madonna e Mirwais Ahmadzai ed \u00e8 caratterizzato da molti riferimenti alla cultura americana. L'album \u00e8 considerato un concept album con riferimenti ricorrenti al \"sogno americano\" e al \"materialismo\", in antitesi alla reputazione che Madonna si era guadagnata negli anni Ottanta con la sua hit \"Material Girl\". Il disco contiene anche \"Die Another Day\", brano principale della colonna sonora del film su James Bond \"Agente 007 - La morte pu\u00f2 attendere\", pubblicato il 22 ottobre 2002, anticipando l'uscita dell'album.\nSviluppo.\nMadonna ha prodotto il disco avvalendosi della collaborazione di Mirwais Ahmadza\u00ef (lo stesso produttore di \"Music\"). La cantante si \u00e8 espressa sull'influenza di Ahmadzai e sul suo stile di produzione affermando che \"Mirwais \u00e8 una persona molto particolare. La sua influenza su di me, ovviamente, era molto grande: \u00e8 un grande musicista e un grande chitarrista, ma \u00e8 anche in grado di usare un programma di sintetizzatori e creare i suoni pi\u00f9 belli e futuristici sul computer. \u00c8 una sorta di genio, sono stata fortunata a lavorarci.\" Madonna ha iniziato a registrare l'album alla fine del 2001, dopo aver girato il film \"Travolti dal destino\". L'album \u00e8 stato scritto e registrato in pi\u00f9 di un anno e mezzo, diventando la sua pi\u00f9 lunga produzione su un album in studio. La registrazione dell'album \u00e8 stata ultimata a Londra e Los Angeles all'inizio del 2003. Madonna parlando della registrazione della title track afferma che il produttore Mirwais l'aveva incoraggiata ad un rap spontaneo e che la sequenza di rap presentata nella title track \u00e8 stata composta citando gli oggetti materiali che piacevano a lei stessa. Rooksby autore della \"Complete Guide to the Music of Madonna\" ha dichiarato che un tema ricorrente della produzione discografica della cantante \u00e8 stato il testo asciutto e schietto, in un'intervista a Q Madonna ha detto: \"Ho avuto venti anni di fama e fortuna, e credo che io abbia il diritto di esprimere un parere su ci\u00f2 che viene detto e su ci\u00f2 che non viene detto.\"\nDescrizione.\nNel disco, uscito in concomitanza con lo scoppio della Guerra in Iraq, Madonna esprime il suo disappunto verso la guerra attraverso la canzone che d\u00e0 il titolo all'album \"American Life\" il cui video-scandalo, ritirato dai canali musicali ancor prima di uscire in segno di rispetto verso i soldati partiti per l'Iraq era ambientato durante un'ironica sfilata di moda in cui i modelli sono vestiti da soldato ed includeva scene violente di guerre, esplosioni e morti. Il messaggio che la popstar aveva tentato di lanciare mediante queste crude immagini \u00e8, come lei stessa a suo tempo ha dichiarato, un messaggio contro le stragi nel mondo e soprattutto un invito alla pace.\nLa copertina dell'album raffigura Madonna in versione Che Guevara che indossa un casco.\nMadonna ha prodotto il disco avvalendosi della collaborazione di Mirwais Ahmadza\u00ef (lo stesso produttore di \"Music\") e scrivendo pezzi con Guy Sigsworth, Jacques Lu Cont e Jem (gli ultimi due avevano gi\u00e0 collaborato con Madonna per le performance del \"Drowned World Tour\").\nL'album con sonorit\u00e0 elettroniche e acustiche sicuramente innovative ha diviso i fan di tutto il mondo: a causa dei giudizi della critica, in termini di vendite, paragonato ai successi precedenti, l'album \u00e8 stato considerato un \"flop\" anche se molti ritengono \"American Life\" come uno dei lavori meglio riusciti della cantante.\nIn questo lavoro Madonna affronta anche temi spirituali e personali: nella canzone \"X-Static Process\" racconta il suo rapporto con Ges\u00f9 Cristo mentre nella canzone \"Mother and Father\" racconta il suo dolore per la morte della madre e il risentimento verso il padre che non le riserv\u00f2 l'affetto di cui aveva bisogno.\nDall'album, oltre a \"Die Another Day\", furono estratti altri 4 singoli: \"American Life\", \"Hollywood\", \"Nothing Fails\" (fu pubblicato solo il singolo ma non fu mai trasmesso dalle radio n\u00e9 fu prodotto un video) e \"Love Profusion\".\nCome singoli promozionali furono pubblicati i brani \"Nobody Knows Me\" e \"Mother And Father\".\nNegli Stati Uniti \"American Life\" fino a luglio 2010 aveva venduto 1.000.000 copie, mentre in Europa ha sfiorato i due milioni di copie. Nel mondo ha venduto in totale circa 5 milioni di copie."}
{"id": "468478", "revid": "123831085", "url": "https://it.wikipedia.org/wiki?curid=468478", "title": "Cratere della Terra di Wilkes", "text": "Il cratere della Terra di Wilkes \u00e8 una formazione geologica nella regione della Terra di Wilkes in Antartide: si ritiene che sia un cratere meteoritico. Ha un diametro di circa 500\u00a0km, si trova circa 1,5\u00a0km sotto la superficie ghiacciata antartica e si \u00e8 formato da 250 milioni a 500 milioni di anni fa.\nScoperta.\nLa scoperta avvenuta nel 2006 a opera di un gruppo di scienziati guidati da Ralph von Frese e Laramie Potts \u00e8 stata ottenuta sulla base dei dati inviati dal satellite GRACE. La sua scoperta si deve alla rivelazione di alcune anomalie nella struttura della crosta terrestre, in particolare a variazioni di massa dovute al movimento di materiali presenti nel mantello terrestre verso la crosta. \nOrigine.\nL'interpretazione del cratere come cratere d'impatto \u00e8 ancora controversa. Date le dimensioni della formazione geologica, si deve ipotizzare un impatto di proporzioni inaudite, che si verrebbe a correlare con fenomeni come la nascita della Grande Rift Valley e la spaccatura del Gondwana (con l'allontanamento dell'Australia e l'inizio della deriva dei continenti). Il cratere ha un diametro sei volte superiore a quello del Chicxulub, comunemente ritenuto il segno dell'impatto catastrofico che avrebbe causato l'estinzione dei dinosauri. L'impatto nella Terra di Wilkes avrebbe cancellato il 90% delle forme di vita sulla Terra ed \u00e8 stato collegato alla grande estinzione di specie viventi avvenuta alla fine del periodo Permiano. Esistono spiegazioni alternative alla differenza di massa rilevata in quel luogo; tuttavia la difficolt\u00e0 nel prelevare campioni vista la profondit\u00e0 del sito non rende semplice appurare quale sia la causa reale di tale anomalia."}
{"id": "468479", "revid": "767487", "url": "https://it.wikipedia.org/wiki?curid=468479", "title": "Fratelli coltelli", "text": "Fratelli coltelli \u00e8 un film commedia uscito nel 1997, diretto da Maurizio Ponzi.\nTrama.\nGuelfo Guelfi \u00e8 un principe toscano con manie di grandezza. Vorrebbe condurre uno stile di vita sfarzoso e consono al proprio titolo nobiliare ma, suo malgrado, vive con la madre nel palazzo di famiglia ed \u00e8 sempre a corto di soldi a causa dell'avarizia di quest'ultima. Un giorno la madre di Guelfo muore dopo una brutta caduta e lui non se ne rattrista pi\u00f9 di tanto perch\u00e9 \u00e8 convinto di ereditarne le sostanze. All'apertura del testamento Guelfo scopre che sua madre diede alla luce un figlio illegittimo di nome Felice in seguito abbandonato in un convento, e che questi \u00e8 stato nominato erede al pari di Guelfo.\nFelice lavora come cameriere in un ristorante di Bari, \u00e8 tenuto in scarsa considerazione dalla proprietaria del ristorante e il suo migliore amico \u00e8 Antonio, un perdigiorno che approfitta dell'ingenuit\u00e0 di Felice e della sua amicizia. Antonio \u00e8 uno studente di giurisprudenza fuoricorso e riesce a farsi regalare i pochi risparmi che Felice riesce a mettere da parte con la scusa di averne bisogno per proseguire gli studi. Una sera, dopo la chiusura del ristorante, Felice fa entrare Antonio di nascosto per consentirgli di mangiare gli avanzi, ma riceve la visita di due usurai, alla vista dei due criminali Antonio si nasconde mentre Felice viene sbattuto dai due usurai su un tavolo del ristorante e per farlo parlare gli infilano una granseola viva dentro i pantaloni presa dall'acquario del ristorante e chiedendo a Felice il pagamento dei debiti contratti dall'amico. Solo la lettera del notaio con la comunicazione dell'eredit\u00e0, trovata per caso da Antonio, salva Felice dalla tortura. Felice si dirige pertanto a Firenze per incassare l'eredit\u00e0, seguito dal parassita Antonio.\nLa notizia di avere un fratello con cui dividere l'eredit\u00e0 fa arrabbiare Guelfo che tuttavia \u00e8 costretto ad accoglierlo in casa dando vita ad una convivenza nel palazzo di Guelfo che degenera spesso in lite.\nNel frattempo una truffatrice torinese di nome Sonia si fa passare per una nobildonna russa e cerca di truffare, prima separatamente e poi congiuntamente, entrambi i fratelli per strappare loro pi\u00f9 denaro possibile. Entrambi i fratelli si innamorano di Sonia, ma le cose si complicano dopo la scoperta che in realt\u00e0 la madre morta non ha lasciato nulla e che non c'\u00e8 nulla da spartire; appreso questo i due fratelli devono rassegnarsi alla perdita di Sonia, che scoperta la verit\u00e0 sulle condizioni economiche dei due li abbandona. Anche Antonio lascia l'amico quando scopre che non possiede nulla. Senza pi\u00f9 nulla per cui litigare i due fratelli cominciano ad andare d'accordo e fanno definitivamente pace.\nResosi conto che ora i due fratelli sono diventati amici, l'anziano maggiordomo Vannino rivela loro che l'intero patrimonio di famiglia consiste in un gioiello nascosto dal valore inestimabile; tuttavia i due usurai si presentano a casa di Guelfo tenendo Antonio come ostaggio richiedendo il pagamento. Nel frattempo arriva Sonia desiderosa di scusarsi con i due fratelli per come si \u00e8 comportata, compresa la situazione trova per caso la collana e, fraintendendone il valore, la offre in pagamento dei debiti.\nQualche giorno dopo al termine di un'azione spericolata il gruppetto formato da Guelfo, Felice, Sonia, Vannino e Antonio riesce a recuperare la collana.\nProduzione.\nLa commedia usc\u00ec nei cinema il 7 marzo 1997, ma fu ideata diversi anni prima e doveva essere interpretata da Christian De Sica e Diego Abatantuono e diretta probabilmente da Carlo Vanzina, Neri Parenti o Enrico Oldoini. Il progetto venne continuamente rimandato a causa dei dubbi degli interpreti e dei registi sulla validit\u00e0 del copione e in seguito ai continui tentennamenti degli attori alla fine vennero scelti attori comici emergenti; tra questi anche Simona Ventura, che all'epoca era gi\u00e0 una presentatrice televisiva di successo, ma non aveva mai tentato la carriera di attrice. Questo \u00e8 stato il suo primo e per lungo tempo unico film.\nRiprese.\nLe riprese si sono svolte nell'autunno del 1996 a Bari e a Frascati.\nAccoglienza.\nIl film ebbe un incasso irrisorio e anche la critica bocci\u00f2 in toto l'opera, considerandola come una produzione di livello estremamente basso. La stessa Simona Ventura commentando il film ha apertamente ammesso che si \u00e8 trattato per lei solo di un esperimento, un tentativo poi abbandonato di cimentarsi nella carriera cinematografica. La Ventura infatti torner\u00e0 al cinema solo 11 anni dopo nel film \"La fidanzata di pap\u00e0\", con Massimo Boldi."}
{"id": "468480", "revid": "123244840", "url": "https://it.wikipedia.org/wiki?curid=468480", "title": "Erode Antipa", "text": "Secondo i Vangeli, fece arrestare e uccidere Giovanni il Battista e incontr\u00f2 Ges\u00f9 durante la sua passione.\nBiografia.\nAssociato alla reggenza dal padre, gli succedette alla sua morte nel 4 a.C., quando il regno per decisione di Roma fu diviso tra i tre figli: Erode Archelao a cui fu data la Giudea, la Samaria, parte dell'Idumea e il titolo di Etnarca, Filippo Tetrarca figlio di Erode il Grande e Cleopatra di Gerusalemme (da non confondere con Erode Filippo, figlio di Erode il Grande e Mariamme II) che ottenne la Batanea, la Traconitide, l'Auranitide e alcune parti della Paniade con il titolo di Tetrarca, ed Erode Antipa che ebbe la Galilea e la Perea ed anche lui il titolo di Tetrarca. Il suo regno quindi, come gi\u00e0 quello di suo padre, non era completamente indipendente, poich\u00e9 di fatto dipendeva da Roma.\nDurante un soggiorno a Roma, Erode Antipa intrecci\u00f2 una relazione con Erodiade, moglie di suo fratello Erode Filippo; ripartendo per la Galilea, la port\u00f2 con s\u00e9 e la spos\u00f2. Il fatto dest\u00f2 scandalo, in quanto Erode Antipa era gi\u00e0 sposato con la figlia del re Areta IV e inoltre Erodiade era anche sua cognata e la legge mosaica proibiva tali unioni.\nCome citato anche nei Vangeli, Erode Antipa fece arrestare Giovanni Battista, che nella sua predicazione al popolo rimproverava a Erode Antipa questa illecita relazione con Erodiade: quest'ultima voleva farlo uccidere, ma Erode si opponeva, temendo la reazione popolare e avendo un certo timore reverenziale nei confronti del predicatore. La donna riusc\u00ec per\u00f2 a strappare il suo consenso con l'inganno: durante una festa, la figlia di Erodiade (secondo la tradizione si chiamava Salom\u00e8; i Vangeli non riportano il suo nome) si esib\u00ec in una danza che piacque molto ad Erode, il quale giur\u00f2 di darle in premio ci\u00f2 che ella avesse voluto, \"fosse anche la met\u00e0 del mio regno\". La ragazza, istigata dalla madre, chiese che le fosse portata su un piatto d'argento la testa di Giovanni Battista che Erode Antipa aveva gi\u00e0 fatto arrestare da alcuni mesi a Macheronte; Erode Antipa, per non venire meno al giuramento fatto davanti ad illustri commensali, acconsent\u00ec e mand\u00f2 a decapitare Giovanni.\nIn seguito, racconta Luca, Erode Antipa incontr\u00f2 Ges\u00f9 durante la Passione: Ponzio Pilato, per sbarazzarsi dell'imbarazzante processo e delle pressioni giudaiche, pens\u00f2 di far giudicare l'imputato galileo dal suo tetrarca Erode Antipa. Ges\u00f9 per\u00f2 non rispose alle sue domande; quindi Erode si fece beffe di lui rivestendolo di un manto fastoso e lo rimand\u00f2 da Pilato.\nSecondo il frammentario \"Vangelo di Pietro\" (apocrifo), la responsabilit\u00e0 della condanna di Ges\u00f9 fu di Erode Antipa, che subentr\u00f2 a Ponzio Pilato dopo che questi se ne lav\u00f2 le mani.\nDopo aver abbandonato la prima moglie per sposarsi con la cognata Erodiade, moglie di Filippo, Antipa si attir\u00f2 le ire del padre della prima, Areta IV re dei Nabatei, che decise di muovere guerra contro di lui. Il tetrarca ne rimase sconfitto, ma riusc\u00ec a mantenere il trono. Erode Antipa, che alla morte del padre aveva solo diciassette anni, si dimostr\u00f2 furbo e accorto come lui, riuscendo a regnare per ben quarantaquattro anni. Anche lui per\u00f2 fece la fine di Archelao. \nDurante il regno di Caligola, il cognato Erode Agrippa I manovr\u00f2 per ottenere la sua condanna. Come il fratello, fu condannato all'esilio a Lugdunum nelle Gallie. I suoi domini furono posti nelle mani di Erode Agrippa, ma, appena uscito dal palazzo, fu ucciso per mano del generale romano."}
{"id": "468482", "revid": "77594", "url": "https://it.wikipedia.org/wiki?curid=468482", "title": "Festival di Edimburgo", "text": "I Festival di Edimburgo sono diverse manifestazioni che si svolgono nella capitale scozzese durante l'anno.\nIn particolare l'Edinburgh International Festival \u00e8 la pi\u00f9 grande manifestazione teatrale al mondo e si svolge dal 1947 nelle ultime tre settimane di agosto. In questo periodo la capitale scozzese richiama molti turisti, non solo dal Regno Unito. Durante la manifestazione si svolgono numerosi altri festival, tra cui quello delle bande militari, organizzato per la prima volta nel 1949.\nI festival che si svolgono ad agosto sono:\nAltri festival che si svolgono in citt\u00e0 durante l'anno:"}
{"id": "468486", "revid": "92723", "url": "https://it.wikipedia.org/wiki?curid=468486", "title": "Terra Australis", "text": "La Terra Australis (\u00abterra australe\u00bb in latino) era un continente ipotetico, la cui esistenza venne postulata per la prima volta nell'antichit\u00e0, che venne raffigurato sulle mappe tra il XV e il XVIII secolo. L'esistenza della \"Terra Australis\" non era basata su testimonianze od osservazioni dirette, ma piuttosto sull'idea che la massa continentale dell'emisfero boreale doveva essere controbilanciata da una massa continentale di pari dimensioni situata in quello australe. Questa teoria del bilanciamento delle terre venne documentata gi\u00e0 nel V secolo sulle mappe di Macrobio, che nelle sue opere utilizz\u00f2 il termine \"Australis\".\nAgli inizi del XIX secolo, quando ormai era chiaro che non esisteva nessuna \"Terra Australis\", l'esploratore britannico Matthew Flinders, nel suo libro \"A voyage to Terra Australis\", chiam\u00f2 l'unica \u00abterra australe\u00bb esistente \"Australia\", sostenendo che non c'era \u00abnessuna probabilit\u00e0\u00bb di trovare una massa di terra di considerevoli dimensioni pi\u00f9 a sud di questa (il continente che sarebbe stato chiamato Antartide sarebbe stato esplorato solo decenni dopo la pubblicazione del libro, avvenuta nel 1814); con il tempo, presso il grande pubblico, il nome Australia guadagn\u00f2 popolarit\u00e0, tanto da divenire prevalente.\nAltri nomi.\n\"Terra Australis\" \u00e8 solo uno dei molti nomi attribuiti, dopo la sua scoperta da parte degli europei, alla massa di terra che oggi conosciamo come continente australiano. In passato l'ipotetica massa di terra nell'emisfero australe era nota anche con altri nomi, tra cui ricordiamo \"Terra Australis Ignota\", \"Terra Australis Incognita\" (\u00abterra australe sconosciuta\u00bb) o \"Terra Australis Nondum Cognita\" (\u00abterra australe non ancora conosciuta\u00bb). Altri nomi che riscossero meno successo furono \"Brasiliae Australis\" (\u00abBrasile meridionale\u00bb), \"Magellanica\" (\u00abterra di Magellano\u00bb), \"Austrialia del Esp\u00edritu Santo\" (\u00abterra australe dello Spirito Santo in spagnolo\u00bb) e \"grande isle de Java\" (\u00abgrande isola di Giava\u00bb in francese), nonch\u00e9, ovviamente, i pi\u00f9 celebri Nuova Olanda e Australia.\nOrigini della \"Terra Australis\".\nIn un brano di Aristotele leggiamo: \u00abGiacch\u00e9 \u00e8 necessario che vi sia un luogo disposto verso l'altro polo in maniera simile da quello da noi abitato, \u00e8 chiaro che sar\u00e0 analoga in esso la disposizione dei venti e tutto il resto: e come qui v'\u00e8 il vento di nord, vi sar\u00e0 l\u00ec un tale vento proveniente da quel polo che non pu\u00f2 per\u00f2 giungere fin qui\u00bb. Le sue idee furono in seguito ampliate da Tolomeo (II secolo d.C.), che credeva che l'oceano Indiano fosse chiuso a sud dalla terraferma e che le terre dell'emisfero boreale fossero bilanciate da un'altra terra situata a sud. Nel \"Somnium Scipionis\" (\u00abSogno di Scipione\u00bb), Marco Tullio Cicerone utilizz\u00f2 il termine \"cingulus australis\" (\u00abzona meridionale\u00bb) per riferirsi agli Antipodi. La terra situata in questa zona era la \"Terra Australis\".\nLe leggende sulla \"Terra Australis Incognita\" - una \u00abterra australe sconosciuta\u00bb - risalgono ad epoche precedenti a quella romana, ed erano comuni nella geografia medievale, sebbene non basate su alcuna conoscenza documentata del continente. Le mappe di Tolomeo, che divennero famose in Europa durante il Rinascimento, in realt\u00e0 non rappresentavano un tale continente, ma mostravano un'Africa che non aveva un confine oceanico meridionale (e che quindi poteva estendersi fino al polo sud), e lasciavano ipotizzare che l'oceano Indiano fosse interamente circondato dalla terra. I filosofi cristiani non scartarono l'idea che ci potesse essere una terra al di l\u00e0 dei mari del sud, ma la questione se potesse essere abitata era controversa.\nIl primo globo su cui era rappresentata la \"Terra Australis\" fu probabilmente quello di Johannes Sch\u00f6ner del 1523, andato perduto, dal quale si presume che Oronzio Fineo abbia tratto molte informazioni per la sua doppia mappa cordiforme (a forma di cuore) del 1531. Su questa massa di terra scrisse: \u00abscoperta di recente ma non ancora completamente esplorata\u00bb. Lo specchio d'acqua al di l\u00e0 della punta del Sudamerica viene chiamato \"Mare Magellanicum\": uno dei primi utilizzi del nome del navigatore Ferdinando Magellano in un toponimo geografico.\nNel suo trattato \"Opusculum geographicum\", del 1533, Sch\u00f6ner chiam\u00f2 il continente \"Brasiliae Australis\". In esso spiega:\nMappare il continente australe.\nGli esploratori dell'epoca delle grandi scoperte geografiche, dalla fine del XV secolo in poi, dimostrarono che l'Africa era quasi interamente circondata dal mare e che l'oceano Indiano era accessibile sia da ovest che da est. Queste scoperte ridussero l'area in cui poteva essere situato l'ipotetico continente; tuttavia, molti cartografi si attennero all'opinione di Aristotele. Gli scienziati, come Gerardo Mercatore (1569) e ancora Alexander Dalrymple nel 1767, sostenevano la sua esistenza, con argomentazioni del tipo che dovrebbe esistere una grande massa continentale nell'emisfero australe che faccia da contrappeso alle masse emerse conosciute dell'emisfero boreale. Man mano che venivano scoperte nuove terre, esse venivano spesso considerate parti dell'ipotetico continente.\nNel 1515 il cosmografo e matematico tedesco Johannes Sch\u00f6ner (1477-1547) costru\u00ec un globo terrestre basandosi sulla mappa e sul globo che Martin Waldseem\u00fcller e i suoi colleghi avevano fabbricato a Saint-Di\u00e9, in Lorena, nel 1507. Tuttavia, il globo di Sch\u00f6ner si differenziava da quello di Waldseem\u00fcller proprio per la raffigurazione di un continente antartico, da lui chiamato \"Brasilie Regio\". L'esistenza di questo continente si basava, seppur in maniera inconsistente, sulle testimonianze di un recente viaggio: quello effettuato dai mercanti portoghesi Nuno Manuel e Crist\u00f3v\u00e3o de Haro fino al R\u00edo de la Plata e narrato nel \"Newe Zeytung auss Presillg Landt\" (\u00abNuove notizie dalla terra del Brasile\u00bb) pubblicato ad Augusta nel 1514. Lo \"Zeytung\" raccontava di come i viaggiatori portoghesi avessero attraversato uno stretto tra il punto pi\u00f9 meridionale dell'America, o Brasile, e una terra posta a sud-ovest, chiamata \"vndtere Presill\" (o \"Brasilia inferior\").\nQuesto presunto \u00abstretto\u00bb era in realt\u00e0 il R\u00edo de la Plata (o il golfo San Mat\u00edas). Con \"vndtere Presill\" nello \"Zeytung\" veniva indicata la parte del Brasile situata a latitudini pi\u00f9 basse, ma Sch\u00f6ner pens\u00f2 erroneamente che tale nome si riferisse alla terra posta sul lato meridionale dello \u00abstretto\u00bb, a latitudini pi\u00f9 alte, e cos\u00ec dette ad esso il significato opposto. Su queste deboli fondamenta disegn\u00f2 il suo continente circum-antartico, al quale, per ragioni che non spiega, dette una forma ad anello. In un trattato esplicativo di accompagnamento, \"Luculentissima quaedam terrae totius descriptio\" (\u00abUna descrizione molto lucida di tutte le terre\u00bb), precis\u00f2:\n\u00c8 su questo stralcio di informazioni, oltre che sul concetto di Antipodi ereditato dall'antichit\u00e0 greco-romana, che Sch\u00f6ner bas\u00f2 la sua rappresentazione del continente australe. Lo stretto da lui ipotizzato serv\u00ec da ispirazione alla spedizione di Ferdinando Magellano per raggiungere le Molucche facendo rotta verso ovest.\nSch\u00f6ner apprese la scoperta della Terra del Fuoco da parte di Magellano nel 1520 come un'ulteriore conferma dell'esistenza del continente meridionale, e sui suoi globi del 1523 e 1533 lo descrisse come (\u00ab\"Terra Australis\", scoperta di recente ma non ancora pienamente conosciuta\u00bb). La sua visione del mondo venne portata avanti dai suoi seguaci, il cosmografo francese Oronzio Fineo nella sua mappa del mondo del 1531 e i cartografi fiamminghi Gerardo Mercatore nel 1538 e Abramo Ortelio nel 1570. I concetti di Sch\u00f6ner influenzarono la scuola dei cartografi di Dieppe, specialmente per quanto riguardava la loro rappresentazione di Giava la Grande.\nLa \"Terra Australis\" venne raffigurata sulle mappe di Dieppe della met\u00e0 del XVI secolo: in queste la sua linea costiera appare appena a sud delle isole delle Indie Orientali ed essa stessa \u00e8 abbellita da tutta una serie di dettagli fittizi. A quel tempo c'era molto interesse per la \"Terra Australis\" tra i mercanti normanni e bretoni. Nel 1566 e nel 1570, Francisque e Andr\u00e9 d'Albaigne presentarono a Gaspard de Coligny, ammiraglio di Francia, dei progetti per stabilire relazioni con le terre australi. L'ammiraglio accolse con grande interesse queste iniziative, ma purtroppo esse fallirono quando Coligny fu ucciso nel 1572.\nGerardo Mercatore credeva nell'esistenza di un grande continente meridionale sulla base del ragionamento cosmografico, esposto nel riassunto del suo \"Atlante o Studi cosmografici in cinque libri\" come riferito dal suo biografo, Walter Ghim, il quale afferma che nonostante Mercatore sapesse che il continente australe era ancora nascosto e sconosciuto, credeva che la sua esistenza potesse essere \u00abdimostrata e provata da solidi motivi e argomentazioni per credere alle sue proporzioni geometriche, alle sue dimensioni e al suo peso, altrimenti la costituzione del mondo non potrebbe tenere insieme al suo centro\u00bb.\nNella sua \"Descriptionis Ptolemaicae Augmentum\" (1597), il geografo e cartografo fiammingo Cornelius Wytfliet scrisse sulla \"Terra Australis\":\nJuan Fern\u00e1ndez, salpato dal Cile nel 1576, afferm\u00f2 di aver scoperto il continente meridionale. Sulla mappa del \"Polus Antarcticus\" di Henricus Hondius (1641) vi \u00e8 l'iscrizione: \"Insulas esse a Nova Guinea usque ad Fretum Magellanicum affirmat Hernandus Galego, qui ad eas explorandas missus fuit a Rege Hispaniae Anno 1576\" (\u00abHernando Gallego, che nel 1576 fu inviato dal re di Spagna per esplorarle, afferma che ci sono isole dalla Nuova Guinea fino allo stretto di Magellano\u00bb).\nLuis V\u00e1ez de Torres, navigatore gallego o portoghese che comandava la \"San Pedro y San Pablo\", la \"San Pedrico\" e la nave appoggio \"Los Tres Reyes Magos\" durante la spedizione del 1605-1606 guidata da Pedro Fernandes de Queir\u00f3s alla ricerca del continente meridionale, dimostr\u00f2 l'esistenza di un passaggio a sud della Nuova Guinea, ora noto come stretto di Torres. Commentando l'evento nel 1622, il cartografo olandese ed editore dell'ottavo memoriale di Queir\u00f3s, Hessel Gerritsz, annot\u00f2 sulla sua \"Mappa dell'oceano Pacifico\": \u00abColoro che navigarono con la nave appoggio di Pedro Fernandes de Queir\u00f3s nelle vicinanze della Nuova Guinea per 10 gradi verso ovest attraverso molte isole e banchi di sabbia e oltre 23 e 24 braccia per circa 40 giorni, stimarono che la Nuova Guinea non si estenda per pi\u00f9 di 10 gradi verso sud; se cos\u00ec fosse, la terra situata tra 9 e 14 gradi sarebbe una terra separata\u00bb.\nNel 1606 Pedro Fernandes de Queir\u00f3s, un altro navigatore portoghese al soldo della corona spagnola, avvist\u00f2 una grande isola a sud della Nuova Guinea, cui dette nome \"La Austrialia del Espiritu Santo\". Una volta ritornato, disse al re di Spagna di aver scoperto la \"Terra Australis incognita\". Nel suo X memoriale (1610), Queir\u00f3s scrisse: \u00abVa notato che la Nuova Guinea \u00e8 solo la parte pi\u00f9 alta della Terra Australe di cui parlo, e che gli abitanti, i loro costumi e tutto il resto, la ricordano molto\u00bb.\nNel 1615 gli olandesi Isaac e Jacob Le Maire, padre e figlio, fondarono la \"Australische Compagnie\" (\u00abcompagnia australiana\u00bb) per commerciare con la \"Terra Australis\", che loro chiamarono \u00abAustralia\u00bb.\nLe rappresentazioni cartografiche del continente australe tra il XVI e l'inizio del XVII secolo, come potremmo aspettarci per un concetto basato su congetture cos\u00ec numerose e su dati certi ridotti al minimo, variavano enormemente da una mappa all'altra; in linea di massima, le sue dimensioni andarono riducendosi man mano che venivano effettuate nuove esplorazioni. Al suo culmine, il continente comprendeva la Terra del Fuoco, separata dal Sudamerica da un piccolo stretto; la Nuova Guinea; e quella che in seguito verr\u00e0 chiamata Australia. Nell'atlante di Ortelio \"Theatrum Orbis Terrarum\", pubblicato nel 1570, la \"Terra Australis\", nell'oceano Pacifico, si estende ben a nord del tropico del Capricorno.\nQuando veniva rappresentato sulle mappe, il continente comprendeva solo in minima parte le terre inesplorate intorno al polo sud, ma in genere aveva dimensioni molto pi\u00f9 grandi di quelle della vera Antartide, estendendosi molto pi\u00f9 a nord - specialmente nell'oceano Pacifico. La Nuova Zelanda, avvistata per la prima volta dall'esploratore olandese Abel Tasman nel 1642, venne considerata da alcuni come una parte del continente.\nAlexander Dalrymple, esaminatore dei viaggi per mare per conto della Compagnia britannica delle Indie orientali, mentre stava traducendo alcuni documenti spagnoli trafugati nelle Filippine nel 1762, trov\u00f2 le testimonianze di Torres. Questa scoperta spinse Dalrymple a pubblicare, nel 1770-1771, la \"Historical Collection of the Several Voyages and Discoveries in the South Pacific Ocean\". In essa Dalrymple present\u00f2 un quadro accattivante della \"Terra Australis\", o Continente Australe:\nLe affermazioni di Dalrymple sull'esistenza di un continente sconosciuto suscit\u00f2 un interesse diffuso e spinse il governo britannico, nel 1769, ad ordinare a James Cook con la sua HM Bark \"Endeavour\" di cercare il Continente Australe a sud e ad ovest di Tahiti, scoperta nel giugno del 1767 da Samuel Wallis con la sua HMS \"Dolphin\" e da lui chiamata isola di Re Giorgio. Nel giugno del 1768 la stampa londinese riport\u00f2 che due navi sarebbero state inviate verso l'isola appena scoperta, per poi da l\u00ec \u00abtentare la scoperta del Continente Australe\u00bb. Un comunicato stampa successivo affermava: \u00abSiamo a conoscenza che l'isola che il capitano Wallis ha scoperto nel mare del Sud, e chiamata Terra di Giorgio, si trova circa millecinquecento leghe ad ovest, sottovento, dalla costa del Per\u00f9, ed ha una circonferenza di circa cinque leghe e trenta; e che il suo principale e quasi unico vantaggio per la nostra Nazione \u00e8 la sua posizione per esplorare la Terra Incognita dell'emisfero australe. La \"Endeavour\", un \"cat\" dell'Inghilterra settentrionale, \u00e8 stata acquistata dal Governo e assegnata ad un tenente della Marina; a Deptford stanno lavorando per equipaggiarla ad un viaggio nel mare del Sud, forse proprio verso l'isola appena scoperta\u00bb. Gli scopi della spedizione furono rivelati nei giorni seguenti: \u00abDomattina il signor Banks, il dottor Solano [sic] e il signor Green, l'astronomo, si troveranno a Deal, per imbarcarsi a bordo della \"Endeavour\", comandata dal capitano Cook, per i mari del Sud, sotto la direzione della Royal Society, per osservare il transito di Venere della prossima estate, e per fare esplorazioni a Sud e a Ovest di Capo Horn\u00bb. Il \"London Gazetteer\" fu pi\u00f9 esplicito quando rifer\u00ec, il 18 agosto 1768: \u00abI signori, in procinto di navigare tra pochi giorni per la Terra di Giorgio, la nuova isola scoperta nell'oceano Pacifico, con l'intento di osservare il transito di Venere, sono allo stesso modo, come siamo credibilmente informati, volti a tentare alcune nuove scoperte in quel vasto tratto sconosciuto, sopra la latitudine 40\u00bb. I risultati di questo primo viaggio di James Cook per quanto riguarda la ricerca del Continente Australe furono riassunti da Cook stesso. Egli scrisse nel suo diario, il 31 marzo 1770, che al viaggio della \"Endeavour\" \u00abbisogna riconoscere che ha reso vani tutti o quasi gli argomenti e le prove avanzate da vari autori per dimostrare che deve esistere un continente meridionale, almeno a Nord di 40\u00b0 S, perch\u00e9 che cosa possa esserci pi\u00f9 a Sud di questa latitudine io non lo so\u00bb.\nTra il 1772 e il 1775, il secondo viaggio di James Cook a bordo della HMS \"Resolution\" esplor\u00f2 il Pacifico meridionale alla ricerca del continente australe, testando, tra l'altro, il cronometro K1 di Larcum Kendall come metodo per misurare la longitudine.\nFine di un'idea.\nNel corso dei secoli l'idea di una \"Terra Australis\" and\u00f2 gradualmente scemando. Nel 1615, Jacob Le Maire e Willem Schouten, doppiando Capo Horn, dimostrarono che la Terra del Fuoco era un'isola relativamente piccola, mentre nel 1642 il primo viaggio nel Pacifico di Abel Tasman prov\u00f2 che l'Australia non faceva parte del mitico continente meridionale. Molto pi\u00f9 tardi, nel 1770, James Cook navig\u00f2 lungo quasi tutta la costa della Nuova Zelanda, rivelando che anch'essa non poteva far parte di un grande continente. Durante il suo secondo viaggio circumnavig\u00f2 il globo ad una latitudine meridionale molto pi\u00f9 elevata, in alcuni punti spingendosi addirittura all'interno del circolo polare antartico, dimostrando che ogni possibile continente australe, se mai fosse esistito, doveva trovarsi in fredde aree polari. Non potevano esistere propaggini che si spingevano in regioni con un clima temperato, come era stato ipotizzato prima. Nel 1814 Matthew Flinders pubblic\u00f2 \"A Voyage to Terra Australis\", dove giunge alla conclusione che il gigantesco continente meridionale di Aristotele e Tolomeo non poteva esistere. Negando il mito, Flinders voleva abbandonare la denominazione di Nuova Olanda in favore di quella di \"Terra Australis\". Egli scrisse:\n...con la nota di accompagnamento in fondo alla pagina:\nLa sua conclusione si sarebbe presto rivelata un errore, ma a quel punto il nome si era ormai consolidato.\nIl regno di Beach.\n\"Beach\" compare sulle mappe del XVI secolo, specialmentre su quelle di Abramo Ortelio del 1570 e di Jan Huygen van Linschoten del 1596, come la parte pi\u00f9 settentrionale del continente australe, la \"Terra Australis\", insieme a \"Locach\". Secondo Marco Polo, \"Locach\" era un regno ricco di oro, \u00abin tale quantit\u00e0 da non poter credere\u00bb. \"Beach\" era in realt\u00e0 un'errata trascrizione di \"Locach\". Locach \u00e8 il nome con cui Marco Polo chiama il regno thai meridionale di Lavo, o Lopburi, la \u00abcitt\u00e0 di Lavo\u00bb (\u0e25\u0e1e\u0e1a\u0e23, da Lavo, il figlio di Rama nella mitologia ind\u00f9). In cinese (nel dialetto cantonese), Lavo si pronunciava \"Lo-huk\" (\u7f85\u659b), e da questo Marco Polo ricav\u00f2 la sua interpretazione del nome. Nella scrittura corsiva tedesca, \u00abLocach\u00bb e \u00abBoeach\u00bb sono simili, e nell'edizione dei \"Viaggi\" di Marco Polo del 1532 Locach venne trasformato in \"Bo\u00ebach\", successivamente abbreviato in \"Beach\".\nEntrambi i regni sembrano essere stati raffigurati sulla mappa del mondo pubblicata nel 1489 a Firenze da Enrico Martello, nella quale la \"provincia bo\u00ebach\" appare come la vicina meridionale della \"provincia ciamba\". Il Libro III del \"Milione\" di Marco Polo descrive il viaggio che il veneziano intraprese via mare dalla Cina all'India passando per Champa (= Vietnam meridionale), Giava (che chiama \"Giava la Grande\"), Locach e Sumatra (chiamata \"Giava la Piccola\"). Dopo un capitolo in cui viene descritto il regno di Champa, ne segue uno in cui viene descritta Giava (che Marco non visit\u00f2 di persona). Il racconto riprende, quindi, descrivendo la rotta verso sud da Champa verso Sumatra, ma a causa di una svista del trascrittore il nome \u00abChampa\u00bb venne sostituito da \u00abGiava\u00bb: di conseguenza Sumatra si trov\u00f2 ad essere situata 1500 miglia a sud di Giava invece che di Champa. Locach, situato tra Champa e Sumatra, venne quindi erroneamente situato da alcuni geografi pi\u00f9 lontano di quanto non sia stato, a sud di Giava, nei pressi o su una propaggine della \"Terra Australis\".\nCome ha spiegato Sir Henry Yule, editore di un'edizione inglese dei \"Viaggi\" di Marco Polo: \u00abAlcuni geografi del XVI secolo, seguendo le vecchie edizioni che volevano i viaggiatori a sud-est di Giava, nella terra di \"Boeach\" (o \"Locac\"), introdussero nelle loro mappe un continente situato in quella posizione\u00bb. Gerardo Mercatore fece proprio questo nel suo globo del 1541, posizionando \"Beach provincia aurifera\" (\u00abprovincia di Beach produttrice di oro\u00bb) nella parte pi\u00f9 settentrionale della \"Terra Australis\", in conformit\u00e0 con il testo errato dei \"Viaggi\" di Marco Polo.\nEssa compare in questa posizione anche sulla sua mappa del mondo del 1569, con una descrizione pi\u00f9 ampia, citando Marco Polo, \"Beach provincia aurifera quam pauci ex alienis regionibus adeunt propter gentis inhumanitatem\" (\u00abBeach la provincia produttrice di oro, dove giungono pochi estranei da altri paesi a causa della disumanit\u00e0 della sua gente\u00bb); su essa compare pure \"Lucach regnum\", situato un po' pi\u00f9 a sud-ovest. Seguendo Mercatore, anche Abramo Ortelio indica \"BEACH\" e \"LVCACH\" in queste posizioni sulla sua mappa del mondo del 1571. Allo stesso modo, la famosa mappa delle Indie Orientali di Linschoten (1596) mostra \"BEACH\" che si protende dal margine meridionale della mappa, conducendo (o fuorviando) Visscher e Tasman nel loro viaggio del 1642 a cercare Beach con la sua abbondanza di oro in una posizione a sud delle isole Salomone, da qualche parte tra la Terra degli Stati vicino a Capo Horn e al Capo di Buona Speranza.\nLa conferma che esisteva una terra dove le mappe posizionavano \"Beach\" si era avuta dallo sbarco effettuato nell'ottobre del 1616 da Dirk Hartog sulla sua costa occidentale, che egli chiam\u00f2 Eendrachtsland dal nome della sua nave. Nell'agosto del 1642, quando il Consiglio della Compagnia olandese delle Indie orientali mand\u00f2 in missione Abel Tasman e Franchoijs Visscher, uno degli obiettivi prefissati era quello di ricavare informazioni su \u00abtutte le province di Beach fino ad oggi sconosciute\u00bb.\nL'Antartide.\nFinalmente, nel 1820, nell'area occupata dall'ipotetica \"Terra Australis\" venne avvistata l'Antartide. L'estensione della \"Terra Australis\" fu infine determinata, dimostrando anche che l'emisfero australe \u00e8 meno occupato dalla terra di quello boreale. La \"Terra Australis\" \u00e8 risultata essere costituita in realt\u00e0 solo da due continenti di piccole dimensioni: l'Antartide e l'Australia.\nLa \"Terra Australis\" nella letteratura.\nL'inesplorato continente australe fu un soggetto frequente nei racconti fantastici del genere dei viaggi immaginari. Tra le opere che narravano di visite immaginarie a questo continente (che all'epoca si credeva ancora fosse reale) ricordiamo:\nL'idea della \"Terra Australis\" \u00e8 stata utilizzata anche da Terry Pratchett nella sua serie di romanzi del \"Mondo Disco\" (1983-2014), nei quali il Mondo \u00e8 bilanciato da uno strano e poco conosciuto Continente Contrappeso."}
{"id": "468488", "revid": "123927348", "url": "https://it.wikipedia.org/wiki?curid=468488", "title": "Circolo degli Scipioni", "text": "Con il nome di circolo degli Scipioni si \u00e8 soliti definire il gruppo politico costituito da personaggi appartenenti alla nobilt\u00e0 romana, tra cui Gaio Lelio, Scipione Emiliano, Furio Filo, che verso la met\u00e0 del II secolo a.C. si resero promotori a Roma, ma non solo, di attivit\u00e0 e interessi letterari, filosofici e culturali in generale di orientamento ellenistico.\nLa nascita e lo sviluppo.\nL'arrivo a Roma di personaggi come lo storico greco Polibio e del filosofo Panezio di Rodi fu determinante, in quanto vissero entrambi in stretta familiarit\u00e0 nella casa degli Scipioni.\nScipione Emiliano, Gaio Lelio, Lucilio, Rutilio Rufo e altri formarono un gruppo culturale filoellenico, il cosiddetto Circolo degli Scipioni, al quale si oppose Catone il Censore, contrario a ogni innovazione per difendere il \"mos maiorum\".\nSi realizza una necessit\u00e0 di ampliamento del mondo spirituale romano tramite la cultura greca, aprendolo ai valori di altre civilt\u00e0. Dall'incontro dello spirito romano con la filosofia ellenica nasce l\"humanitas\", ripresa dalla filosofia stoica, che consiste nella concezione dell'uomo considerato in ogni suo aspetto e la conseguente idea di una missione morale e politica assegnata al dominio universale di Roma. Si esalta inoltre la virtus romana, in grado di trasformare un popolo in un insieme di uomini coraggiosi, austeri, capaci di sacrificio.\nIl Circolo degli Scipioni diventa un importante centro di cultura letteraria, in quanto la capacit\u00e0 di \"recte loqui\" (parlare in modo elegante) \u00e8 considerata fondamentale e legata al vivere, al sentire e al pensare rettamente.\nMolti poeti e commediografi condivisero i valori del Circolo degli Scipioni, fra cui Gaio Lucilio e Terenzio. Molte palliate (commedie di carattere greco) di quest'ultimo contengono, secondo gli studiosi, idee provenienti dal pensiero del \"circolo scipionico\".\nIl termine \"Circolo degli Scipioni\", accettato dagli storici moderni, venne gi\u00e0 adottato da Cicerone, in un passo del \"Laelius de amicitia\", che recita testualmente: "}
{"id": "468491", "revid": "305330", "url": "https://it.wikipedia.org/wiki?curid=468491", "title": "Anthony Barnes Atkinson", "text": "Biografia.\nProfessore di economia politica all'Universit\u00e0 di Cambridge, \u00e8 stato governatore al Nuffield College dell'Universit\u00e0 di Oxford dal 1994 al 2005. \u00c8 stato Presidente della Royal Economic Society, della Econometric Society, della European Economic Association e della International Economic Association. La sua ricerca si basa prevalentemente sulle distribuzioni del reddito e sulla povert\u00e0. Ha collaborato con Thomas Piketty e con Joseph Stiglitz.\n\u00c8 autore di numerose pubblicazioni e libri, tra i quali \"Per un nuovo welfare state\" tradotto in italiano e pubblicato da Laterza nel 1998.\nNel suo ultimo libro, \"Disuguaglianza. Che cosa si pu\u00f2 fare?\", Atkinson elabora quindici proposte radicali, tra le quali una pi\u00f9 alta tassazione per i pi\u00f9 ricchi, una maggior redistribuzione del reddito, impiego pubblico con pi\u00f9 garanzie, aumento del potere dei sindacati e uno sviluppo tecnologico guidato dallo Stato."}
{"id": "468492", "revid": "729019", "url": "https://it.wikipedia.org/wiki?curid=468492", "title": "Sindrome dell'arto fantasma", "text": "La sindrome dell'arto fantasma \u00e8 la sensazione anomala di persistenza di un arto dopo la sua amputazione o dopo che questo sia diventato insensibile: il soggetto affetto da questa patologia ne avverte la posizione, accusa sensazioni moleste e spesso dolorose, talora addirittura di movimenti come se questo fosse ancora presente.\nQuesta sensazione, assolutamente normale e che non rientra in nessun tipo di problema psichico \u00e8 correlato con la propriocezione.\nStoria.\nLa prima pubblicazione del 1866 si deve al medico Silas Weir Mitchell che operava all'ospedale di Filadelfia specializzato nella cura dei veterani della Guerra Civile americana, ipotizzando che l'arto fantasma presente in tutti gli amputati fosse dovuto a una rappresentazione neurale dell'arto, persistente nel cervello\nSpiegazioni classiche neurologiche e psichiatriche.\nLa spiegazione classica del fenomeno ipotizza che la causa diretta della sindrome dell'arto fantasma sia l'attivit\u00e0 elettrica aberrante proveniente dal neuroma che va a formarsi nel moncone in seguito alla rescissione del nervo. La terapia applicata per lenire il dolore riferito all'arto fantasma era la rimozione chirurgica della terminazione nervosa. I risultati di questa procedura chirurgica sono ambigui, in quanto il dolore tende a ripresentarsi in molti casi poco tempo dopo l'intervento.\nIn ambito psichiatrico soprattutto di orientamento dinamico si \u00e8 a volte identificata la sindrome come un disturbo psichico innescato dalla non accettazione della perdita, tracciando un parallelismo con le visioni di congiunti o cari deceduti. Queste spiegazioni hanno uno scarso valore euristico e sono oggi quasi totalmente abbandonate.\nAttuali spiegazioni neurofisiologiche delle sensazioni somatosensitive.\nUna delle possibili spiegazioni del fenomeno \u00e8 che le aree della corteccia somatosensoriale ancora attive stringano connessioni con l'area deafferentata dalla rescissione del nervo, facendo quindi avvertire al soggetto sensazioni tattili e termiche riferite all'arto fantasma in seguito alla stimolazione delle aree topograficamente contigue nella rappresentazione corticale. Infatti nell'encefalo umano e in particolare nella neocorteccia post-centrale sono presenti diverse mappe corporee organizzate topograficamente e sensibile alla stimolazione tattile, termica, chinestesica e dolorifica. L'estensione della rappresentazione neurale delle diverse parti del corpo non \u00e8 proporzionale alla loro dimensione relativa ma piuttosto alla densit\u00e0 dei loro recettori periferici, ed \u00e8 soggetta a variazioni anche nel soggetto sano in seguito ad un addestramento specifico. In caso di deafferentazione due fenomeni possono spiegare interessamento verso la corteccia rimasta inattiva da parte di quelle circostanti: innanzitutto connessioni transcorticali gi\u00e0 presenti ma rese silenti dalla normale attivit\u00e0 funzionale possono emergere in seguito alla destimolazione e rafforzarsi per un processo di feedback; \u00e8 inoltre possibile la formazione di nuove collaterali assoniche dalle cortecce adiacenti e quindi la genesi di nuove sinapsi funzionali, fenomeno denominato sprouting. Studi recenti indicano il coinvolgimento di entrambi questi processi nell'insorgere del fenomeno dell'arto fantasma.\nAttuali spiegazioni neurofisiologiche delle sensazioni motorie.\nIl fenomeno della plasticit\u00e0 corticale \u00e8 di grande aiuto nel chiarire la componente sensoriale della sindrome dell'arto fantasma, ma non sembra sufficiente a spiegare il motivo per cui alcuni soggetti affermino di poter avvertire chiaramente il movimento dell'arto amputato. Il fenomeno pu\u00f2 essere chiarito se si considerano gli abbondanti collegamenti tra la corteccia motoria e premotoria (Area 4 e 6 di brodmann) e quella somatosensitiva del lobo parietale. Il lobo parietale \u00e8 infatti la struttura principalmente responsabile della percezione del proprio movimento corporeo, la deafferentazione della corteccia somatosensitiva dagli input sensoriali fa s\u00ec che il segnale di feedforward inviato dalla corteccia motoria venga percepito come movimento anche in assenza del feedback proveniente dagli organi tendinei del golgi e dai fusi neuromuscolari. Ovviamente questo \u00e8 possibile perch\u00e9 la corteccia motoria continua ad inviare segnali all'arto mancante spesso per molto tempo dopo l'amputazione.\nFenomenologia della sindrome.\nLa sindrome dell'arto fantasma \u00e8 un fenomeno abbastanza comune e pu\u00f2 manifestarsi in svariati modi. Le sensazioni riferite possono essere di natura tattile, dolorifica e motoria, inoltre l'arto pu\u00f2 apparire al soggetto mobile o immobilizzato in una posizione fissa, solitamente quella precedente all'amputazione. I casi di dolore all'arto fantasma sono particolarmente difficili da combattere e sono particolarmente opprimenti dal punto di vista psicologico.\nLa natura dell'arto fantasma non \u00e8 sempre fedele a quella di quello posseduto prima dell'amputazione, a volte ad esempio viene percepita solo la mano direttamente attaccata alla spalla o possono essere percepiti arti sdoppiati o multipli. \u00c8 possibile che anche soggetti nati senza arti presentino la sindrome, prova di una certa determinazione genetica delle mappe corporee al livello corticale. Sono anche riferiti in bibliografia molti casi di seno fantasma in seguito a mastectomia e persino di peni fantasma con tanto di erezione.\nNell'uso delle protesi la presenza dell'arto fantasma \u00e8 particolarmente utile alla riabilitazione del paziente.\nMirror box.\nPer quanto possa sembrare sorprendente, il semplice utilizzo di una scatola dotata di uno specchio, in grado di dare al soggetto l'impressione di vedere il proprio arto fantasma nell'immagine riflessa dell'arto sano, sembra aver portato numerosi benefici ai pazienti afflitti da paralisi e dolori all'arto illusorio. Il fatto stesso di fornire un feedback visivo dell'arto in movimento sembra poter agire sui circuiti cerebrali tanto da variare la mappa corporea. L'uso di questo metodo \u00e8 stato introdotto in via sperimentale dal neurologo indiano, Vilayanur S. Ramachandran, uno dei massimi esperti della sindrome.\nCasi opposti.\nAll'opposto della sindrome dell'arto fantasma sono noti casi di persone che non sentono pi\u00f9 come propri alcuni arti funzionanti.\nControllo muscolare.\nNel 2016, uno studio su 11 amputati trans-radiali ha identificato una relazione significativa tra l'intensit\u00e0 della sensazione dell'arto fantasma e la capacit\u00e0 di controllare i muscoli rimanenti nel moncone (misurata tramite l'analisi dei segnali elettromiografici tramite intelligenza artificiale). Questo risultato suggerisce che una sensazione pi\u00f9 alta di arto fantasma possa essere correlata a una minore perdita di funzionalit\u00e0 del controllo muscolare e ad una migliore integrazione con una protesi bionica."}
{"id": "468493", "revid": "1833487", "url": "https://it.wikipedia.org/wiki?curid=468493", "title": "Ponteccio", "text": "Ponteccio \u00e8 uno dei paesi pi\u00f9 elevati della Garfagnana (1000 m s.l.m. circa), attualmente frazione del Comune di Sillano Giuncugnano in provincia di Lucca nell'Italia centro-settentrionale, sull'Appennino tosco-emiliano, circondato da secolari boschi di castagni.\nStoria.\nPonteccio si trova nominato in un documento del 18 gennaio 793 ed \u00e8 ricordato tra i beni appartenenti alla \"ecclesia Domini et Salvatoris\" di Lucca nell'anno 816: \"in vico Ponticio territurio Carfaniense\". Il toponimo fa riferimento all'antico ponte sul Canal Grosso, posto lungo il percorso che la collegava a Magliano, sede della parrocchia.\nSecondo la leggenda, l'abitato un tempo era situato pi\u00f9 in basso, tra il Canal Grosso e il torrente Piantanesa, in localit\u00e0 detta \"la Terra\" (Castelletto), dov'era stata edificata anche la chiesetta di santa Felicita. Il luogo sarebbe stato gradualmente abbandonato a causa dell'erosione provocata dal torrente Piantanesa.\nI villaggi della zona pare abbiano un'origine longobarda (germanica). Qualche traccia di questa origine resta in alcuni toponimi e forse in alcuni lemmi e fonemi del vernacolo locale. Ricordiamo tra i tanti la \"bradia\", termine germanico dal significato di \u201cpoderetto chiuso\u201d (da assimilare a \"braida\", \"brera\" e \"bra\"), o \"groppo\", dal germanico \"kruppa\", \u201ccima tondeggiante\u201d (vedi monte \"Grappa\").\nI primi abitanti furono per lo pi\u00f9 pastori, alla ricerca di nuovi pascoli per le loro greggi, o briganti, rifugiatisi nelle selve e nell'asperit\u00e0 del luogo, o profughi della pianura, che su quei monti trovarono il conforto della sicurezza, lontano dagli eserciti in armi e dalle ricorrenti pestilenze.\nNella sua \"Descrizione geografica, storica ed economica della Garfagnana\" (1879), Raffaello Raffaelli scrive che i prodotti principali di questo paese erano il grano, il formaggio, la lana, le castagne, le fave, il bestiame compresi i cavalli, \u201cdei quali si tengono piccole mandrie che d'inverno vanno a svernare in Maremma\u201d. Sembra che destinazione tipica dei pastori della zona fosse il territorio di Baratti.\nNel XVI secolo le pi\u00f9 consistenti famiglie residenti a Ponteccio erano Banchieri, Boni, Bussi, Ciuffardi, Costa, Franchi, Lombardelli, Nobili, Pontecci. Col tempo a queste andarono ad aggiungersi anche le famiglie Bosi, Poli e Tonelli.\nA qualche centinaio di metri da Ponteccio, si trova il paesello di Gragna, dove nel XVI secolo venne eretto l'oratorio di santa Maria Vergine del Rosario, detto anche di \"Sommocampo\" o delle Grazie. Si racconta che per la nuova costruzione furono utilizzate le pietre intagliate della vicina rocca del monte Turrione, gi\u00e0 appartenuta ai signori di Dalli, in stato di abbandono.\nDipendente dalla parrocchia di sant'Andrea Apostolo di Magliano, nel 1763 il paese fu dotato di un proprio oratorio, sotto il titolo di sant'Antonio abate, addossato a Palazzo Boni e alla cui costruzione parteciparono le famiglie Boni, Nobili e Poli. L'oratorio fu elevato a parrocchia nel 1916. In precedenza in paese esisteva un altro oratorio, denominato della Visitazione, risalente agli inizi del XVII secolo, il cui giuspatronato spettava alla famiglia Banchieri, ma che col tempo era andato abbandonato sia per incuria, sia per la gelosia della famiglia Banchieri, che non gradiva l'uso dell'oratorio da parte di estranei."}
{"id": "468500", "revid": "1108020", "url": "https://it.wikipedia.org/wiki?curid=468500", "title": "Galbulo", "text": "Il g\u00e0lbulo o coccola, in alcune regioni d'Italia gazzozzola \u00e8 lo strobilo legnoso caratteristico delle Cupressacee. Questi presentano una forma pi\u00f9 o meno arrotondata, risultano leggermente cerate, resinose e ricche di tannini catechici responsabili delle propriet\u00e0 astringenti e vasocostrittrici. Date queste caratteristiche, possono essere assunte dall'uomo a scopo medico per via interna (tramite l'utilizzo di un infuso) o esterna (tramite lavaggi e impacchi con un infuso pi\u00f9 concentrato) nel trattamento delle affezioni del sistema venoso, in particolar modo varici ed emorroidi. \nL'infuso di gazzozzole, inoltre, risulta efficace come tonico vescicale e per questo utilizzato come rimedio nell'enuresi notturna."}
{"id": "468509", "revid": "1610933", "url": "https://it.wikipedia.org/wiki?curid=468509", "title": "Armadillo", "text": ""}
{"id": "468512", "revid": "123506270", "url": "https://it.wikipedia.org/wiki?curid=468512", "title": "Martin (azienda)", "text": "La C.F. Martin &amp; Company o pi\u00f9 semplicemente Martin \u00e8 una fabbrica americana di chitarre acustiche, fra le pi\u00f9 famose e rinomate del mondo. Per molti anni ha prodotto alcune tra le migliori chitarre in commercio ed ha dato un contributo importante alla creazione del suono e della musica folk e pop.\nLa fabbrica \u00e8 a Nazareth, Pennsylvania, ed \u00e8 stata creata da Christian Frederick Martin, liutaio di origine tedesca.\nStoria.\nC.F. Martin, a 15 anni, si spost\u00f2 a Vienna per lavorare nel laboratorio di chitarre di Johann Stauffer che forniva, fra gli altri, il violinista italiano Niccol\u00f2 Paganini.\nNel 1833 C.F. Martin emigr\u00f2 negli Stati Uniti dove apr\u00ec, un piccolo laboratorio artigiano a New York in Hudson Street 196, iniziando a stabilire rapporti con maestri di musica, riparando strumenti musicali, per aumentare la distribuzione delle proprie chitarre. Alla met\u00e0 dell'800 Martin si sposta vicino a Nazareth, Pennsylvania.\nMartin cominci\u00f2 a produrre chitarre in diversi stili, caratterizzate da un \"Numero di qualit\u00e0\", da 17 a 42, che inizialmente indicava anche il prezzo della chitarra all'ingrosso. \nLe prime innovazioni Martin si registrano gi\u00e0 in questo primo periodo di produzione. C.F. Martin infatti elabora il \"x-bracing\", ossia un sistema, in uso ancora oggi, per mantenere saldo il top della chitarra mantenendo un livello ottimale di vibrazioni, consentendo un suono migliore. Le prime chitarre erano di piccole dimensioni e negli anni si sono seguiti modelli con cassa armonica sempre pi\u00f9 grandi, fino ad arrivare al modello Dreadnought.\nMartin ha inoltre portato avanti il manico a 14 tasti, prima la cassa si fissava al manico all'altezza del dodicesimo tasto, e, allungando ulteriormente la tastiera, ha creato il modello \"\"orchestra\".\nProduce molti modelli di chitarre acustiche di vari livelli e prezzi, sperimentando anche nuovi materiali, come i laminati, o nuove forme, la serie \"backpacker\"\". La ditta \u00e8 gestita da Christian Frederick Martin IV, discendente diretto del fondatore.\nInvenzione del modello dreadnought.\nNel 1916 la Martin ha \"varato\" il modello Dreadnought, ossia la chitarra folk che conosciamo oggi, inizialmente commercializzata a nome della \"Oliver Ditson &amp; Co., Boston, New York\". Il nome viene dall'omonima nave da guerra inglese della prima guerra mondiale, famosa per le sue grandi dimensioni. La chitarra dreadnought, infatti, presentava una cassa dalle forme molto pi\u00f9 \"generose\" dei formati standard dell'epoca e quindi un suono pi\u00f9 forte e caldo, con fondo e fasce in mogano. La necessit\u00e0 di creare una chitarra pi\u00f9 sonora veniva dalla nascita delle piccole band in cui i suoni degli ottoni coprivano le chitarre di tipo tradizionale. Le prime dreadnought a marchio Martin sono le D-1 in mogano e la D-2 in palissandro e nel 1935 appare finalmente nel catalogo Martin la D-28 e le vendite decollano. Questo modello di chitarra \u00e8 probabilmente il pi\u00f9 famoso e copiato in tutto il mondo.\nDopo un impatto iniziale piuttosto scettico del mercato, le dreadnought hanno avuto grande successo. I molti musicisti che giravano per le strade cantando accompagnandosi con la chitarra, spesso religiosi che diffondevano lodi al Signore in forma cantata gettando le basi di stili musicali come il Mississippi Blues, hanno anche iniziato ad usare le dreadnought, che consentivano prestazioni migliori.\nMetodo di denominazione.\nAll'interno della sigla dei modelli Martin sono espresse molte informazioni: una Martin 00-15, ad esempio, (\"00\") indica la taglia della cassa, in questo caso simile a una chitarra classica e (\"15\") sta ad indicare lo stile e il materiale, in questo caso indica \"costruita interamente in mogano\". Pi\u00f9 \u00e8 alto il numero dello stile, pi\u00f9 elaborata \u00e8 la chitarra.\nLa D-18 \u00e8 una dreadnought (\"D\") con fondo e fasce in mogano, ma considerata superiore perch\u00e9 costruita con la tavola armonica in abete (\"18\"), il legno di gran lunga pi\u00f9 utilizzato per le tavole armoniche grazie alle grandi qualit\u00e0 di equilibrio e potenza nella resa del suono; una D-28 \u00e8 invece una dreadnought di serie ancora superiore in quanto, se la tavola armonica \u00e8 sempre in abete, fondo e fasce non sono in mogano ma in palissandro (\"28\"), legno pi\u00f9 pregiato e adatto. Elvis Presley nel periodo Sun Records possedeva una D-18 e una D-28 con cassa rivestita in cuoio. Nel 1968 tornano i modelli D-18S e D-28S, dove la (\"S\") sta per standard, cio\u00e8 con dodici tasti fuori dalla cassa.\nLa D-35, rispetto alla D-28, ha il fondo in tre pezzi, verso la fine degli anni '60 queste chitarre con grande cassa erano richiestissime e vi era molta difficolt\u00e0 nel reperire grosse tavole di palissandro Brasiliano e quindi nacque cos\u00ec l'idea di dividere il fondo in tre parti.\nLa HD-28 ( la \"H\" sta per Herringbone) ha invece la particolarit\u00e0 di avere un \"bracing\" (rinforzo sottostante alla tavola armonica) pi\u00f9 scavato e che quindi tiene la tavola meno ferma, producendo pi\u00f9 bassi; una HD-28V ha invece caratteristiche anteguerra come il manico a V e il bracing spostato in avanti verso la buca, eccetera. Tutte queste considerazioni valgono per i modelli \"dreadnought\" cos\u00ec come per gli altri modelli.\nModelli.\nLa Martin, insieme all'emittente televisiva musicale MTV, ha ideato e promosso l'iniziativa chiamata \"unplugged\", letteralmente \"scollegato\", che ha coinvolto molti fra i pi\u00f9 grandi musicisti pop e rock in concerti \"acustici\", dando nuova enfasi anche al mercato delle chitarre acustiche che soffriva della competizione di quelle elettriche.\nCuriosit\u00e0.\nDurante le riprese del film The Hateful Eight del regista Quentin Tarantino, \u00e8 stata rotta una delle chitarre pi\u00f9 preziose del Martin Guitar Museum, uno strumento risalente al 1870. L'attore Kurt Russell ruppe la chitarra come da copione, ignaro che lo strumento non fosse una copia creata per girare la scena."}
{"id": "468515", "revid": "4506", "url": "https://it.wikipedia.org/wiki?curid=468515", "title": "Esicasti", "text": ""}
{"id": "468517", "revid": "767487", "url": "https://it.wikipedia.org/wiki?curid=468517", "title": "Binot Paulmier de Gonneville", "text": "Nei secoli XVII e XVIII fu ritenuto in Francia lo scopritore dell'Australia. Attualmente questa rivendicazione non \u00e8 accettata dagli storici.\nNel 1503 de Gonneville salp\u00f2 da Honfleur (Normandia) a bordo della nave \"Espoir\" diretto probabilmente verso il Brasile. Nel 1505 ritorn\u00f2 in patria affermando di aver scoperto una \"grande terra australe\" che chiam\u00f2 Indie Meridionali. Secondo i suoi racconti de Gonneville rimase per circa 6 mesi in questo luogo idilliaco in cui gli abitanti erano ricchi e non lavoravano. De Gonneville colloc\u00f2 questa terra sei settimane di navigazione a est di Capo di Buona Speranza.\nI suoi racconti ritornarono all'attenzione nel 1663 quando Jean Paulmyer de Courtonne, Canonico della chiesa di Saint-Pierre di Lisieux e parente di de Gonneville pubblic\u00f2 il libro \"M\u00e9moires touchant l'\u00e9tablissement d'une Mission chrestienne dans le Troisi\u00e8me Monde, autrement appel\u00e9 la Terre Australe, M\u00e9ridionale Antartique et Incogneu\u00eb, pr\u00e9sentez \u00e0 Nostre Saint-P\u00e8re le Pape Alexandre VII par un eccl\u00e9siastique originaire de cette mesme Terre.\", nel quale sostenne di essere pronipote di un \"indiano\" portato in Francia da de Gonneville nel 1505.\nIl racconto di De Courtonne insieme ai successi e alle scoperte derivanti dalle spedizioni olandesi e britanniche nel Pacifico meridionale diede una spinta all'orgoglio francese e port\u00f2 ad avanzare rivendicazioni sulle nuove terre che nel tempo portarono alle spedizioni di Bouvet e di Bougainville.\nLa terra scoperta da de Gonneville non era l'Australia e nemmeno il Madagascar, come ipotizzato in seguito, bens\u00ec parte della costa del Brasile e la popolazione che incontr\u00f2 erano gli indiani Carijo, uno dei quali, portato in Francia dal navigatore francese, spos\u00f2 in seguito la figlia di de Gonneville."}
{"id": "468520", "revid": "125709879", "url": "https://it.wikipedia.org/wiki?curid=468520", "title": "Antonio Rastrelli", "text": "Biografia.\nLaureato in Giurisprudenza, avvocato e dirigente d'azienda, padre di cinque figli, \u00e8 fratello del gesuita Massimo Rastrelli, paladino della lotta contro l'usura. Il padre, Carlo, \u00e8 stato con Aurelio Padovani tra i fondatori del fascismo napoletano, Console Generale della Milizia fascista (M.V.S.N.), Commissario Prefettizio della citt\u00e0 de L'Aquila durante la R.S.I. e, nel secondo dopoguerra, vicesindaco di Napoli nella giunta Lauro.\nAttivit\u00e0 politica.\nInizi\u00f2 a fare politica nel 1948, quando si iscrisse al Movimento Sociale Italiano, di cui presto divenne un dirigente a Napoli. Fu a lungo anche dirigente sindacale della Cisnal.\nPer anni \u00e8 stato consigliere provinciale e capogruppo del M.S.I. al Consiglio Comunale di Napoli, venne eletto per la prima volta senatore nel 1979. Fu rieletto nel 1983 e nel 1987, e nel 1992, restando in Senato fino al 1994. Ha fatto parte della Commissione stragi. Vice capogruppo del MSI al Senato dal 9 luglio 1987 al 22 aprile 1992.\nDurante la segreteria nazionale di Pino Rauti, \u00e8 stato segretario amministrativo nazionale del MSI-DN.\nAlle elezioni politiche del 1994 viene candidato nel collegio uninominale di Pisa per la Camera dei deputati, per la coalizione del Polo del Buon Governo, dove viene eletto deputato con il 45,19% dei voti. Successivamente fu nominato dal Consiglio dei Ministri Sottosegretario di Stato al Ministero del Tesoro del primo governo Berlusconi.\nNel gennaio 1995 ader\u00ec alla svolta di Fiuggi dal MSI ad Alleanza Nazionale e si candid\u00f2 per l'elezione diretta alla presidenza della Regione Campania e, sostenuto da una coalizione di centrodestra, riusc\u00ec a vincere con il 47,86%, superando il candidato del centrosinistra Giovanni Vacca che ebbe il 39,30%, e dimettendosi da deputato.\nNel 1999, dopo quattro anni, la maggioranza da lui formata prima \u00e8 stata per\u00f2 decimata da svariati episodi di trasformismo politico, che portarono ad un \"ribaltone\" politico in consiglio regionale. In seguito ad esso Rastrelli fu costretto alle dimissioni, e il suo posto fu preso da Andrea Losco, esponente mastelliano.\nAlle elezioni regionali del 2000 si candid\u00f2 per un nuovo mandato alla presidenza della Campania, ma venne sconfitto dal candidato del centrosinistra Antonio Bassolino (Rastrelli ottenne il 41,4% dei voti), divenendo consigliere regionale.\nNel 2001 si dimise dal Consiglio regionale della Campania, in quanto eletto, all'unanimit\u00e0 dal Parlamento e su indicazione del Presidente della Repubblica Carlo Azegli Ciampi, membro laico del Consiglio di presidenza della giustizia amministrativa, carica ricoperta fino al 2006.\nNel novembre del 2007 ufficializz\u00f2 il suo passaggio alla nuova formazione politica La Destra, guidata da Francesco Storace. Dopo anni di silenzio \u00e8 tornato a parlare del futuro di Napoli il 16 aprile 2011, in occasione della presentazione del \"decalogo\" per i candidati a Sindaco, organizzata dalla Fondazione Valenzi.\nMuore a Napoli il 15 agosto 2019 all'et\u00e0 di 91 anni."}
{"id": "468521", "revid": "365417", "url": "https://it.wikipedia.org/wiki?curid=468521", "title": "Corrado Passera", "text": "\u00c8 stato Ministro dello sviluppo economico e Ministro delle infrastrutture e dei trasporti dal 16 novembre 2011 al 28 aprile 2013 nel governo Monti.\nBiografia.\nNasce a Como il 30 dicembre 1954, in una famiglia di piccoli imprenditori comaschi. Studia nella sua citt\u00e0 natale al Liceo classico e scientifico Alessandro Volta, dove diventa presidente del consiglio studentesco. Nel 1977 si laurea alla facolt\u00e0 di Economia Aziendale dell\u2019Universit\u00e0 commerciale Luigi Bocconi di Milano, dove mentre studiava faceva il militare, e, ancor prima di laurearsi, comincia a lavorare alla Olivetti, prima dell'arrivo di Carlo De Benedetti. Tra il 1978 e il 1980 consegue il Master in Business Administration presso la Wharton School dell'Universit\u00e0 della Pennsylvania negli Stati Uniti.\nVita privata.\nSi \u00e8 sposato due volte, la prima con Cecilia Canepa con cui ha avuto due figli: Sofia e Luigi, e la seconda con Giovanna Salza, esperta di comunicazione d\u2019impresa e imprenditrice nel settore delle cliniche veterinarie, con cui ha avuto tre figli: Luce, Giovanni ed Eugenia.\nCarriera professionale.\nDall'Olivetti all'Ambroveneto.\nNel 1980 entra nella societ\u00e0 di consulenza McKinsey occupandosi in Italia e all\u2019estero di riorganizzazione e rilancio di aziende bancarie, assicurative e di servizi.\nNel 1985 entra in CIR, holding del \"Gruppo De Benedetti\" a cui hanno fatto capo aziende italiane ed europee di primo piano nell\u2019informatica, nell\u2019automazione industriale, nell'editoria, nella componentistica auto, nell\u2019alimentare oltre a numerose societ\u00e0 finanziarie e di servizi. Nei primi anni segue - come assistente dell\u2019Amministratore delegato - numerosi progetti soprattutto in campo finanziario, tra cui la costituzione di un nuovo azionariato di riferimento al Credito Romagnolo (dal 1987 al 1995 ne sar\u00e0 amministratore).\nNel 1988 diventa direttore generale della CIR. Matura in quegli anni anche un\u2019esperienza significativa nel mondo dell\u2019editoria, prima come direttore generale del Gruppo Mondadori e successivamente come vicepresidente e amministratore delegato dell\u2019Editoriale L\u2019Espresso-Repubblica, gruppo che porter\u00e0 alla quotazione in Borsa.\nNel 1992 diventa co-amministratore delegato del Gruppo Olivetti, che in quegli anni era in profonda crisi. Dopo una necessaria razionalizzazione delle attivit\u00e0, il gruppo innova profondamente il suo core business entrando nel settore delle telecomunicazioni e dando vita a Omnitel (oggi Vodafone) e Infostrada.\nNel 1996 diventa amministratore delegato e direttore generale del Banco Ambroveneto, una delle pi\u00f9 vitali realt\u00e0 bancarie italiane rafforzandone ulteriormente i risultati. Nel 1997 Ambroveneto diventa protagonista insieme a Cariplo della prima grande operazione di consolidamento bancario in Italia con la creazione di Banca Intesa.\nDalle Poste a Intesa Sanpaolo.\nNel febbraio 1998 Carlo Azeglio Ciampi, allora Ministro del Tesoro del governo Prodi, lo nomina amministratore delegato di Poste Italiane Spa, all'epoca in grave crisi e prossima a una quasi inevitabile liquidazione. Nei quattro anni successivi Poste Italiane realizza una profonda trasformazione operativa e culturale attraverso la partecipazione degli oltre 160.000 dipendenti postali e grazie a una efficace concertazione sindacale. La riorganizzazione interna dell\u2019azienda, i fortissimi investimenti in tecnologia e formazione e l\u2019introduzione di regole meritocratiche permettono in pochi anni di recuperare standard di qualit\u00e0 postale di livello europeo e ricavi molto significativi in campi di attivit\u00e0 nuovi come i servizi finanziari attraverso la costituzione di Banco Posta e Poste Vita. Sotto la sua amministrazione viene approvato un piano d'impresa per il 1998-2002, con investimenti, formazione e, tra le altre cose, il taglio di oltre posti di lavoro considerati in esubero. Viene riorganizzata l\u2019offerta logistica, vengono valorizzate le nuove tecnologie informatiche e internet e nel 2002 si completa anche il risanamento economico dell\u2019azienda con il primo utile di bilancio.\nNel 2002 Passera lascia l'incarico alle Poste e torna nel mondo del credito come amministratore delegato e Chief Executive Officer di Banca Intesa, il gruppo bancario nato nel 1998 dalla fusione di Banca Intesa e Banca Commerciale Italiana. La banca \u00e8 in difficolt\u00e0, anche per il processo di integrazione non pienamente completato, e Passera predispone un piano industriale triennale con l'obiettivo di ridare efficienza alla struttura attraverso una riorganizzazione operativa, una rimodulazione dell\u2019offerta, una razionalizzazione dei costi, una ridefinizione della rete italiana ed estera e il rilancio dell'immagine della banca.\nNell'estate 2006 Corrado Passera \u00e8 tra gli artefici del processo che porter\u00e0 a una delle pi\u00f9 grandi operazioni di consolidamento nel settore bancario italiano, la fusione tra Banca Intesa e Sanpaolo IMI dando vita a Intesa Sanpaolo., diventandone consigliere delegato e Chief Executive Officer fino al 2011.\nIn questi anni rafforza ulteriormente l\u2019impegno nella Corporate Social Responsibility costituendo nel 2007 Banca Prossima, banca del Terzo Settore totalmente dedicata all\u2019impresa sociale che rappresenta uno dei migliori modelli al mondo nel suo settore.\nNel 2008 \u00e8 advisor dell'operazione di salvataggio Alitalia che rafforza il monopolio nel trasporto aereo su molte tratte nazionali. Nello stesso anno fa parte della cordata di imprenditori soci di Cai, presieduta da Roberto Colaninno e Rocco Sabelli, che si uniscono per l'acquisto dell'Alitalia, a seguito della rottura del patto che avrebbe dovuto legare la compagnia alle sorti di Air France.\nNel 2010 ha costituito \"Encyclomedia Publishers\", un progetto editoriale con Umberto Eco per la produzione della prima Storia della Civilt\u00e0 Europea di alta qualit\u00e0, ideata per i nuovi media digitali, con fini sia didattici che di aggiornamento culturale diffuso. Il progetto \u00e8 stato presentato anche all\u2019ONU e si \u00e8 completato per la parte contenutistica nell\u2019inverno 2015.\nNascita di Illimity Bank.\nDal 1\u00ba febbraio 2018 la societ\u00e0 appena costituita da Passera con Andrea Clamer di nome \"Spaxs\", \u00e8 quotata nell'indice FTSE AIM Italia (il mercato dedicato alle piccole e medie imprese ad alto potenziale di crescita) di Borsa Italiana. Si tratta di una SPAC (Special Purpose Acquisition Company) finalizzata sul settore finanziario. Durante il collocamento Spaxs ha raccolto 600 milioni di euro (il 36% in mano a investitori italiani, il 64% a investitori esteri). Nel settembre 2018, Spaxs rileva per 55,6 milioni di euro il 99,2% di Banca Interprovinciale, una piccola banca modenese (60 milioni di patrimonio) fondata nel 2009 da Umberto Palmieri e partecipata da un centinaio di imprenditori locali. \nL'idea di Passera \u00e8 di fondere Banca Interprovinciale con Spaxs e creare una banca fortemente innovativa dedicata alle medie e piccole imprese con potenziale, ma in difficolt\u00e0 o comunque non ancora in grado di finanziare adeguatamente il loro sviluppo. \nIl nome della nuova banca digitale \u00e8 annunciato nell'agosto 2018: Illimity Bank che nascer\u00e0 qualche mese pi\u00f9 tardi.\nIl 5 marzo 2019 Illimity Bank si sposta dal mercato AIM all'MTA, il listino principale della Borsa Italiana dove \u00e8 presente nell'indice FTSE Italia Mid Cap.\nAttivit\u00e0 politica.\nMinistro dello sviluppo economico, delle infrastrutture e dei trasporti.\nCon la nascita del governo tecnico guidato dal neo-senatore a vita Mario Monti, il 16 novembre 2011 giura nelle mani del Presidente della Repubblica Giorgio Napolitano come Ministro dello sviluppo economico e Ministro delle infrastrutture e dei trasporti nel governo Monti, incarico che mantiene fino alla sua fine il 28 aprile 2013. Lo stesso giorno, immediatamente dopo la cerimonia di giuramento, una nota di Intesa Sanpaolo informa che Passera ha lasciato il Gruppo. Passera stesso, in un intervento pubblicato sul \"Corriere della Sera\", afferma di aver venduto tutte le sue azioni Intesa Sanpaolo \"pur non avendo alcun obbligo di farlo\".\nIl 7 gennaio 2013, in vista delle prossime elezioni politiche, Passera dichiara di non volersi candidare in Parlamento, nonostante avesse dato la disponibilit\u00e0, perch\u00e9 rimasto deluso sia dall'agenda programmatica che dalla composizione della coalizione Con Monti per l'Italia con l'UdC di Pier Ferdinando Casini e Futuro e Libert\u00e0 di Gianfranco Fini.\nOperato da Ministro.\nAppena insediatosi al Mise e al Mit si ritrova ad affrontare 141 vertenze industriali, lasciate in sospeso dal precedente governo Berlusconi, e nel corso del mandato si concentra su diverse politiche economiche:\nTuttavia, come hanno fatto notare diverse parti, Passera essendo un banchiere s'intendesse poco d'industria o di infrastrutture e trasporti. Inoltre diverse fonti come \"L'Espresso\" riferiscono che il ministro fosse pi\u00f9 interessato a promuovere se stesso che non il rilancio del Paese, da Fincantieri alla Vinyls, dall\u2019Omsa ad Agile Eutelia, da Alenia alla FIAT hanno lamentato di non averlo visto, mentre la sarda Alcoa, tramite il sindacalista Rino Barca, afferma di averlo \"incontrato al ministero una volta (...) per un quarto d\u2019ora\", facendo trasparire che non amasse le grandi vertenze sindacali essendo cariche di forti tensioni sociali.\nEsperienza in \"Italia Unica\".\nFondazione del partito.\nIl 23 febbraio 2014 lancia il movimento politico \"\"Italia Unica\", con la presentazione di un piano di oltre 400 miliardi che secondo lui avrebbe dovuto \"rimettere in moto l'economia del Paese\".\nIl 14 giugno seguente Passera lancia ufficialmente il \"cantiere\"\" e il 31 gennaio 2015 si svolge a Roma, nella sala dell'hotel Hilton Cavalieri, l'assemblea fondativa vera e propria di Italia Unica.\nCandidatura a sindaco di Milano.\nIl 6 giugno 2015 annuncia, al termine della riunione della direzione nazionale di Italia Unica a Milano, la sua intenzione di candidarsi a sindaco di Milano in vista delle elezioni amministrative del 2016, con l'obiettivo di mettere la sua citt\u00e0 in condizione di competere con le metropoli europee pi\u00f9 dinamiche, alternativo a Matteo Renzi e Matteo Salvini e ponendo come uno dei temi principali della campagna elettorale la sicurezza. Tuttavia il &lt;time&gt;9 aprile 2016&lt;/time&gt; rinuncia a presentarsi come candidato sindaco, annunciando al contempo il suo appoggio in favore dell'ex direttore generale di Confindustria Stefano Parisi.\nScioglimento del partito.\nIl 30 settembre 2016 l'Assemblea Nazionale di Italia Unica delibera lo scioglimento del partito, ma invitando gli iscritti a \"continuare nell'impegno per un Paese migliore\", cominciando dal \"No\" al referendum costituzionale sulla riforma Renzi-Boschi.\nDopo la politica.\nIn vista delle elezione del Presidente della Repubblica, auspica che Mario Draghi non venga eletto Presidente della Repubblica, rimanendo Presidente del Consiglio fino alla conclusione della XVIII legislatura.\nRiconoscimenti e incarichi.\nHa ricevuto la \"Laurea honoris causa\" in Ingegneria gestionale al Politecnico di Bari e il \"Master Honoris Causa\" in International Business presso MIB School of Management di Trieste.\nTra i vari incarichi ricoperti negli anni \u00e8 stato membro del Consiglio di Amministrazione dell'Universit\u00e0 Bocconi e della Fondazione Teatro alla Scala. Membro del Consiglio di Amministrazione di \"Finmeccanica\" e del \"Credit Agricole\" a Parigi, Consigliere e membro del Comitato Esecutivo dell'ABI - Associazione Bancaria Italiana, membro del \"International Advisory Board di McKinsey &amp;Co\", membro del Board dell\"International Institute of Finance\" di Washington e dell\u2019International Advisory board alla Wharton School of Philadelphia, membro dell\u2019Advisory Board della \"Scuola Normale di Pisa\", del Consiglio Generale della Fondazione Giorgio Cini di Venezia e componente dell'International Business Council e membro dei Global Agenda Council del \"World Economic Forum\" di Ginevra.\nProcedimenti giudiziari.\nNel giugno 2012 Passera viene iscritto nel registro degli indagati dalla procura di Biella. I reati imputatigli sono di natura finanziaria e risalgono al 2006. Il 17 ottobre 2013 il Tribunale di Biella archivia l'inchiesta. Il provvedimento stabilisce che la notizia del reato \u00e8 \"\"del tutto infondata\".\nNel gennaio 2014 viene iscritto nel registro degli indagati dalla procura di Trani per truffa pluriaggravata per fatti avvenuti tra il 2004 e il 2008 su una serie di strumenti finanziari collocati sul mercato da Banca Intesa, di cui all'epoca era l'amministratore delegato. Il 21 novembre 2017 viene assolto \"per non aver commesso il fatto\"\".\nIl 25 settembre 2014 viene iscritto nel registro degli indagati insieme con componenti della famiglia De Benedetti, per le morti d'amianto della Olivetti di cui \u00e8 stato consigliere di amministrazione dal 1990 al 1996 e amministratore delegato dal 1992 al 1996. Il 5 ottobre 2015 viene rinviato a giudizio insieme con altre 16 persone tra cui Carlo De Benedetti e Roberto Colaninno; il processo avr\u00e0 inizio il 23 novembre. Il 18 luglio 2016 viene condannato in primo grado a un anno e undici mesi. Il 18 aprile 2018 la corte d'appello di Torino ha ribaltato la sentenza e \"assolto perch\u00e9 il fatto non sussiste\", annullando le condanne inflitte in primo grado."}
{"id": "468522", "revid": "1393243", "url": "https://it.wikipedia.org/wiki?curid=468522", "title": "Duilio Pizzocchi", "text": "Carriera.\n\u00c8 apparso in televisione in numerose trasmissioni in onda su reti locali, a partire dal 1983. Le prime trasmissioni furono con Gilberto Rivelli, su reti locali come Nuovatelevisione e poi Rete 7, contesto in cui si svilupparono alcuni dei suoi personaggi pi\u00f9 noti, come l'invadente imbianchino ferrarese \"Duilio Pizzocchi\" e lo sregolato camionista \"Ermete Bottazzi\", e altri poi ripresi su altre televisioni locali e negli spettacoli dal vivo, come \"Cactus\", il tossicodipendente sempre in cerca di spicci, l'astrologa \"Donna Zobeide\", il boss mafioso italo-americano \"Eddy Collante\", e la vecchietta acida e iettatrice \"Nonna Novella\".\nDal 1988 Pagliari ha intrapreso a tempo pieno la carriera del cabaret, collezionando apparizioni presso un vasto numero di televisioni locali di diversi livelli (Rete Mia, Rete 7, Odeon TV, Antenna 1, Italia 7, Rete 8 e Nuova Rete) e altre, meno frequenti, in trasmissioni a diffusione nazionale, per esempio \"Zelig\" (edizione del 2000, su Italia 1) \"Maurizio Costanzo Show\" (2001, Canale 5), \"Zelig Circus\" (2006, Canale 5), \"Tisana Bum Bum\" (Rai 2), \"Alle due su Rai Uno\" (Rai 1).\nCon Andrea Sasdelli, alias Giuseppe Giacobazzi, e altri ha fondato nel 1992 un proprio spettacolo itinerante, il \"Costipanzo Show\", che va in scena con cadenza settimanale in locali e teatri della zona di Bologna. Fra i suoi spettacoli teatrali si possono citare \"Coppia d'assi\" (con Giacobazzi) e lo spettacolo di monologhi \"Vernice fresca\". Pagliari \u00e8 anche noto come cronista di incontri di football americano. Nel 2008 \u00e8 il protagonista della sit-com \"Casa Pizzocchi\", in onda su Tele1, ambientata in una casa nelle valli di Comacchio e con Duilio Pizzocchi, Andrea Poltronieri, Marco Dondarini ed Andrea Vasumi.\nAl cinema ha recitato in vari film: \"Consigli per gli acquisti\" di Sandro Baldoni (1997), \"Baciato dalla fortuna\" di Paolo Costella (2011), \"All'ultima spiaggia\" di Gianluca Ansanelli (2012), \"Volevo nascondermi\" di Giorgio Diritti (2020) e \"Va bene cos\u00ec\" di Francesco Marioni (2021).\nNel 2020 ha pubblicato per Pendragon un libro di racconti dal titolo \"Fuori scena. Risate a sipario chiuso\".\nConduce dal 2005 con Giacobazzi un programma radiofonico, \"Il Manicomico\", che va in onda tutti i giorni su Radio Italia Anni 60 Emilia Romagna."}
{"id": "468523", "revid": "2108263", "url": "https://it.wikipedia.org/wiki?curid=468523", "title": "Rachis", "text": "Biografia.\nIl Ducato del Friuli.\nNipote di re Liutprando, nel 737 fu nominato duca del Friuli. A insediarlo fu lo stesso sovrano, che lo considerava fedele nonostante fosse figlio di Pemmone, il duca deposto da Liutprando a causa delle tendenze autonomiste manifestate contrastando duramente il patriarca di Aquileia, Callisto. La casata del Friuli si era trovata in contrasto con quella di Liutprando gi\u00e0 ai tempi di suo padre Ansprando, eppure il sovrano manifest\u00f2 ampiamente la sua fiducia in Rachis, concedendogli anche la grazia per il padre. Narra Paolo Diacono che tale fiducia fu immediatamente ripagata: quando Liutprando, sedendo in giudizio a Pavia, ordin\u00f2 l'arresto di tutti i sostenitori di Pemmone (fatti salvi appunto il duca deposto e i suoi figli, ai quali era stata concessa l'immunit\u00e0), il fratello minore di Rachis, Astolfo, minacci\u00f2 di sguainare la spada seduta stante e uccidere il re. A impedirglielo fu lo stesso Rachis.\nRientrato a Cividale, condusse una spedizione in Carniola contro gli Slavi, costante minaccia da Oriente contro il regno longobardo, eliminandone un gran numero e devastandone il territorio. In quell'occasione si distinse per un atto di eroismo militare: attaccato dai nemici quando ancora non aveva potuto impugnare la sua lancia, riusc\u00ec tuttavia ad abbattere lo slavo che lo stava affrontando con la sola clava che aveva in mano.\nIl primo regno.\nL'ascesa al trono.\nA elevarlo al trono di Pavia nel 744, deponendo Ildebrando, fu probabilmente la corrente pi\u00f9 autonomista dei duchi, che da un esponente della famiglia di Pemmone si attendeva maggiori concessioni di autogoverno. Rachis, tuttavia, cerc\u00f2 di legittimare la propria usurpazione presentandosi come erede e continuatore della politica di Liutprando. Nonostante il prestigio militare che aveva conquistato in precedenza si trov\u00f2 quindi presto a dover bilanciare una difficile mediazione tra istanze opposte, senza possedere le doti politiche e diplomatiche di Liutprando.\nLa politica.\nLa sua debolezza politica si manifest\u00f2 in un governo stabile e pacifico in politica estera, ma turbolento e segnato da profondi contrasti all'interno. Testimonianza di ci\u00f2 sono le leggi emanate da Rachis, dalle severe punizioni comminate ai giudici che trascuravano i propri doveri agli sforzi per contenere l'insubordinazione e lo spionaggio a danno dei duchi e della corte. Queste e altre norme (in particolare quelle volte a controllare il movimento degli stranieri in Italia e a limitare gli espatri) lasciano intendere il timore di rivolte sostenute da altre potenze europee, in particolare da quei Franchi il cui maggiordomo di palazzo, Pipino il Breve (re \"de facto\" prima ancora di esserlo \"de iure\" dal 751), era figlio adottivo di Liutprando, e dunque potenzialmente ostile all'usurpatore del legittimo successore del grande re al quale, tra l'altro, doveva gran parte della sua legittimazione a regnare.\nPer rafforzare la propria posizione, scarsamente sorretta dalla grande aristocrazia guerriera longobarda, si prodig\u00f2 per sostenere la piccola nobilt\u00e0 dei \"gasindi\", i liberi che si stavano impoverendo e la massa della popolazione romanica. Lui stesso spos\u00f2 una donna romana, Tassia, e lo fece seguendo il rito romano anzich\u00e9 quello tradizionale longobardo. A partire dal 746 si attribu\u00ec, al posto del tradizionale titolo di re dei Longobardi, quello romaneggiante di \"princeps\": chiara manifestazione della sua volont\u00e0 di porsi, sulla scorta degli imperatori romani, al di sopra delle diverse etnie che abitavano il suo regno.\nLa deposizione.\nQueste scelte politiche, rafforzate dall'ammissione a corte di caratteristiche filo-romane, suscitarono la reazione dei tradizionalisti longobardi, irritati anche dal fatto che il re cercasse una pace duratura con Roma e i Bizantini. Per rispondere al crescere di queste pressioni invert\u00ec la rotta della sua politica nel 749, invadendo la Pentapoli e cingendo d'assedio Perugia, nodo cruciale sulla via di collegamento tra Roma e l'Esarcato. Un intervento di papa Zaccaria lo convinse tuttavia a togliere l'assedio; il prestigio di Rachis tra i suoi uomini sub\u00ec cos\u00ec un colpo decisivo.\nNel luglio di quello stesso 749 l'assemblea dei Longobardi, riunita a Milano, lo dichiar\u00f2 decaduto e insedi\u00f2 al suo posto il fratello Astolfo. Rachis tent\u00f2 di opporsi alla deposizione, ma presto fu costretto a rifugiarsi a Roma, dove prese i voti insieme a tutta la sua famiglia. Con i figli maschi si ritir\u00f2 quindi a Montecassino, mentre Tassia e la figlia Rotruda entrarono nel convento di Plumbariola. La scelta di Rachis, accreditata come puramente spirituale dalle fonti ecclesiastiche, era comunque l'unica alternativa all'eliminazione fisica per un re spodestato. La ricerca storica, tuttavia, non esclude del tutto la possibilit\u00e0 di un reale conflitto interiore; in Rachis come in altri sovrani longobardi (incluso suo fratello e successore Astolfo) emerge l'insanabile contrasto tra la coscienza cattolica individuale e le esigenze di opposizione al Papato dettate dalla politica di unificazione dell'Italia condotta dal re. Una leggenda attribuisce a Rachis la fondazione dell'Abbazia del Santissimo Salvatore, alle pendici orientali del Monte Amiata. Il re, secondo la tradizione, vide la Trinit\u00e0 stagliarsi sopra le chiome della selva amiatina e ci\u00f2 lo indusse a disporre la costruzione, nel punto dell'apparizione, di un monastero dedicato al Salvatore.\nIl secondo regno.\nAlla morte di Astolfo, nel 756, lasci\u00f2 Montecassino e tent\u00f2 di riprendere il trono; raggiunse Pavia e si impadron\u00ec del palazzo regio, raccogliendo vasti consensi nell'Italia settentrionale. Dalla Toscana per\u00f2 mosse il duca di Tuscia, Desiderio, che reclam\u00f2 per s\u00e9 il trono e raccolse il sostegno di tutti gli oppositori al casato friulano di Rachis e Astolfo. Il pretendente ottenne anche l'appoggio di papa Stefano II e dei Franchi di Pipino il Breve, che gli misero a disposizione delle truppe. Il papa esercit\u00f2 poi pressioni dirette sul \"re monaco\", che si mostrava esitante ed era ulteriormente indebolito dalla defezione di quanti, tra i suoi sostenitori, temevano un nuovo intervento franco. Nel marzo del 757 rientr\u00f2 allora in monastero e intraprese opere di evangelizzazione nella Terra di San Benedetto. Nello stesso anno si ritir\u00f2 nell'abbazia di Montecassino ."}
{"id": "468528", "revid": "2036605", "url": "https://it.wikipedia.org/wiki?curid=468528", "title": "Barlaam di Seminara", "text": "Scrisse, anche, di aritmetica, musica e acustica. Fu uno dei pi\u00f9 convinti fautori della riunificazione fra le Chiese d'oriente e occidente. \u00c8 considerato insieme ai suoi due allievi Leonzio Pilato e Boccaccio uno dei padri dell'Umanesimo.\nBiografia.\nBarlaam studi\u00f2 e fu ordinato sacerdote nel Monastero greco ortodosso di S. Elia de Capasino (attuale Cubasina) in Galatro, Calabria, per poi lasciare la regione alla volta di Bisanzio (approssimativamente nel 1326 o 1327), dove complet\u00f2 la sua istruzione.\nPare che il suo successo come filosofo (un suo trattato sull'etica stoica \u00e8 preservato) fu ragione di gelosia da parte dell'umanista bizantino Niceforo Gregora. Nel 1333, nell'ambito delle trattative per la riunificazione tra le due Chiese di Oriente e di Occidente, a Barlaam venne affidata la difesa delle ragioni greche; in tale occasione svilupp\u00f2 le sue critiche verso l'esicasmo e a sottolineare la differenza di valore tra la teologia scolastica e la contemplazione mistica.\nBarlaam fu protagonista di una violenta polemica contro i metodi ascetici e mistici di alcuni monaci dell'Athos e del loro sostenitore Gregorio Palamas. Il dibattito divenne sempre pi\u00f9 acceso fino a culminare in un concilio generale nel 1341 alla fine del quale Barlaam venne costretto a sospendere ogni futuro attacco verso l'esicasmo.\nNel 1339 fu inviato dall'imperatore Andronico III Paleologo in missione diplomatica a Napoli, Avignone e Parigi per sollecitare le corti europee ad una crociata contro i turchi. In quell'occasione costru\u00ec delle relazioni e una rete di amicizie su cui pot\u00e9 fare conto quando, in seguito alla decisione conciliare, decise di lasciare Bisanzio e aderire alla Chiesa d'Occidente. Nel 1342 ad Avignone conobbe Francesco Petrarca, a cui inizi\u00f2 ad insegnare il greco. Il Petrarca si adoper\u00f2 per fargli assegnare la diocesi di Gerace, cos\u00ec Barlaam fu nominato vescovo di Gerace da papa Clemente VI il 2 ottobre dello stesso 1342. La bolla relativa alla sua elezione al vescovato di Gerace riporta: \"Monachus monasteri Sancti Heliae de Capasino Ordinis Sancti Basilii Militensis Diocesis, in sacerdotio constitutum\".\nBarlaam fu maestro di greco e latino di Francesco Petrarca e Giovanni Boccaccio che diede un importante contributo, attraverso la riscoperta dei testi greci, anche a tutto ci\u00f2 che non molto tempo dopo svilupper\u00e0 il movimento umanista. \u00c8 proprio l'umanista Giannozzo Manetti il primo a menzionare Barlaam nella sua biografia del Petrarca.\nNel 1346 Barlaam venne inviato in missione diplomatica dal Papa in un rinnovato tentativo ecumenico. Data la grande influenza di Palamas il tentativo, ancora una volta, si risolse in un insuccesso.\nFece ritorno ad Avignone dove mor\u00ec il 1\u00ba giugno 1348.\nOpere.\nSi occup\u00f2 anche di matematica lasciandoci una \"Logistica\" in lingua greca in cui spiega le regole di calcolo con interi, frazioni generiche e frazioni sessagesimali. L'opera fu pubblicata a Strasburgo nel 1592 e a Parigi nel 1600, insieme ad una sua traduzione in latino."}
{"id": "468536", "revid": "466539", "url": "https://it.wikipedia.org/wiki?curid=468536", "title": "Paolo Scaroni", "text": "Biografia.\nDopo il diploma al Liceo Classico Antonio Pigafetta di Vicenza, consegue la laurea in Economia e Commercio all'Universit\u00e0 Bocconi nel 1969, del cui International Advisory Council \u00e8 stato anche membro, Scaroni consegue un master in Business Administration presso la Columbia University di New York nel 1973.\n\u00c8 sposato con Francesca Zanconato.\nCarriera.\nInizia la sua attivit\u00e0 professionale nella societ\u00e0 di consulenza aziendale McKinsey. Nel 1973 lavora per il gruppo Saint-Gobain dove, nel 1983, assume l'incarico di presidente della divisione vetro a Parigi.\nDal 1985 al 1996 \u00e8 vicepresidente e amministratore delegato della Techint. Nel luglio 1992, negli anni di Tangentopoli, \u00e8 arrestato con l'accusa di aver pagato tangenti al Partito Socialista Italiano per la centrale elettrica di Brindisi, per conto della stessa Techint. Nel 1996 si celebra il processo in cui Scaroni chiede di patteggiare la pena: un anno e quattro mesi, al di sotto della soglia di carcerazione e nel 1997 il reato \u00e8 stato dichiarato estinto. \n Nel 1996, Paolo Scaroni si trasferisce in Gran Bretagna per ricoprire il ruolo di amministratore delegato di Pilkington. Lascia la carica nel 2002 per andare a ricoprire il ruolo di amministratore delegato dell'Enel, dopo essere stato nominato dal secondo governo Berlusconi. Nell'Enel opera una vera e propria svolta rinunciando al modello di societ\u00e0 \"multiutility\", sostenuto dal suo predecessore Franco Tat\u00f2, in favore di una maggiore focalizzazione sul \"core business\" energetico. Sotto il suo mandato \u00e8 da sottolineare anche la cessione di Wind.\nDopo i risultati ottenuti in Enel, nel 2005 \u00e8 nominato amministratore delegato dell'Eni. Paolo Scaroni \u00e8 stato consigliere di amministrazione di Assicurazioni Generali, vicepresidente non esecutivo del London Stock Exchange Group e consigliere di amministrazione di Veolia Environnement. \u00c8 inoltre nel board of overseers della Columbia Business School di New York e in quello della Fondazione Teatro alla Scala. Dal 2014 \u00e8 Deputy Chairman di Rothschild &amp; Co.\nNello sport.\nDal 1997 al 1999 \u00e8 stato presidente del . \nIl 14 aprile 2017 entra a far parte del consiglio di amministrazione del Milan dopo la cessione del club da Fininvest all'imprenditore cinese Li Yonghong. Il 21 luglio 2018, a seguito del passaggio del Milan dall'inadempiente Li Yonghong al fondo d'investimento americano Elliott Management Corporation, viene nominato presidente. \u00c8 stato amministratore delegato \"ad interim\" della societ\u00e0 rossonera fino al 5 dicembre 2018, quando \u00e8 stato nominato nuovo amministratore delegato Ivan Gazidis.\nDal 18 febbraio 2019 \u00e8 anche socio del L.R. Vicenza.\nPosizioni politiche ed economiche.\nIn occasione di un workshop dell'Aspen Institute, dedicato nel 2007 al tema della sicurezza energetica, Scaroni ha dichiarato che \"tra il 1998 e il 2005, il consumo globale di gas \u00e8 aumentato di circa il 3% annuo \u2013 quasi il doppio della crescita di consumo del petrolio.[...] Negli ultimi dieci anni, il 90% di tutta la nuova capacit\u00e0 di produzione termica degli Stati Uniti e dell\u2019Europa si \u00e8 basato sul gas\". Le partecipate statali Gazprom e Sonatrach, gestendo \"pi\u00f9 del 60% delle importazioni totali\" nel continente, conferiscono \"un enorme potere alla Russia e all\u2019Algeria\" nel mercato europeo, in modo particolare se rapportato al Nord America che \"\u00e8 praticamente autosufficiente, e importa solo il 3% del gas consumato\".\nVicende giudiziarie.\nPaolo Scaroni \u00e8 stato arrestato per un giorno nel 1992 in merito all'inchiesta giudiziaria di Mani Pulite; nel 1996 ha patteggiato un anno e 4 mesi per tangenti (il reato \u00e8 stato estinto nel 1997) di svariate centinaia di milioni di lire italiane, versate al Partito Socialista Italiano per appalti Enel.\nNel 2006 viene processato dal tribunale di Adria, in qualit\u00e0 di amministratore delegato dell'Enel all'epoca dei fatti, per aver inquinato il territorio del delta del Po con la Centrale di Porto Tolle. Viene successivamente condannato ad un mese di reclusione, a titolo colposo, pena che viene convertita in un'ammenda di 1\u00a0140 euro. Nel marzo del 2009, la Corte d'Appello di Venezia ha assolto Scaroni dai reati attribuiti, annullando la precedente sentenza di primo grado. Nel 2011 la Cassazione ha ribaltato la sentenza della Corte d'Appello di Venezia, riconoscendo la responsabilit\u00e0 penale (e condannando Paolo Scaroni a 1 mese di reclusione, ma i reati tuttavia nel frattempo si sono prescritti) sia dei direttori di centrale sia degli amministratori delegati di Enel.\nIl 7 febbraio 2013 viene iscritto nel registro degli indagati dalla procura di Milano per corruzione internazionale: il caso riguarda una presunta tangente da 198 milioni di euro pagata ad esponenti del governo algerino per favorire la controllata Saipem e la stessa Eni in appalti da 11 miliardi di dollari. Il 2 novembre 2015 viene assolto per mancanza di prove. Il 24 febbraio 2016 la Corte di Cassazione annulla l'assoluzione di Paolo Scaroni e ENI. Il processo per la presunta maxi-tangente \u00e8 attualmente in corso davanti al Tribunale di Milano nei confronti di Scaroni, ENI, Saipem e altri sette imputati.\nIl 19 settembre 2018, il Tribunale di Milano ha assolto Scaroni e il manager Antonio Vella dall'accusa di corruzione internazionale per insussistenza del fatto contestato. In capo a Saipem, controllata al 30% da ENI, \u00e8 stata disposto il pagamento di una multa di 400.000 euro e la confisca di 197 milioni di euro. Paolo Scaroni non ha quindi al momento procedimenti penali, essendone stato assolto. Il 10 giugno 2021 i magistrati della Procura di Milano responsabili delle indagini nei confronti di Paolo Scaroni sono stati a loro volta indagati dalla Procura di Brescia per l'ipotesi di rifiuto d\u2019atti d\u2019ufficio in relazione alla gestione del materiale probatorio del processo Eni."}
{"id": "468537", "revid": "2028514", "url": "https://it.wikipedia.org/wiki?curid=468537", "title": "Referendum abrogativi in Italia del 1981", "text": "I referendum abrogativi in Italia del 1981 si tennero il 17 maggio ed ebbero ad oggetto cinque distinti quesiti.\nI referenda.\nLe elezioni politiche del 1979 furono positive per il Partito Radicale che pass\u00f2 dall'1,1 al 3,5% di consensi. Nella mozione generale approvata dal XXIV Congresso, nel quale veniva eletto segretario Francesco Rutelli, si decideva che i contenuti dei referendum erano la parte essenziale del programma politico ed elettorale del partito, per i diritti e le libert\u00e0 civili, per una societ\u00e0 di pace e non di guerra, per un ambiente per l'uomo, per la difesa della vita, da tradurre immediatamente anche in progetti di legge da sottoporre al consenso dei cittadini.\nI referenda vedevano la proposizione di alcune tematiche \u00abclassiche\u00bb del Partito Radicale (reati di opinione e associazione, abolizione dei Tribunali Militari, aborto, fermo di polizia, ergastolo, porto d'armi) e altre \u00abnuove\u00bb come la legalizzazione delle droghe leggere, la lotta al nucleare, l'abolizione della caccia, la smilitarizzazione della Guardia di Finanza.\nL'abrogazione di parte della legge 194 sull'aborto pubblico e gratuito (ottenuto anche grazie alle battaglie degli anni settanta), per il Partito Radicale, aveva l'obiettivo di cambiare la legge in alcuni suoi aspetti, facendo ad esempio cadere la condanna a tre anni di reclusione per chi abortiva o faceva abortire dopo i novanta giorni di gravidanza.\nVeniva inoltre avanzato un ulteriore quesito dall'associazione cattolica Movimento per la Vita che mirava ad abrogare altre parti della legge con l'intento di rendere l'aborto meno praticabile.\nIl quesito sull'abolizione del Tribunale Militare venne superato dal Parlamento. Sei furono invece quelli bloccati dalla giurisprudenza della Corte costituzionale.\nI quesiti sottoposti al voto popolare furono per l'abrogazione del fermo di polizia, dell'ergastolo, del porto d'armi e le due proposte sull'aborto. Nonostante il contributo del Partito Socialista Italiano alla raccolta delle firme, negli ultimi mesi di campagna referendaria i Radicali si ritrovarono isolati.\nLa scelta dei partiti di sinistra di non partecipare ai referendum veniva commentata su una pubblicazione radicale, dai militanti Lorenzo Strik Lievers, Massimo Teodori e Franco Corleone: \u00abLa divaricazione che sembra riproporsi tra radicali e sinistra tradizionale, in Parlamento o forse anche nel paese, con gli apparati dirigenti, in occasione dei prossimi referendum, deriva dalla latitanza generale di prospettive e progetti, cio\u00e8 di volont\u00e0 di governo, da parte di PCI e PSI\u00bb.\nGli italiani si pronunciarono per il mantenimento delle norme.\nOrdine pubblico.\nRisultati.\nAbrogazione della legge Cossiga, che era stata concepita per affrontare l'emergenza terrorismo in Italia negli anni settanta. Promosso dal Partito Radicale.\nQuesito: \u00abVolete voi l'abrogazione del decreto legge 15 dicembre 1979, n. 625, convertito in legge con legge 6 febbraio 1980, n. 15 (conversione in legge, con modificazioni, del decreto legge 15 dicembre 1979, n. 625, concernente misure urgenti per la tutela dell'ordine democratico e della sicurezza pubblica)?\u00bb.\nErgastolo.\nRisultati.\nAbolizione della pena dell'ergastolo. Promosso dal Partito Radicale.\nQuesito: \u00abVolete voi che siano abrogati gli articoli 17, comma primo n. 2 (l'ergastolo) e 22 del codice penale approvato con regio decreto 10 ottobre 1930, n. 1398, e successive modificazioni?\u00bb.\nPorto d'armi.\nRisultati.\nAbolizione delle norme sulla concessione di porto d'arma da fuoco. Promosso dal Partito Radicale.\nQuesito: \u00abVolete voi l'abrogazione dell'art. 42, comma terzo (il questore ha facolt\u00e0 di dare licenza per porto d'armi lunghe da fuoco e il prefetto ha facolt\u00e0 di concedere, in caso di dimostrato bisogno, licenza di portare rivoltelle o pistole di qualunque misura o bastoni animati la cui lama non abbia una lunghezza inferiore a centimetri 65), del regio decreto 18 giugno 1931, n. 773 (Testo unico delle leggi di pubblica sicurezza) e successive modificazioni?\u00bb.\nInterruzione gravidanza (Proposta radicale).\nRisultati.\nAbrogazione di tutti i procedimenti, gli adempimenti e i controlli, di tipo amministrativo o anche giurisdizionale, riferiti all'interruzione volontaria della gravidanza, come pure tutte le sanzioni per l'inosservanza delle modalit\u00e0 configurate dalla legge 194 del 1978. Promosso dal Partito Radicale.\nQuesito: \u00abVolete voi l'abrogazione degli articoli 1; 4; 5; 6 lettera b) limitatamente alle parole: \"tra cui quelli relativi a rilevanti anomalie o malformazioni del nascituro\"; 7; 8; 9 comma primo, limitatamente alle parole: \"alle procedure di cui agli articoli 5 e 7 e\", e comma quarto limitatamente alle parole: \"l'espletamento delle procedure previste dall'articolo 7 e\", nonch\u00e9 alle parole: \"secondo le modalit\u00e0 previste dagli articoli 5, 7 e 8\"; 10 comma primo limitatamente alle parole: \"nelle circostanze previste dagli articoli 4 e 6\", nonch\u00e9 alle parole: di \"cui all'articolo 8\", e comma terzo limitatamente alle parole: \"secondo quanto previsto dal secondo comma dell'articolo 5 e dal primo comma dell'articolo 7\"; 11 comma primo (L'ente ospedaliero, la casa di cura o il poliambulatorio nei quali l'intervento \u00e8 stato effettuato sono tenuti ad inviare al medico provinciale competente per territorio una dichiarazione con la quale il medico che lo ha eseguito d\u00e0 notizia dell'intervento stesso e della documentazione sulla base della quale \u00e8 avvenuto senza fare menzione dell'identit\u00e0 della donna.); 12; 13; 14; 19 comma primo (Chiunque cagiona l'interruzione volontaria della gravidanza senza l'osservanza delle modalit\u00e0 indicate negli articoli 5 o 8, \u00e8 punito con la reclusione sino a tre anni.), comma secondo (La donna \u00e8 punita con la multa fino a lire centomila.), comma terzo limitatamente alle parole: \"o comunque senza l'osservanza delle modalit\u00e0 previste dall'articolo 7,\", comma quinto (Quando l'interruzione volontaria della gravidanza avviene su donna minore degli anni diciotto, o interdetta, fuori dei casi o senza l'osservanza delle modalit\u00e0 previste dagli articoli 12 e 13, chi la cagiona \u00e8 punito con le pene rispettivamente previste dai commi precedenti aumentate fino alla met\u00e0. La donna non \u00e8 punibile.) e comma settimo (Le pene stabilite dal comma precedente sono aumentate se la morte o la lesione della donna derivano dai fatti previsti dal quinto comma.); 22 comma terzo (Salvo che sia stata pronunciata sentenza irrevocabile di condanna, non \u00e8 punibile per il reato di aborto di donna consenziente chiunque abbia commesso il fatto prima dell'entrata in vigore della presente legge, se il giudice accerta che sussistevano le condizioni previste dagli articoli 4 e 6.) della legge 22 maggio 1978, n. 194, recante \"Norme per la tutela sociale della maternit\u00e0 e sull'interruzione volontaria della gravidanza\"?\u00bb.\nInterruzione gravidanza (Proposta Movimento per la vita).\nRisultati.\nAbrogazione di ogni circostanza giustificativa ed ogni modalit\u00e0 dell'interruzione volontaria della gravidanza, quali sono previste dalla legge 194 del 1978. Di segno opposto al quesito precedente. Promosso dal Movimento per la vita.\nQuesito: \u00abVolete voi l'abrogazione degli articoli 4, 5, 6, limitatamente alle parole \"dopo i primi novanta giorni\", \"tra cui quelli relativi a rilevanti anomalie o malformazioni del nascituro\", \"o psichica\"; 8,12,13,14,15,19, primo comma, limitatamente alle parole \"negli articoli 5 o 8\"; terzo comma: \"Se l'interruzione volontaria della gravidanza avviene senza l'accertamento medico dei casi previsti dalle lettere a) e b) dell'articolo 6 o comunque senza l'osservanza delle modalit\u00e0 previste dallo articolo 7, chi la cagiona \u00e8 punito con la reclusione da uno a quattro anni.\"; quarto comma: \"La donna \u00e8 punita con la reclusione sino a sei mesi.\"; quinto comma: \"Quando l'interruzione volontaria della gravidanza avviene su donna minore degli anni diciotto, o interdetta, fuori dei casi o senza l'osservanza delle modalit\u00e0 previste dagli articoli 12 e 13, chi la cagiona \u00e8 punito con le pene rispettivamente previste dai commi precedenti aumentate fino alla met\u00e0. La donna non \u00e8 punibile.\"; settimo comma: \"Le pene stabilite dal comma precedente sono aumentate se la morte o la lesione della donna derivano dai fatti previsti dal quinto comma\" della legge 22 maggio 1978, n. 194, recante \"Norme per la tutela sociale della maternit\u00e0 e sull'interruzione volontaria della gravidanza\"?\u00bb."}
{"id": "468541", "revid": "6923", "url": "https://it.wikipedia.org/wiki?curid=468541", "title": "NSU Motorenwerke", "text": "La NSU era una casa tedesca famosa in passato sia in campo automobilistico sia in quello motociclistico. Fondata nel 1873 come Neckarsulmer Strickmaschinenfabrik, azienda produttrice di macchine per maglieria, \u00e8 poi passata alla costruzione di biciclette e, dagli inizi del XX secolo, di motocicli e automobili.\nStoria.\nI primi anni.\nQuesta Casa tedesca fu fondata nel 1873 da Christian Schmidt ed Heinrich Stoll, due giovani meccanici che registrarono la ragione sociale \"Mechanische Werkst\u00e4tte zur Herstellung von Strickmaschinen\" (\"Officina meccanica per la costruzione di macchine per maglieria\"). La sede operativa della nuova azienda fu inizialmente nella cittadina di Riedlingen, un piccolo centro bagnato dal Danubio, a un centinaio di km dal punto in cui lo stesso fiume nasce. Il campo di specializzazione della piccola fabbrica fu appunto quello relativo alla costruzione di macchine per maglieria, a cui i due giovani neo-imprenditori si dedicarono con successo.\nNel 1876, per\u00f2, la coppia di fondatori si divide a causa di alcune divergenze tra essi: Heinrich Stoll lasci\u00f2 la fabbrica per dedicarsi ad un'altra attivit\u00e0. Christian Schmidt rimase invece a condurre da solo l'azienda di Riedlingen, che stava comunque crescendo: il volume di affari che nel frattempo stava aumentando fece nascere l'esigenza di ingrandirsi e di l\u00ec a non molto si mise alla ricerca di un nuovo e pi\u00f9 grande lotto di terreno in cui traslocare. Fu solo nel 1880 che finalmente la piccola fabbrica di macchine per maglieria trasloc\u00f2 a Neckarsulm in un ex-segheria. Vale la pena aprire una piccola parentesi relativa all'origine del nome NSU utilizzato in seguito per l'azienda che produceva biciclette, motociclette e automobili. Quando l'azienda produceva macchine per maglieria a Neckarsulm la ragione sociale era \"Neckarsulmer Strickmaschinen Union\", ma nel momento in cui l'oggetto della produzione cambi\u00f2 venne utilizzato il nome NSU, nome tratto da tre lettere che componevano il nome della citt\u00e0 in cui risiedeva la societ\u00e0 (Neckarsulm).\nIl 24 febbraio 1884 vi fu un gravissimo lutto, rappresentato dalla prematura scomparsa di Christian Schmidt. In seguito ad accordi stretti con il cognato Gottlob Banzhaf, Schmidt stabil\u00ec che sarebbe stato quest'ultimo a prendere in mano le redini dell'azienda dopo la sua morte, acconsentendo fra l'altro anche alla trasformazione della stessa in una societ\u00e0 per azioni. Fu cos\u00ec che nacque la \"Neckarsulmer Strickmaschinenfabrik AG\", una societ\u00e0 che vide Banzhaf nel ruolo di direttore generale, mentre come direttore tecnico vi fu Ludwig Zeidler.\nUn progressivo calo di domanda nel settore della macchine per maglieria fu alla base dell'esigenza di diversificare la produzione: per questo, a partire dal 1886, la fabbrica cominci\u00f2 ad occuparsi anche della produzione di velocipedi biciclo. Il modello \"Germania\" in particolare fu molto apprezzato dalla clientela. La sua fama oltrepass\u00f2 anche i confini tedeschi e le vendite raggiunsero un buon livello anche all'estero. La \"Neckarsulmer Strickmaschinenfabrik\" fu la prima azienda nel Baden-W\u00fcrttemberg ad occuparsi della produzione di bicicli. A partire dal 1888 la produzione si estese ulteriormente con l'introduzione di una vera e propria bicicletta. Degni di nota furono i modelli \"Gazelle\" e \"Pfeil\", che riscossero anch'essi un buon successo.\nPer contro, la domanda di macchine per maglieria, sia industriali che da casa, continu\u00f2 a diminuire: le cause di tale calo non furono da ricercare in errori di gestione aziendale o nella scarsa qualit\u00e0 dei prodotti, ma piuttosto nella miope amministrazione dell'impero germanico, che impose pesanti dazi sulle esportazioni dei prodotti tedeschi, ivi compresa anche la produzione della fabbrica di Neckarsulm. La situazione peggior\u00f2 a tal punto che gi\u00e0 nel 1892 cess\u00f2 definitivamente la produzione delle prime, mentre per quelle da casa, la produzione prosegu\u00ec per altri cinque anni, dopodich\u00e9 nel 1897, anche per esse giunse il momento della definitiva scomparsa dai piani industriali della fabbrica.\nDalla bicicletta alla motocicletta.\nNel frattempo prosegu\u00ec con successo la produzione di biciclette: dal momento che il 1897 vide questi mezzi a propulsione muscolare come unico articolo rimasto nei piani produttivi dell'azienda di Neckarsulm, la ragione sociale mut\u00f2 nuovamente per divenire \"Neckarsulmer Fahrradwerke AG\" (\"Fabbrica di biciclette di Neckarsulm\"). I riscontri furono talmente positivi da suscitare non solo i consensi di una nutrita fetta di clientela, ma come si vedr\u00e0 in seguito anche un cliente del tutto particolare. Intanto, la produzione di biciclette aument\u00f2 a tal punto che se nel 1891 la fabbrica pot\u00e9 contare su 60 dipendenti, nel 1898 essi divennero addirittura 420!\nTuttavia, fu proprio a partire dal 1898 che anche per la bicicletta cominci\u00f2 a manifestarsi un trend negativo: per questo motivo, di l\u00ec a non molto, alla fortunata produzione di biciclette si affianc\u00f2 anche quella motociclistica. Il primo modello prodotto e commercializzato fu introdotto nel 1901 e prese la denominazione di \"1\u00bd PS\", dove la sigla stava ad identificare la potenza massima di 1.5 CV erogata dal piccolo motore monocilindrico di origine Zedel, una fabbrica di motori svizzera. A questo primo modello ne seguirono successivamente altri, via via sempre pi\u00f9 prestanti ed equipaggiati anche con motori bicilindrici, tutti a 4 tempi. Il marchio utilizzato per queste prime motociclette fu quello di \"Neckarsulm\", anche se la scritta sul serbatoio recitava \"Neckarsulmer Motorrad\". Quello delle due ruote fu il comparto che fece universalmente conoscere il marchio teutonico, grazie anche ai notevoli successi che la casa ottenne nelle competizioni motociclistiche. Nel giro di pochissimi anni, gi\u00e0 molto prima dello scoppio della Prima Guerra Mondiale, la fabbrica divenne il primo costruttore di motociclette al mondo, surclassando realt\u00e0 industriali gi\u00e0 ampiamente affermate come la Peugeot. Di seguito vengono mostrati alcuni dei principali modelli prodotti dalla fabbrica di Neckarsulm durante il primo decennio di produzione motociclistica:\nNel 1904 cominci\u00f2 ad apparire per la prima volta la sigla \"N.S.U.\", scritta con i puntini fra una lettera e l'altra, mentre il numero di dipendenti sal\u00ec a 700. In quel periodo comparvero anche dei veicoli particolari, come uno strano triciclo con due ruote davanti ed una dietro. La parte posteriore era quella di una motocicletta, mentre quella anteriore ospitava un piccolo divanetto per accogliere due persone. In alternativa poteva anche essere utilizzato per il trasporto di merci, ma in ogni caso la guida era affidata a chi sedeva dietro, sul normale sellino motociclistico. La crescita industriale non si arrest\u00f2, anzi, un'ulteriore grande novit\u00e0 stava per interessare anche la produzione della fabbrica sveva: l'avvento dell'automobile.\nL'espansione produttiva con l'ingresso nel settore automobilistico.\nIn realt\u00e0, un primo contatto con l'automobile vi era stato gi\u00e0 molto tempo prima, quando ancora la fabbrica di Neckarsulm era rinomata per le sue macchine per maglieria, sebbene la richiesta avesse gi\u00e0 cominciato a calare e gi\u00e0 da qualche tempo la produzione era stata estesa alle biciclette. Si \u00e8 gi\u00e0 accennato in precedenza al fatto che le biciclette della \"Neckarsulmer\" fossero particolarmente apprezzate, e non solo dalla normale clientela, ma anche da un altro particolare cliente, anzi due: Gottlieb Daimler e Wilhelm Maybach. I due personaggi, di fondamentale importanza nella storia dell'automobile, avevano gi\u00e0 realizzato la loro prima carrozza a motore nel 1886 e due anni dopo decisero di dedicarsi alla realizzazione di una nuova vettura dalle caratteristiche inedite in quanto non pi\u00f9 basata sull'ossatura di una tradizionale carrozza. Maybach, il genio tecnico della giovanissima azienda, pens\u00f2 ad un quadriciclo con telaio derivato da quello di una di quelle biciclette che tanto successo stavano ottenendo in quel periodo. Per questo, dal suo laboratorio di Stoccarda, si rec\u00f2 nella vicina Neckarsulm per proporre la progettazione e la realizzazione di un quadriciclo dotato di telaio tubolare all'interno del quale doveva passare il liquido di raffreddamento del motore. Fu cos\u00ec che di l\u00ec a non molto nacque la cosiddetta Stahlradwagen, la cui struttura telaistica sarebbe stata adottata anche dalla Peugeot, che ne avrebbe derivato la sua prima vettura a motore endotermico, la Type 2.\nInsomma, la \"Neckarsulmer Strickmaschinenfabrik\" ebbe gi\u00e0 modo di muovere i primi passi nel modo automobilistico, all'epoca ancora agli albori, partecipando alla realizzazione di un modello che tra l'altro avrebbe riscosso particolare successo e destato parecchia curiosit\u00e0 all'\"Exposition Universelle\" che si sarebbe tenuta a Parigi nel 1889. Ma i tempi non erano ancora maturi per approdare definitivamente alla produzione automobilistica. Lo sarebbero stati solo quindici anni dopo, quando il successo nel settore motociclistico spinse la \"Nackarsulmer\" a compiere il passo successivo e a tentare il debutto in campo automobilistico. Mancando ancora le basi per la costruzione in proprio di telai automobilistici, si rese necessario ricorrere inizialmente all'acquisto di una licenza di costruzione presso qualche altro costruttore gi\u00e0 affermato. Fu la \"Compagnie Belge de Construction Automobiles\", pi\u00f9 nota come Pipe a vendere la licenza alla \"Neckarsulmer\" nell'autunno del 1905. La Pipe era all'epoca una giovanissima realt\u00e0 industriale belga con sede a Bruxelles, nata pochi anni prima, nel 1896, e che in breve tempo era arrivata a proporre una gamma di modelli interessante ed innovativa sotto il profilo tecnico, basti pensare che i motori prodotti dalla Pipe vantavano fra l'altro soluzioni come la distribuzione a valvole in testa e le camere di scoppio emisferiche. In particolare, la fabbrica di Neckarsulm fu interessata alla produzione su licenza dei modelli \"18/28 CV\" e \"35/50 CV\".\nEntro la fine dello stesso anno, i primi esemplari di 18/28 PS e di 35/50 HP videro la luce. Si tratt\u00f2 di due modelli economicamente impegnativi, specialmente in un'epoca come l'inizio del XX secolo, quando l'automobile era ancora un gingillo per pochi ricchi particolarmente eccentrici, oltre che facoltosi. Ma a partire dal 1906, la gamma si estese anche a fasce di mercato pi\u00f9 basse con l'arrivo della 5/10 PS. Per chi necessitava di un mezzo da lavoro ecco comparire i modelli 6-8 PS e Sulmobil. Sia il \"5/10 PS\" che i due mezzi commerciali erano invece spinti da motori prodotti dalla \"Neckarsulmer\", che per\u00f2 montavano un pi\u00f9 tradizionale schema di distribuzione a valvole laterali. In particolare il \"Sulmobil\" era un triciclo con due ruote al retrotreno ed una all'avantreno. In pratica fu chiamato a sostituire il precedente triciclo del 1904 e fu proposto anche in versione per trasporto di sole persone, in cui al posto del cassone posteriore fu montato un piccolo divanetto. Sempre nel 1906 la \"5/10 PS\" fu sostituita dalla 6/10 PS, mentre fra quest'ultima e le costose vetture su licenza Pipe andarono ad inserirsi, nei due anni seguenti, nuovi modelli allo scopo di arricchire la gamma e venire maggiormente incontro alle esigenze della potenziale clientela. Questi modelli non furono carrozzati a Neckarsulm, ma nella carrozzeria Drauz di Heilbronn, poco distante. Con questa carrozzeria, la Casa di Neckarsulm instaur\u00f2 una partnership che sarebbe durata diversi decenni.\nSul finire del decennio, mentre la versione di base si evolse passando da 10 a 12 e successivamente a 14\u00a0CV di potenza massima, la Casa reintrodusse la 5/10 PS, ma stavolta in due varianti motoristiche, una dotata di bicilindrico e l'altra di quadricilindrico, entrambi da 1.1 litri e con potenza di 12 CV. Le due versioni su licenza Pipe furono sostituite da un solo modello, sempre basato su specifiche della Casa belga, e commercializzato come 25/40 PS.\nNel 1910 i modelli presenti nella gamma \"Neckarsulmer\" erano cinque, in quanto l'unica versione costruita su licenza Pipe fu nel frattempo tolta dal listino in quanto non particolarmente richiesta dal mercato. La gamma fu composta da quel momento in poi solo da modelli quasi interamente prodotti in loco, fatta eccezione per le carrozzerie, che videro comunque la partecipazione della carrozzeria \"Drauz\". La sigla \"NSU\" non era ancora ufficialmente utilizzata, anche se gi\u00e0 da anni, in molte locandine dell'epoca, spesso si faceva riferimento ai modelli della Casa continuando ad utilizzare (come gi\u00e0 per le moto) la sigla \"N.S.U.\", mentre la ragione sociale della fabbrica continu\u00f2 ad essere quella di \"Neckarsulmer Fahrradwerk AG\". Per convincere anche gli scettici, cominciarono ad essere introdotte anche alcune vetture in gara, facendo esordire quindi la Casa di Neckarsulm nell'ambito dell'automobilismo sportivo. Gradualmente, la reputazione di questi modelli si fece sempre pi\u00f9 solida e sinonimo di elevata qualit\u00e0 tecnica.\nVerso la Prima Guerra Mondiale.\nIl 7 febbraio 1913 avvenne finalmente la grande svolta: la ragione sociale dell'azienda fu mutata in \"Neckarsulmer Fahrzeugwerke AG\" e finalmente il marchio apposto sui vari modelli prodotti, sia di moto che di auto, fu ufficialmente quello di \"N.S.U.\", anche se ancora con i puntini. Particolarmente apprezzato in quel periodo fu il modello 8/24 PS, di fascia media e quindi richiesto da una fetta pi\u00f9 ampia di clientela. Il suo motore da 2.1 litri erogava 24\u00a0CV di potenza massima, spingendo la vettura ad una velocit\u00e0 massima di 75\u00a0km/h, un ottimo compromesso. Inoltre, questo modello si distinse in molte competizioni, accrescendo ulteriormente gli indici di gradimento del pubblico.\nL'avvento della Prima Guerra Mondiale pose un freno, per molti versi definitivo, alla fervida attivit\u00e0 della fabbrica di Neckarsulm: l'Impero Germanico impose alle fabbriche di convertire la produzione a fini bellici e la NSU non fece eccezione. Vale la pena di evidenziare una curiosit\u00e0: i modelli prodotti fino a quel momento dalla fabbrica di Neckarsulm recavano \"HP\" come unit\u00e0 di misura della potenza indicata nelle loro denominazioni. Tale indicazione \"all'inglese\" verr\u00e0 cambiata in \"PS\" (alla tedesca) solo alla fine della Grande Guerra e verr\u00e0 utilizzata per indicare anche i modelli prodotti in precedenza. Ci\u00f2 spiega il motivo per cui spesso molti testi in tedesco riportano la sigla in inglese. I modelli mantenuti in produzione durante il conflitto furono praticamente tutti quelli presenti nel listino fino a quel momento. In particolare furono richieste la gi\u00e0 apprezzata \"8/24 PS\" e la \"5/15 PS\": la prima, di dimensioni pi\u00f9 generose, fu allestita principalmente come autoambulanza, mentre la seconda fu impiegata per permettere lo spostamento veloce di rappresentanti militari o per servizi particolari, come quello di trasporto merci. Per quest'ultimo tipo di servizio, molti esemplari furono allestiti come pick-up. Ma anche i modelli pi\u00f9 grandi vennero riallestiti a scopo militare. Alla fine del 1914, alla produzione si aggiunsero anche degli autocarri, inizialmente con portate massime di 1.25 e 2.5 tonnellate, ma poi estese a 3 tonnellate. Anche la produzione motociclistica fu adeguata alla situazione ed alle richieste dell'Impero Germanico: in particolare, fu una motocicletta con motore da 3.5\u00a0CV ad essere allestita a scopi militari. In seguito, nel corso della guerra, l'autocarro con portata da 1.25 tonnellate fu sostituito da un altro autocarro con portata incrementata d 1.5 tonnellate, mentre vennero assemblati anche alcuni esemplari di autocarro con portata di 5 tonnellate e motore da ben 7.1 litri di cilindrata e potenza massima di 50 CV.\nLe difficolt\u00e0 dopo la Grande Guerra.\nAlla fine della Prima Guerra Mondiale, la situazione in Germania era caotica: oltre alle macerie da sgomberare, ai danni da riparare, alle strutture da ricostruire e all'inflazione galoppante da fronteggiare, occorreva ripristinare completamente il funzionamento dell'apparato industriale tedesco. Ma risult\u00f2 difficile anche l'approvvigionamento delle materie prime. Nel caso dell'industria automobilistica vi furono Case automobilistiche costrette a costruire le auto sprovviste di pneumatici, vista la cronica difficolt\u00e0 da parte dei produttori di reperire caucci\u00f9 grezzo. La NSU fu tra queste Case automobilistiche: il cliente, comunque raro data la situazione, ordinava una vettura da un listino che nei primi tre anni dopo la fine della guerra comprendeva solo i tre modelli pi\u00f9 gettonati prima della guerra, ossia: la \"5/15 PS\", la \"8/24 PS\" e la \"13/35 PS\". Questi modelli furono quasi del tutto identici a quelli prodotti in precedenza, salvo alcune modifiche al motore, volte a migliorarne le prestazioni. Cos\u00ec, mentre i due modelli meno impegnativi videro le loro potenze passare rispettivamente a 21 e 32 CV, la \"13/35 PS\" pass\u00f2 a 40\u00a0CV e cambi\u00f2 anche la sua denominazione in \"13/40 PS\", mentre gli altri due mantennero la denominazione originaria (anche se in alcuni contesti, la \"5/15 PS\" cos\u00ec aggiornata viene spesso indicata come \"5/20 PS\"). La vettura ordinata fu prodotta utilizzando le parti gi\u00e0 costruite e poste in stock durante la guerra per far fronte alle richieste dell'impero germanico. Inoltre, come gi\u00e0 detto, sarebbe stata cura del cliente reperire gli pneumatici. Per quanto riguarda le carrozzerie, furono riallacciati i rapporti con la \"Drauz\" di Heilbronn. Oltre ai modelli citati, la NSU lasci\u00f2 in listino anche l'autocarro da 2.5 tonnellate, stavolta riallestito per usi civili. Inoltre, furono reintrodotti un paio di modelli motociclistici e tre modelli di bicicletta. Tuttavia la situazione stentava a tornare alla normalit\u00e0, almeno per alcune Case fra cui la stessa NSU, che nonostante gli enormi guadagni netti percepiti vide il proprio capitale perdere progressivamente valore a causa dell'inflazione e della cronica difficolt\u00e0 a riavviare la produzione: nel 1920 i tre modelli automobilistici ripresi dalla produzione pre-bellica furono prodotti con il contagocce, in lotti limitati (per esempio 100 esemplari di \"13/40 PS\" e 200 di \"8/24 PS\"). L'anno seguente la situazione cominci\u00f2 a migliorare visibilmente: l'occupazione torn\u00f2 ad aumentare (i dipendenti NSU salirono a 2.500) e si cominci\u00f2 anche a parlare di ampliamento, ma altri aspetti continuarono a rimanere irrisolti, come l'approvvigionamento di pneumatici. I modelli di automobile prodotti subirono aggiornamenti estetica, visibili soprattutto nella calandra, non pi\u00f9 ogivale ma rettangolare. Per quanto riguarda la produzione motociclistica, si cerc\u00f2 di dare impulso a questo settore nuovamente attraverso le prime gare del primo dopoguerra. Si cerc\u00f2 di spingere il settore automobilistico grazie al primo Salone di Berlino dopo la guerra, tenutosi alla fine di settembre del 1921. Il modello di punta del listino NSU, la \"13/40 PS\", vide il proprio motore aumentare di cilindrata e passare cos\u00ec ad un segmento fiscale superiore, pertanto fu ribattezzata \"14/40 PS\". \nI gi\u00e0 citati programmi di ampliamento vennero messi in atto nei primi mesi del 1922, quando vennero acquistati due lotti di terreno ad Heilbronn, in maniera tale da razionalizzare la produzione dei tre settori basilari della NSU: biciclette, motociclette ed automobili. In generale, la situazione finanziaria dell'intera Germania rimase catastrofica: i problemi di reperibilit\u00e0 delle materie prime e dell'inflazione rimasero pi\u00f9 che attuali. Se nella primavera del 1922 un dollaro valeva 127 marchi, ad agosto ne valeva ben 860, per sfiorare la quota di ben 2.000 marchi solo il mese seguente! La difficile situazione fu sfruttata spesso da personaggi che si lanciavano in ardite operazioni di speculazione borsistica. Tra questi, uno dei pi\u00f9 noti dell'epoca fu sicuramente Jakob Schapiro, che gi\u00e0 aveva iniziato ad entrare considerevolmente nel capitale azionario (e quindi nel consiglio di amministrazione) di alcune Case automobilistiche tedesche tra cui la Benz, la Daimler, l'Hansa-Lloyd e la carrozzeria Schebera (anch'essa con dei precedenti di collaborazione con la NSU). Ben presto Schapiro rilev\u00f2 anche la quota di maggioranza del capitale azionario della NSU. Ma Schapiro divenne tristemente famoso per la sua abilit\u00e0 nel rivendere aziende a pezzi e quindi divenne ben presto anche un'ingombrante e poco gradita presenza all'interno di tutti i consigli di amministrazione delle aziende nel cui capitale azionario era entrato.\nNel frattempo, anche la concorrenza cre\u00f2 problemi alla NSU, in quanto ebbe modo di introdurre nelle proprie fabbriche la produzione mediante catena di montaggio, un aspetto che la NSU auspicava, ma che non pot\u00e9 mettere in atto nelle proprie fabbriche a causa della scarsa disponibilit\u00e0 economica. E cos\u00ec, modelli come la Opel Laubfrosch e la spartana ed essenziale Hanomag Kommisbrot divennero tra i modelli preferiti dal pubblico (a danno della \"NSU 5/20 PS\"), mentre la produzione automobilistica alla NSU continu\u00f2 a suon di lotti numericamente limitati, ma via via qualitativamente sempre migliori, grazie a progressi dal punto di vista delle prestazioni, delle finiture e della sicurezza. Tuttavia, a distanza di quattro anni dalla fine della guerra, le vetture furono ancora consegnate senza pneumatici. Nel frattempo, alla fine del 1923 la situazione finanziaria della Germania torn\u00f2 progressivamente alla normalit\u00e0 grazie all'introduzione del Rentenmark. Nel 1924 la gamma NSU si ridusse a soli due modelli con l'uscita dal listino della \"14/40 PS\": gi\u00e0 i due modelli pi\u00f9 economici erano ampiamente inaccessibili ai ceti modesti, persino la gi\u00e0 citata concorrente \"Kommisbrot\" creava non pochi problemi di acquisto alla classe operaia. Il calo di lavoro alla NSU comport\u00f2 un deciso taglio di personale: nel 1925 furono mille gli ex-dipendenti NSU rimasti senza occupazione.\nIl 2 novembre 1926, Schapiro riun\u00ec la NSU e la carrozzeria Schebera di Heilbronn, in un'unica realt\u00e0 industriale, denominata \"NSU Vereinigte Fahrzeugwerke AG\" (\"Fabbriche Riunite di Veicoli NSU\"), che per\u00f2 non port\u00f2 maggiori benefici rispetto a prima. Insomma, la NSU non riusc\u00ec ad essere concorrenziale. A ci\u00f2 si aggiunga anche la rapida penetrazione delle Case americane in Europa, con i loro rivoluzionari metodi di produzione in catena di montaggio. Anche la Citro\u00ebn, che subito applicava i metodi statunitensi, comparve nei listini tedeschi. Alla NSU, la catena di montaggio fu applicata solo alla produzione motociclistica, ma non a quella automobilistica, che aveva luogo in un uno dei due nuovi siti di Heilbronn. Come risultato, si ebbe che mentre la produzione a due ruote stava ottenendo successo grazie ai prezzi concorrenziali che la catena di montaggio permetteva, quella automobilistica stava ottenendo risultati opposti. A poco valsero i tentativi di spiazzare la concorrenza con alcune soluzioni piuttosto originali e sicuramente degne di nota. Tra queste va sicuramente ricordata l'entrata in produzione della 6/30 PS, una delle pi\u00f9 piccole vetture dotate di motore a 6 cilindri (la cilindrata fu infatti di appena 1567 cm\u00b3).\nDall'arrivo della Fiat alla Seconda Guerra Mondiale.\nMa anche la sia pur originale \"6/30 PS\" non ottenne il successo sperato, e neppure serv\u00ec a molto l'ingresso in listino della sua naturale evoluzione, denominata 7/34 PS, per cui il bilancio della NSU si trov\u00f2 ormai impietosamente in rosso. Il 1928 si chiuse con una perdita di 14.8 milioni di Reichsmark (RM) per la NSU. Fu la \"Dresdner Bank\", uno dei pi\u00f9 grandi creditori della NSU, ad essersi gi\u00e0 mossa per tempo alla ricerca di un acquirente per questa azienda cos\u00ec disastrata. Ancora nel corso del 1928, fu dapprima contattata la BMW, con la quale per\u00f2 non si giunse ad un accordo, e successivamente la \"Kandelhardt\", la \"Charlottenburger Kraftfahrzeug AG\" e la \"Dennewitz Fuhrwesen\". Ma anche con queste ultime non si riusc\u00ec a concludere. Parte del rifiuto, da parte di queste aziende, di rilevare la NSU fu da ricercare nella presenza stessa di Jakob Schapiro, che non ispirava fiducia, specialmente al momento di esaminare le condizioni imposte da quest'ultimo in fase di trattativa. La soluzione arriv\u00f2 dall'Italia, e pi\u00f9 precisamente da Torino, il pi\u00f9 importante nodo dell'industria automobilistica italiana, nonch\u00e9 sede della FIAT. Fu proprio quest'ultima ad aver recentemente scalzato la Citro\u00ebn dal trono di maggior costruttore europeo e fu proprio quest'ultima a disporre quindi di risorse pi\u00f9 che sufficienti a rilevare la NSU in cambio di una sua pi\u00f9 incisiva penetrazione nel mercato tedesco. La FIAT era infatti gi\u00e0 presente in Germania con due filiali a Monaco di Baviera e a Berlino. Non solo, ma in piccola parte era gi\u00e0 azionista della NSU fin dai tempi della sua fusione con la carrozzeria Schebera.\nNel 1929, il colosso torinese rilev\u00f2 l'intero complesso di stabilimenti situati ad Heilbronn, sia i due fabbricati NSU, sia la ormai ex-carrozzeria Schebera e li riun\u00ec sotto una nuova ragione sociale, denominata \"NSU Automobil AG\". Schapiro fu costretto a lasciare il consiglio di amministrazione, nel quale sopraggiunsero invece alcuni esponenti della FIAT, e cio\u00e8: l'ing. Guido Soria come presidente del consiglio di sorveglianza della fabbrica di Neckarsulm, nonch\u00e9 membro del consiglio di sorveglianza della \"NSU Automobil AG\"; l'ing. Rambaldo Bruschi, vice presidente del consiglio di sorveglianza ad Heilbronn e membro del consiglio di sorveglianza a Neckarsulm. Appare chiaro quindi come anche la fabbrica di Neckarsulm sia entrata nell'orbita della FIAT, pur mantenendo la stessa ragione sociale di \"NSU Verenigte Fahrzeugwerke\". Quest'ultima fu principalmente dedita alla produzione di motociclette e biciclette (ma contribu\u00ec anche alla produzione automobilistica fabbricando alcune componenti di autovetture), continuando inoltre a raggiungere lusinghieri risultati commerciali, in perfetto contraltare con quelli poco incoraggianti della sezione automobilistica. Da quel punto in poi, si ebbero quindi due aziende distinte, ma sempre sotto l'egida della FIAT.\nProduzione ciclistica durante gli anni '30.\nLa produzione ciclistica NSU durante gli anni '30 fu caratterizzata da un livello soddisfacente di vendite, anche in quanto appoggiata da un partner potente come la FIAT. Tuttavia, nel 1936 fu stretto un accordo di collaborazione con la Opel, che cedette la produzione e la commercializzazione delle biciclette alla Casa di Neckarsulm. Fino al 1940 la produzione ciclistica avvenne con il marchio NSU-Opel.\nProduzione motociclistica fra le due guerre.\nLa gamma dei motocicli NSU comprendeva, durante gli anni '20 del XX secolo, modelli a 4 tempi tra 200 e 500\u00a0cm\u00b3 (unica eccezione la \"8 PS\" 1000\u00a0cm\u00b3 bicilindrica). Nel 1930 arrivarono i primi modelli a 2 tempi: il \"Motosulm\" (un motore ausiliario per biciclette da piazzare sopra la ruota anteriore) e le \"Z 175/201/251\". In quello stesso anno fu assunto come progettista l'inglese Walter Moore, proveniente dalla Norton: il suo primo progetto fu la \"501 SS\", monocilindrica monoalbero da 30 CV. La gamma anni trenta NSU comprendeva, oltre alla \"SS\" (disponibile dal 1935 anche di 600\u00a0cm\u00b3), le \"OSL\" (monocilindriche a valvole in testa di 200, 250, 350, 500 e 600\u00a0cm\u00b3) e il \"Quick\", economica motoleggera spinta da un motore di 98\u00a0cm\u00b3 a 2 tempi. Un fatto assai importante si ebbe il 5 maggio 1932, quando venne ufficializzata la scissione fra il comparto motociclistico e quello automobilistico. Pertanto, la fabbrica di Neckarsulm usc\u00ec dal controllo della FIAT e continu\u00f2 autonomamente la produzione di motociclette, peraltro con pi\u00f9 riscontri rispetto a quello automobilistico. La ragione sociale rimase invariata. Cinque mesi dopo, ad ottobre, la NSU di Neckarsulm rilev\u00f2 un'altra casa motociclistica tedesca, la D-Rad, dando vita cos\u00ec alla \"NSU D-Rad Vereinigte Fahrzeugwerke AG\". Il successo della produzione motociclistica fu tale che questa nuova realt\u00e0 industriale riusc\u00ec a raggiungere il secondo posto tra i costruttori motociclistici tedeschi, dietro alla DKW, e per un breve periodo, nel 1938, riusc\u00ec non solo a scalzare la Casa di Zschopau, ma addirittura a divenire il primo costruttore al mondo! Successivamente alla scoppio della Seconda Guerra Mondiale, la NSU motociclistica continu\u00f2 a produrre motociclette per conto del regime nazista: uno dei modelli pi\u00f9 particolari fu la cosiddetta Kettenkrad, un singolare veicolo semicingolato derivato da una motocicletta e spinto dal motore della Opel Olympia.\nProduzione automobilistica durante gli anni '30.\nIl primo passo compiuto dal complesso industriale di Heilbronn sotto la gestione FIAT fu l'attuazione di tutta una serie di migliorie volte ad aumentare l'affidabilit\u00e0 della \"7/34 PS\", specialmente dal punto di vista del raffreddamento del motore, che dava alcuni problemi. Le migliorie furono realizzate utilizzando componenti provenienti dal sistema di raffreddamento della Fiat 514. Queste ed altre migliorie contribuirono alla nascita della NSU Modell 405, che fu appunto un aggiornamento tecnico della \"7/34 PS\". L'auto si dimostr\u00f2 assai pi\u00f9 matura ed affidabile e sarebbe stata pronta per convincere gli scettici, se non fosse stato per una sfortunata congiuntura: alla fine di ottobre del 1929 la Grande Depressione pose fine a qualsiasi possibilit\u00e0 di riscatto per questo modello, che comunque rimase in listino ancora per altri due anni e mezzo. Gi\u00e0 nel mese di novembre del 1929, vale a dire un mese dopo lo scoppio della crisi, il numero di disoccupati in Germania sal\u00ec a quota 1.8 milioni, per arrivare a ben 3.32 milioni alla fine di febbraio del 1930. Ciononostante, sotto la FIAT, la \"NSU Automobil AG\" concluse il 1930 con un guadagno netto di 5128,31 RM.\nDue mesi dopo, al Salone di Berlino del 1931, fu presentata la NSU 10/52 PS, che in pratica altro non fu che una Fiat 522 rimarchiata NSU ed assemblata negli stabilimenti di Neckarsulm ed Heilbronn. In ogni caso, anche sotto la gestione FIAT non vi furono dei veri risultati per quanto riguardava gli utili e la stabilizzazione finanziaria della NSU: nel 1932 la \"Modell 405\" fu tolta di produzione e a quel punto la gamma fu costituita unicamente da un solo modello, la \"10/52 PS\", tra l'altro non molto accessibile gi\u00e0 di suo. Per questo la FIAT cominci\u00f2 a pensare ad un nuovo modello veramente popolare, veramente economico ed in grado di far breccia nel cuore di una vasta fetta di clientela. In realt\u00e0, fu gi\u00e0 dall'ingresso della FIAT nel capitale NSU che la Casa torinese cominci\u00f2 a pensare ad una piccola vettura, una vera superminima in grado di collegare idealmente la produzione motociclistica e quella automobilistica. Per questo, la mente di tutta la dirigenza FIAT ed NSU balz\u00f2 subito alla soluzione a tre ruote, andando a rispolverare con il triciclo un tipo di vettura con cui la NSU si era gi\u00e0 cimentata in tempi ormai lontani. Ma i fondi per finanziare i costi di progettazione scarseggiavano, e comunque a prescindere da ci\u00f2 non potevano essere elevati, pena le ripercussioni sul prezzo di listino finale. Venne quindi incaricato un ingegnere indipendente, Abram Neiman, affinch\u00e9 progettasse un triciclo a motore. Tra il 1930 ed il 1932 nacquero cos\u00ec alcuni interessanti prototipi, per nulla sgradevoli alla vista ed equipaggiati con un monocilindrico da 494\u00a0cm\u00b3 derivato da quello della motocicletta 501 TS. Tuttavia, questi prototipi non convinsero fino in fondo, pertanto la collaborazione con l'ingegner Neiman termin\u00f2 nel 1932. Quest'ultimo, poi, dovette successivamente fuggire dalla Germania in quanto di origine ebrea e quindi esposto al rischio di persecuzioni antisemite da parte del regime nazista che di l\u00ec a poco si sarebbe instaurato. \nNell'agosto del 1933 fu la \"NSU\" motociclistica, ormai separata da quella automobilistica, a prendere contatto con l'ing. Ferdinand Porsche, al quale successivamente commission\u00f2 la progettazione di una piccola vettura. Il vulcanico ingegnere di origine boema punt\u00f2 dal canto suo su una soluzione a quattro ruote: il risultato fu il prototipo \"Typ 32\", dotato di una carrozzeria alquanto arrotondata e con motore posteriore di tipo boxer a 4 cilindri da 1.5 litri. Ma al momento di chiedere un prestito alla Dresdner Bank, la \"NSU D-Rad\" si vide rispondere picche dai funzionari di banca, ragion per cui fu costretta ad abbandonare il progetto Typ 32. Il prototipo di Porsche non rimase per\u00f2 uno studio a s\u00e9 stante, in quanto costituir\u00e0 la base di partenza per la cosiddetta \"auto del popolo\", il Maggiolino.\nIntanto la produzione automobilistica continu\u00f2 zoppicando vistosamente: nel 1933, mentre il progetto \"Typ 32\" veniva esaminato, la Fiat cominci\u00f2 a produrre con il nuovo marchio NSU-Fiat e la \"NSU 10/52 PS\" fu ribattezzata \"NSU-Fiat 2500\". Questo cambiamento storicamente significativo per la storia della NSU coincise con la scomparsa del marchio NSU autonomo, una scomparsa non definitiva, giacch\u00e9 esso torner\u00e0 nel settore automobilistico alcuni anni dopo la fine della Seconda Guerra Mondiale. La produzione automobilistica prosegu\u00ec con le versioni tedesche della Balilla e della 1500. La produzione della NSU-Fiat termin\u00f2 nel 1941, con il mondo ormai in piena guerra.\nLa ripresa nel dopoguerra.\nLa ripresa post-bellica dell'attivit\u00e0 della NSU fu alquanto faticosa: del resto la situazione fu tutt'altro che agevole. Oltre a fare i conti con una Germania disastrata, in gran parte rasa al suolo e quindi completamente da ricostruire sotto tutti i punti di vista, la NSU dovette vedersela anche con uno stabilimento seriamente danneggiato e con gli ultimi sviluppi industriali che caratterizzarono a suo tempo la storia della Casa sveva durante gli anni trenta del XX secolo: il passaggio sotto il controllo della Fiat, la separazione fra comparto motociclistico e comparto automobilistico, gli affannosi e vani tentativi di realizzazione di una vettura popolare, la scomparsa della NSU come marchio automobilistico autonomo, il passaggio degli impianti di Heilbronn al colosso torinese.\nNel settore motociclistico.\nIn conseguenza di ci\u00f2, all'indomani della fine della guerra, la NSU si ritrov\u00f2 a poter disporre del solo stabilimento di Neckarsulm per riavviare la produzione a due e a quattro ruote. Mentre si cercava una soluzione al grosso problema, la NSU riform\u00f2 anche l'assetto del proprio direttivo: direttore generale dell'azienda fu Walter Egon Niegtsch, gi\u00e0 con 17 anni di esperienza alla Opel, mentre il direttore tecnico fu Albert Roder, in forza alla fabbrica di Neckarsulm gi\u00e0 dal 1936. Inizialmente fu la produzione motociclistica ad essere avviata, sebbene con modelli pre-bellici. E cos\u00ec tornarono ad essere prodotti modelli come la Quick, la \"OSL\" e la Konsul. Accanto a questi modelli si ricominci\u00f2 anche a costruire biciclette. Ma bisogner\u00e0 aspettare alcuni anni prima di vedere dei modelli nuovi: la produzione civile riprese infatti nel 1949, con la \"Fox\" 98\u00a0cm\u00b3 4 tempi, a cui segu\u00ec nel 1951 una versione 125 2 tempi. Il 1951 vide anche il lancio della \"Lux\" 200 2 tempi e delle \"Konsul\" 350/500 4 tempi, mentre del 1952 \u00e8 l'entrata in produzione della \"Max\" 250, spinta da un monocilindrico monoalbero, in cui le camme erano azionate da biellette (anzich\u00e9, come pi\u00f9 usuale, da ingranaggi o catena). Alla gamma si aggiunse, nel 1953, il ciclomotore \"Quickly\". A partire dal 1950, la NSU inizi\u00f2 a costruire su licenza dell'Innocenti la \"Lambretta\", cui nel 1956 seguir\u00e0 il \"Prima\", sempre derivato dalla Lambretta. Da segnalare l'originale quadriciclo a 4 posti \"Autoscooter\", realizzato affiancando due \"Lambretta 125 LD\" e dotandole di una ridotta carenatura protettiva laterale. Alcuni prototipi dimostrativi vennero inviati al Salone di Torino del 1953, ma il curioso veicolo non entr\u00f2 in produzione.\nLo sviluppo del settore motociclistico non conoscer\u00e0 ostacoli ed ancora una volta sar\u00e0 coronato da risultati eccezionali, fino a raggiungere ancora una volta, nel 1955, il primato di maggior costruttore motociclistico al mondo.\nMa da quel momento in poi si verific\u00f2 una profonda recessione nel mercato motociclistico, che trascin\u00f2 con s\u00e9 i principali costruttori tedeschi, tra cui le due punte di diamante, ossia la \"DKW\" e la stessa \"NSU\". Nel 1964 la Casa di Neckarsulm cess\u00f2 la produzione motociclistica per sempre.\nNel settore automobilistico.\nPer quanto riguarda la produzione automobilistica, l'avvio fu decisamente pi\u00f9 stentato: fu solo dopo i primi sette o otto anni di dopoguerra che gli introiti derivanti dalle vendite del settore motociclistico spinsero la dirigenza a pensare di tornare al settore automobilistico. Questo anche perch\u00e9, se era vero che nella prima met\u00e0 degli anni '50 la NSU fu tra le leader mondiali delle due ruote, in realt\u00e0 la stragrande maggioranza delle vendite, e quindi degli introiti, derivava dal successo del neonato settore degli scooter, un settore in cui la NSU stava nettamente surclassando la produzione di motociclette vere e proprie, pi\u00f9 potenti e costose, e potenzialmente in grado di assicurare margini superiori. Tuttavia la scarsa percentuale di vendite di motociclette spinse il direttivo a valutare il ritorno alle automobili. Per questo, gi\u00e0 nel gennaio 1954, Albert Roder abbozz\u00f2 uno schizzo di quella che avrebbe potuto essere una prima autovettura con la quale ritornare nel settore delle quattro ruote. Anzi, delle tre ruote, visto che la vettura ipotizzata da Roder era una vettura con una sola ruota posteriore. L'idea fu accolta dal consiglio di amministrazione e nel luglio del 1954 fu cos\u00ec avviato il progetto \"Typ 30\", che si concretizz\u00f2 l'anno seguente con la realizzazione di alcuni prototipi sui quali furono condotti i primi test per valutare l'affidabilit\u00e0 del motore da 250\u00a0cm\u00b3 derivato da quello della motocicletta Max. Ma il progetto fu interrotto di l\u00ec a pochi mesi per via di numerose pecche relative al comfort ed alla rumorosit\u00e0, guidicata eccessiva anche in confronto a molte concorrenti tedesche dell'epoca (Isetta, Heinkel Kabine, Fuldamobil S7, ecc). Tuttavia, grande fu lo stimolo a continuare e nel 1957 fu lanciata la prima generazione della Prinz, un modello destinato finalmente ad un buon successo di vendite e la cui carriera si articoler\u00e0 in pi\u00f9 versioni.\nNel frattempo, mentre negli anni cinquanta la NSU otteneva un buon successo con gli scooter e si apprestava a riaffacciarsi nel settore automobilistico, un osservatore vicino studiava con preoccupazione le mosse della Casa di Neckarsulm. Questo osservatore fu la \"NSU Automobil AG\", che negli stabilimenti di Heilbronn aveva anch'essa ripreso la produzione automobilistica, assemblando modelli ripresi dalla propria gamma italiana e rimarchiandoli come \"NSU-Fiat\".\nEssa not\u00f2 come il pubblico facesse confusione ai Saloni automobilistici di quel periodo, ritenendo \"NSU-Fiat\" ed \"NSU\" fondamentalmente lo stesso marchio, e si rese conto anche della possibilit\u00e0 di trovarsi di fronte ad una scomoda concorrente nel momento in cui la NSU di Neckarsulm avesse fatto ritorno al settore automobilistico. In breve tempo si arriv\u00f2 alla causa legale, in cui ognuna delle due parti pretese dall'altra la rinuncia all'utilizzo della sigla NSU. La causa sarebbe andata avanti per diversi anni, ma alla fine fu la Casa di Neckarsulm a spuntarla, ottenendo di poter utilizzare in esclusiva il marchio NSU, mentre la Fiat fu costretta a rinunciare a tale utilizzo.\nLa Fiat non fu l'unica realt\u00e0 industriale italiana con cui la NSU incroci\u00f2 il proprio cammino: anche la carrozzeria Bertone pass\u00f2 per un breve periodo attraverso la storia della Casa di Neckarsulm, e lo fece nel momento in cui fu contattata dal costruttore tedesco per realizzare la carrozzeria della sua piccola sportiva, la NSU Prinz Sport.\nSulla base di quest'ultima, venne in seguito realizzata anche una piccola spider, denominata NSU Spider e caratterizzata dalla presenza di un inedito motore Wankel. Tale motore pot\u00e9 essere costruito e montato dalla Casa tedesca sulle sue vetture in virt\u00f9 del fatto di aver acquisito la licenza anni prima proprio dal suo ideatore, l'ingegner Felix Wankel. In seguito, per contenere i costi e permettere anche ad altre Case interessate di sperimentare il motore Wankel, strinse un'alleanza con la Citro\u00ebn, la Comobil, poi evolutasi nella Comotor.\nIntanto, il desiderio da parte della NSU di espandere la produzione in altre fasce di mercato, ma anche la cautela dovuta all'ancora fragile situazione finanziaria della Casa tedesca, fece s\u00ec che dalla Prinz IV, forse la pi\u00f9 famosa fra le \"Prinz\", venne derivata una serie di modelli di fasce superiori: la Prinz 1000, la Typ 110 e le sportive NSU TT e TTS, che seppero farsi valere anche in campo agonistico.\nL'esperienza con il Wankel.\nIl legame fra la NSU ed il motore Wankel risale al dicembre del 1951, quando la Casa di Neckarsulm si accord\u00f2 con Felix Wankel, titolare del brevetto per il motore rotativo che portava il suo nome, per l'acquisizione della licenza di fabbricazione di tale motore. Inizialmente, i motori progettati e costruiti in via sperimentale erano del tipo \"DKM\", ossia in cui sia il rotore interno allo statore, sia lo statore stesso ruotavano a velocit\u00e0 differenti. Solo in seguito si approd\u00f2 al sistema \"KKM\", meno complicato e meno soggetto a pecche di funzionamento. In ogni caso, il grave problema cui andava incontro qualunque progettista di motori Wankel era quello relativo alla tenuta stagna che per ognuna delle tre camere di scoppio avrebbe dovuto essere garantita, ma che di fatto si rivel\u00f2 un problema di difficile soluzione. Nel corso degli anni furono ideati numerosi tipi di guarnizione, che per\u00f2 non diedero risultati definitivi in termini di affidabilit\u00e0. Durante gli anni cinquanta, si lavor\u00f2 incessantemente alla ricerca di una soluzione affidabile per questi motori, dei quali furono realizzati anche alcuni prototipi applicati a muletti motociclistici.\nFu solo nel 1964 che venne lanciata la prima delle due NSU a motore rotativo, ossia la \"Spider Wankel\". Nel frattempo, la NSU vendette la licenza alla giapponese Mazda, allo scopo di ricavare ulteriori fondi da destinare alla ricerca per questo tipo di motore. \u00c8 chiaro quindi che la Casa tedesca stava facendo i conti anche con il budget, con i costi di progettazione e sviluppo del Wankel. Ma in ogni caso, il campo della possibili applicazioni di un motore rotativo fu esteso ad una nuova vettura di fascia alta, che avrebbe dovuto contrastare nientemeno che un modello d'avanguardia come la Citro\u00ebn DS, grazie alla presenza di un motore innovativo come il Wankel. Il progetto fu avviato gi\u00e0 nel corso del 1962, ma i cronici problemi di progettazione relativi alla tenuta delle guarnizioni fecero allungare i tempi di sviluppo. La vettura definitiva fu immessa nel mercato alla fine del 1967 con il nome di Ro80. Purtroppo, i problemi meccanici incontrati da tale modello, sia pure innovativo, ne minarono in profondit\u00e0 l'esito commerciale, nonostante un'accoglienza inizialmente molto calorosa e nonostante il titolo di Auto dell'anno per il 1968. Per questo la NSU, negli anni seguenti, rivisit\u00f2 a pi\u00f9 riprese il birotore Wankel della sua ammiraglia. Inoltre, gli enormi costi di progettazione e realizzazione sostenuti per il Wankel portarono la NSU al collasso finanziario, tanto che si rese necessario trovare un acquirente.\nDall'arrivo dell'Audi alla chiusura.\nNel frattempo, in affiancamento alla \"Ro80\", la NSU decise di realizzare anche un modello di fascia medio-alta dalla meccanica pi\u00f9 convenzionale, per venire incontro alle esigenze di una clientela pi\u00f9 conservatrice. Il risultato fu la K70, una berlina a tre volumi dalle linee classiche e meno ardite rispetto alla \"Ro80\". Ma l'ingresso del gruppo Volkswagen nel capitale della NSU, avvenuto nel 1969, pose un freno ai propositi della NSU stessa: la \"K70\" non sarebbe stata mai commercializzata con il marchio NSU bens\u00ec con quello della Volkswagen. Quanto alla NSU, essa sarebbe stata fusa con l'Auto Union (di propriet\u00e0 del colosso di Wolfsburg), dando origine alla \"Audi NSU Auto Union AG\". In pratica, le due gamme di modelli NSU ed Audi furono viste come un'unica gamma, che andava dalla piccola \"Prinz IV\" alla \"Ro80\", passando per le berline Audi 75 e 100. La fusione fu formalizzata il 21 agosto 1969 con la firma dell'accordo fra la Volkswagen e la NSU.\nMa oramai non vi sarebbe stato pi\u00f9 spazio per nuovi progetti: la \"Ro80\" stava perdendo rapidamente mordente nel mercato automobilistico, e cos\u00ec pure i modelli di fascia inferiore, pi\u00f9 economici ma anche decisamente troppo superati se rapportati alla concorrenza. Durante la prima met\u00e0 degli anni '70 vennero via via cancellati dal listino tutti i modelli NSU a trazione posteriore, sostituiti da modelli Volkswagen pi\u00f9 moderni. Rimase solo la \"Ro80\", che resistette fino al 1977. Con la sua successiva uscita di scena, anche il marchio NSU scomparve definitivamente dai listini europei. Il nome \"NSU\" scomparve invece dalla ragione sociale dell'Audi solo nel 1985, quando fu registrata la \"Audi AG\".\nL'attivit\u00e0 sportiva.\nLa Casa di Neckarsulm sfrutt\u00f2 subito le manifestazioni sportive come veicolo pubblicitario per catturare l'interesse della potenziale clientela. Le prime competizioni che videro la partecipazione della \"Neckarsulmer Fahrradwerke AG\" sono datate 1900 e riguardarono ovviamente solo l'allora nascente produzione motociclistica. Fin da subito, le numerose vittorie diedero visibilit\u00e0 alla Casa sveva, che quindi ottenne anche molti riscontri dal punto di vista delle successive vendite. Tali vittorie servirono anche a mettere in luce il talento di piloti come Martin Geiger (vincitore alla \"Feldbergpr\u00fcfung\" del 1904) oppure come Gertrude Eisenmann, una delle primissime (se non la prima in assoluto) donne motocicliste della storia. Le prime competizioni automobilistiche della NSU si ebbero invece nel 1908: fu in quest'anno che la Casa di Neckarsulm comparve tra i partecipanti alla \"Prinz-Heinrich Fahrt\". In ogni caso, la notoriet\u00e0 della NSU in campo agonistico fu principalmente legata alle competizioni motociclistiche, grazie alle quali si ottennero numerose vittorie di rilievo, come quella al Tourist Trophy del 1907 (con Karl Gassert come pilota) o come quella del Semmering, in Austria. Durante il solo biennio 1913-14 furono ben 375 le vittorie della NSU in campo motociclistico.\nNegli anni cinquanta la Casa di Neckarsulm ritorn\u00f2 alle competizioni (cui si era dedicata con alterne fortune negli anni trenta), riuscendo ad aggiudicarsi vari titoli mondiali nelle classi 125 e 250 del Motomondiale. \nUna maggiore presenza automobilistica nelle competizioni si ebbe dopo la fine della Prima Guerra Mondiale e finalmente anche in tale settore cominciarono ad essere registrate le prime vittorie, come quella del 1921 all'AVUS, dove una \"8/24 PS\" ottenne una vittoria di classe. Due anni dopo, la stessa manifestazione vide una tripletta di NSU \"5/15 PS\", vincitrici nella categoria \"vetturette\". Anche le competizioni automobilistiche misero in evidenza una donna pilota: questa volta si tratt\u00f2 di Hilda Wickenh\u00e4user, guarda caso proveniente da una famiglia di commercianti di motociclette, dalla quale eredit\u00f2 la passione per i motori. Tra i modelli tecnologicamente pi\u00f9 interessanti vanno senz'altro citati i due dotati di sovralimentazione mediante compressore volumetrico, la prima basata sulla \"5/15 PS\" e la successiva motoristicamente inedita e denominata 6/60 PS, con motore a 6 cilindri che servir\u00e0 come base per la \"6/30 PS\" di serie. Proprio questo modello inanell\u00f2 una serie di vittorie assai significative, grazie alla validit\u00e0 del progetto, ma anche al talento di un giovane pilota tedesco, August Momberger, che in seguito continuer\u00e0 la sua carriera approdando dapprima alla Daimler-Benz e successivamente alla Auto Union. Con Momberger, la 6/60 PS si aggiudic\u00f2 la \"Taunus-Rennen\" del 1925, mentre l'anno dopo al Gran Premio di Germania disputatosi all'AVUS, altri quattro piloti (Georg Kl\u00f6ble, Josef M\u00fcller, Ernst Islinger e Jakob Skoll) si produssero addirittura in una vittoriosa quaterna nella categoria 1.5 litri. \nLa crisi nel settore automobilistico, che avrebbe accompagnato la NSU lungo tutti gli anni trenta del secolo scorso, lasci\u00f2 campo libero alle competizioni motociclistiche: qui si ebbero nuovamente numerose vittorie, specialmente con motociclette dotate di motori da 500 cm\u00b3 e progettate dall'ingegnere inglese Walter William Moore. In tale classe, la NSU si rivel\u00f2 praticamente imbattibile e fu un pilota in particolare, anch'egli inglese, a distinguersi grazie ad una lunga serie di vittorie. Questo pilota fu Tom Bullus e sue furono le vittorie nei circuiti di Solitude e del N\u00fcrburgring, ma anche nelle corse di montagna come la \"Gaisbergrennen\" di Salisburgo, (Austria), la \"Bergrennen\" del passo del Klausen (Svizzera) ed il \"Gro\u00dfen Bergpreis von Deutschland\". Sul finire del decennio, si tent\u00f2 di installare un compressore volumetrico anche sulle motociclette, ma lo scoppio della Seconda Guerra Mondiale soffoc\u00f2 questo proposito sul nascere.\nL'esordio nel Mondiale della NSU fu nel 1951, con una sfortunata 500 4 cilindri bialbero. L'esperienza fatta con questa moto fu per\u00f2 importante: dal suo motore (opportunamente \"affettato\") nacquero la \"Rennfox\" 125 e la \"Rennmax\" 250 dominatrici delle rispettive classi nel biennio 1953-1954. La morte di Rupert Hollaus durante le prove del GP delle Nazioni 1954 scosse per\u00f2 l'ambiente, e la Casa decise di ritirarsi. Nel 1955, per\u00f2, apparve sulle piste una nuova NSU, la \"Sportmax\" 250, derivata dalla \"Max\" di serie. Affidata ad alcuni piloti assistiti dalla Casa (tra cui Sammy Miller, John Surtees e Hans Baltisberger), vinse il Campionato del Mondo con Hermann Paul M\u00fcller, il quale approfitt\u00f2 di una squalifica comminata a Bill Lomas.\nNon vanno dimenticati i record stabiliti da due esemplari equipaggiati con carenature aerodinamiche e realizzati dal progettista Gustav Adolf Baumm. Questi due esemplari, denominati \"Baumm I\" e \"Baumm II\", montavano rispettivamente un motore da 50\u00a0cm\u00b3 ed uno da 98\u00a0cm\u00b3, con potenze di 3.4 e 7.2 CV. Tra il 1954 ed il 1955 stabilirono due record di categoria, raggiungendo rispettivamente 127 e 178\u00a0km/h di velocit\u00e0 massima.\nIl 4 agosto 1956 un'altra motocicletta, denominata Delphin III ed equipaggiata con un motore da 500\u00a0cm\u00b3 dotato di compressore volumetrico e carrozzeria aerodinamica, stabil\u00ec sul lago di Bonneville (Utah) il record di velocit\u00e0 massima \"volando\" a 339,635 km/h. A pilotare questa velocissima motocicletta fu Wilhelm Herz, in forza alla NSU gi\u00e0 dal 1939."}
{"id": "468542", "revid": "125326917", "url": "https://it.wikipedia.org/wiki?curid=468542", "title": "Drag king", "text": "Drag king \u00e8 un'espressione in inglese usata per designare donne che si esibiscono su un palco o in un locale interpretando personaggi maschili famosi o anche solo stereotipi maschili, sottolineandone gli aspetti estetici pi\u00f9 virili mediante barbe posticce, abiti tipicamente maschili, \"packing\". Lo spettacolo generalmente include parti ballate, cantate e parti interpretate.\nDescrizione.\nIl fenomeno, per quanto gi\u00e0 presente tra le fine dell'Ottocento e l'inizio del Novecento nelle \"dance hall\" inglesi, ha iniziato a guadagnare una prima fama negli anni ottanta grazie al noto videoclip musicale \"Turn to you\" delle irriverenti Go-go's, (il primo gruppo rock di successo tutto al femminile la cui cantante \u00e8 stata Belinda Carlisle) per poi svilupparsi negli anni novanta rubando un po' di terreno alle ormai da tempo famose \"drag queen\", cio\u00e8 uomini che calcano il palco in abiti femminili.\nMentre le \"drag queen\" tendono a calcare le scene da soliste, i \"drag king\" formano pi\u00f9 spesso bands con cui si esibiscono sul palco.\nIl termine \"drag king\" \u00e8 spesso usato anche per indicare un'ambiguit\u00e0 nell'espressione di genere per altre ragioni oltre che quelle di scena. Pu\u00f2 essere il caso di uomini transgender \"FtM\" (da femmina a maschio) magari come primo passo verso un percorso di transizione, o anche di donne che vogliono provare per un tempo limitato (magari anche solo una serata) a vivere in pubblico il loro lato maschile."}
{"id": "468543", "revid": "1632387", "url": "https://it.wikipedia.org/wiki?curid=468543", "title": "The Gathering (Testament)", "text": "The Gathering \u00e8 un album dei Testament pubblicato nel 1999."}
{"id": "468544", "revid": "1452073", "url": "https://it.wikipedia.org/wiki?curid=468544", "title": "Baghirmi", "text": " \nI Baghirmi sono una popolazione sudanese stanziata nel Sahel a nord-est del basso Sciari nella repubblica del Ciad. Sono noti con numerosi altri nomi: Bagarmi, Baghirmi, Bagirmi, Bagirmis, Bagrimma, Baguirme, Baguirmiens, Baguirmi, Baguirmis, Barmas, Bauirmi, Lisi, Lis, Masa Guelengdeng, Mbara, Mbarma, Tar Bagrimma, Tar Barma.\nComprende varie trib\u00f9 (Kuka, Bulala, K\u00ebnga, Medogo ed altre) tutte di colore e oramai tutte islamizzate. Vivono in villaggi, praticano l'agricoltura alla zappa e sono stati uno dei primi popoli ad aver conosciuto la metallurgia.\nLa storia del Ciad riporta la fondazione dello Stato dei Baghirmi al 1480 ca."}
{"id": "468545", "revid": "3368", "url": "https://it.wikipedia.org/wiki?curid=468545", "title": "Funzione di produzione translogaritmica", "text": ""}
{"id": "468547", "revid": "1154737", "url": "https://it.wikipedia.org/wiki?curid=468547", "title": "Barma (disambigua)", "text": ""}
{"id": "468548", "revid": "46931", "url": "https://it.wikipedia.org/wiki?curid=468548", "title": "Bagrimma", "text": ""}
{"id": "468551", "revid": "1934238", "url": "https://it.wikipedia.org/wiki?curid=468551", "title": "Referendum abrogativi in Italia del 1987", "text": "I referendum abrogativi in Italia del 1987 si tennero l'8 e il 9 novembre ed ebbero ad oggetto cinque distinti quesiti.\nStoria.\nIl Partito Radicale, il Partito Liberale Italiano e il Partito Socialista Italiano presentarono nel 1987 la richiesta di tre referendum per ottenere la responsabilit\u00e0 civile dei magistrati, l'abrogazione della commissione inquirente e del sistema elettorale del Consiglio superiore della magistratura.\nLa prima strategia adottata contro i referendum fu quella dello scioglimento anticipato delle Camere per lo stallo che si era prodotto nei rapporti tra DC e PSI: protagonista fu Ciriaco De Mita, che decise le elezioni anticipate per rompere la convergenza di quei mesi tra i partiti laici e in particolare tra Bettino Craxi e Marco Pannella. Fu deciso di fissare le elezioni politiche per met\u00e0 giugno e i referendum per l'8 novembre.\nDopo le elezioni anticipate, di fronte all'appuntamento referendario, DC e PCI, inizialmente ostili ai quesiti, si schieravano a favore del \u00ab\"s\u00ec\"\u00bb. Questo repentino cambio di rotta dei due maggiori partiti derivava dalle implicazioni politiche che poteva provocare una eventuale sconfitta dello schieramento del \u00ab\"no\"\u00bb imperniato sull'asse DC-PCI in contrapposizione a uno schieramento laico-progressista formato da radicali e socialisti.\nVennero dichiarati inammissibili dalla giurisprudenza della Corte costituzionale i quesiti sulla caccia e sul sistema elettorale del CSM.\nI referendum abrogativi dell'8 novembre 1987 si conclusero con una netta affermazione dei \u00abs\u00ec\u00bb, che di media nei cinque quesiti raggiunsero circa l'80% delle preferenze.\nDopo la scelta degli italiani circa la responsabilit\u00e0 civile dei magistrati, il Parlamento approvava (13 aprile 1988) la legge n. 117 sul \u00ab\"Risarcimento dei danni cagionati nell'esercizio delle funzioni giudiziarie e responsabilit\u00e0 civile dei magistrati\"\u00bb, nota come \u00ab\"legge Vassalli\"\u00bb, (votata da DC, PCI e PSI) il cui disposto, secondo i radicali, si allontanava decisamente dalla decisione presa dagli italiani nel referendum, facendo ricadere la responsabilit\u00e0 di eventuali errori non sul magistrato, ma sullo Stato, che successivamente poteva rivalersi sullo stesso, entro il limite di un terzo di annualit\u00e0 dello stipendio.\nInfluenza di eventi della storia contemporanea.\nL'errore giudiziario che coinvolse il celebre conduttore televisivo Enzo Tortora contribu\u00ec in maniera non trascurabile alla pubblicizzazione del referendum in richiesta di una responsabilit\u00e0 civile per i magistrati.\nIl disastro di \u010cernobyl', avvenuto l'anno prima, condizion\u00f2 la campagna elettorale: le cause di \u010cernobyl' andavano ricercate, oltre che in errori umani, nell'arretratezza tecnologica e nell'insufficiente attenzione che i progettisti sovietici avevano dato alle misure di sicurezza, ma ambientalisti e socialisti \u2013 i primi per vocazione, i secondi per cavalcare un tema di facile popolarit\u00e0 \u2013 vollero che si votasse per porre un altol\u00e0 alla costruzione di centrali nucleari in Italia.\nIn continuit\u00e0 con i referendum del 1981, furono riproposti tre quesiti diretti ad abolire le norme sulla realizzazione e gestione delle centrali nucleari, i contributi a Comuni e Regioni sedi di centrali nucleari, le procedure di localizzazione delle centrali nucleari e due quesiti tendenti ad abrogare l'insieme di norme, contenute nella legge n. 968 del 1977, che disciplinavano i limiti dell'attivit\u00e0 venatoria, in termini di specie cacciabili, tempi consentiti, modalit\u00e0 della caccia e altri aspetti particolari che contrastavano con le stesse proclamazioni della legge sulla priorit\u00e0 dell'esigenza di tutela della fauna selvatica.\nRisultati.\nResponsabilit\u00e0 civile dei magistrati.\nAbolizione delle norme, per stabilire una responsabilit\u00e0 civile per i magistrati. Promosso da Partito Radicale, PSI e PLI, sulla scia degli avvenimenti del caso Tortora.\nQuesito: \u00abVolete voi l'abrogazione degli articoli 55, 56 e 74 del codice di procedura civile approvato con regio decreto 28 ottobre 1940, n. 1443?\u00bb.\nCommissione inquirente.\nAbolizione della commissione inquirente e del trattamento dei reati ministeriali. Promosso da Partito Radicale, PSI e PLI.\nQuesito: \u00abVolete voi l'abrogazione degli articoli 1, 2, 3, 4, 5, 6, 7 e 8 della l. 10 maggio 1978 n. 170 recante (Nuove norme sui procedimenti d'accusa di cui alla l. 25 gennaio 1962 n. 20)?\u00bb.\nLocalizzazione delle centrali nucleari.\nAbolizione dell'intervento statale se il Comune non concede un sito per la costruzione di una centrale nucleare. Promosso dal Partito Radicale, dopo gli accadimenti inerenti il disastro di \u010cernobyl' del 1986.\nQuesito: \u00abVolete che venga abrogata la norma che consente al Cipe (Comitato interministeriale per la programmazione economica) di decidere sulla localizzazione delle centrali nel caso in cui gli enti locali non decidano entro tempi stabiliti?\n(la norma a cui si riferisce la domanda \u00e8 quella riguardante \"la procedura per la localizzazione delle centrali elettronucleari, la determinazione delle aree suscettibili di insediamento\", previste dal 13\u00b0 comma dell'articolo unico legge 10/1/1983 n.8)\u00bb.\nContributi enti locali.\nAbolizione dei contributi di compensazione agli enti locali per la presenza sul proprio territorio di centrali nucleari o a carbone. Promosso dal Partito Radicale.\nQuesito: \u00abVolete che venga abrogato il compenso ai comuni che ospitano centrali nucleari o a carbone? (la norma a cui si riferisce la domanda \u00e8 quella riguardante \"l'erogazione di contributi a favore dei comuni e delle regioni sedi di centrali alimentate con combustibili diversi dagli idrocarburi\", previsti dai commi 1,2,3,4,5,6,7,8,9,10,11,12 della citata legge)\u00bb.\nDivieto partecipazione dell'Enel a impianti nucleari all'estero.\nEsclusione della possibilit\u00e0 per l'Enel di partecipare alla costruzione di centrali nucleari all'estero. Promosso dal Partito Radicale.\nQuesito: \u00abVolete che venga abrogata la norma che consente all'Enel (Ente Nazionale Energia Elettrica) di partecipare ad accordi internazionali per la costruzione e la gestione di centrali nucleari all'estero? (questa norma \u00e8 contenuta nella legge n. 856 del 1973, che modificava l'articolo 1 della legge istitutiva dell'Enel)\u00bb."}
{"id": "468552", "revid": "92723", "url": "https://it.wikipedia.org/wiki?curid=468552", "title": "Riccardo Ruggiero", "text": "Biografia.\nFiglio del diplomatico Renato Ruggiero, e laureato in giurisprudenza all'Universit\u00e0 di Roma, inizia la sua carriera professionale alla Fininvest, presso la quale ricopre l'incarico di direttore vendite dal 1986 al 1988. Lascia l'azienda di Silvio Berlusconi per ricoprire il ruolo di responsabile commerciale e marketing in Italia della societ\u00e0 telefonica AT&amp;T.\nNel 1990 assume l'incarico di assistente dell'amministratore delegato nel Gruppo Olivetti, dove ricopre incarichi crescenti.\nNel 1996 \u00e8 amministratore delegato di Infostrada, ruolo che lascia nel 2001 quando approda a Telecom Italia dove va a ricoprire la carica di amministratore delegato del gruppo guidato da Marco Tronchetti Provera. Dal 2005 al 2009 \u00e8 stato presidente di Telecom Italia Sparkle.\nDal 2010 al 2015 \u00e8 amministratore delegato di Aria, un operatore broadband titolare di una licenza su 40MHz di spettro su frequenza 3.5GHz, che permette di fornire servizi LTE UltraBroadband. A luglio 2015, Aria S.p.A ha avviato un'operazione di fusione con il Gruppo Tiscali, azienda di cui Ruggiero \u00e8 amministratore delegato dal 2016 al 2018.\nDal 2019 \u00e8 amministratore delegato di Melita Italia"}
{"id": "468557", "revid": "1543377", "url": "https://it.wikipedia.org/wiki?curid=468557", "title": "Dipartimento di Valle del Cauca", "text": "Il dipartimento di Valle del Cauca \u00e8 uno dei 32 dipartimenti della Colombia. Il capoluogo del dipartimento \u00e8 Cali.\nGeografia fisica.\nIl dipartimento di Valle del Cauca \u00e8 situato nella parte centro-occidentale del paese. Confina a nord con i dipartimenti di Risaralda, a sud con il dipartimento di Cauca, ad est con il dipartimento di Tolima e Quind\u00edo e ad ovest con il dipartimento di Choc\u00f3 e con l'Oceano Pacifico.\nIl dipartimento prende il nome dal fiume Cauca che nel suo corso verso nord forma una valle tra le catene andine della Cordigliera Occidentale e la Cordigliera Centrale. \u00c8 stato istituito nel 1909 separandolo dal dipartimento di Cauca.\nIl territorio \u00e8 suddiviso in quattro zone distinte. Una pianura costiera lungo la costa del Pacifico con un clima umido, la zona attraversata dalla Cordigliera Occidentale, la fertile valle attraversata del fiume Cauca, ed a ovest i rilievi della Cordigliera Centrale.\nIl dipartimento ospita i parchi nazionali di: Farallones de Cali, Tatam\u00e1, P\u00e1ramo de las Hermosas.\nSuddivisione amministrativa.\nIl dipartimento di Valle del Cauca si compone di 42 comuni:"}
{"id": "468558", "revid": "599013", "url": "https://it.wikipedia.org/wiki?curid=468558", "title": "Harold Mahony", "text": "\u00c8 conosciuto principalmente per la vittoria nel Torneo di Wimbledon 1896 dove ha sconfitto in finale l'Inglese Wilfred Baddeley.\nCarriera.\nMahoney fa il suo debutto a Wimbledon nel 1890 ma viene eliminato al primo turno, l'anno successivo arriv\u00f2 in semifinale cos\u00ec come nel 1892. Verso la met\u00e0 degli anni '90 pass\u00f2 del tempo in America ma al suo ritorno nel 1896 riusc\u00ec a vincere il torneo di Wimbledon.\nNel 1897 arriva nuovamente in finale a Wimbledon ma viene sconfitto da Reginald Doherty e nello stesso anno raggiunge la finale anche agli U.S. National Championships, nel doppio maschile in coppia con Harold Nisbet, dove vengono sconfitti da Leo Ware e Gordon Sheldon.\nPartecipa alle Olimpiadi di Parigi dove vince la medaglia d'argento nel singolare maschile e nel doppio misto mentre conquista una medaglia di bronzo nel doppio maschile.Nel 1905, quando era ancora in attivit\u00e0, muore in un incidente di bicicletta scendendo da una collina."}
{"id": "468560", "revid": "287204", "url": "https://it.wikipedia.org/wiki?curid=468560", "title": "Affrancazione", "text": "In diritto italiano, laffrancazione \u00e8 l'acquisto della propriet\u00e0 da parte dell'enfiteuta mediante il pagamento di una somma di denaro.\nIl diritto di affrancazione \u00e8 un diritto potestativo dell'enfiteuta: il concedente non pu\u00f2 rifiutarsi di prestare il proprio consenso. Ove il concedente non consenta a liberare il suo fondo, e quindi a statuirgli la pienezza della propriet\u00e0, l'enfiteuta si rivolge al giudice ordinario per ottenere una sentenza costitutiva di affrancazione di fondo.\nLa legge 18 dicembre 1970 n. 1138, pubblicata sulla Gazzetta Ufficiale del 15 gennaio 1971, prevede all'art. 9 che l'affrancazione si possa realizzare mediante il pagamento di una somma pari a quindici volte l'ammontare del canone, modificando la precedente disciplina codicistica, la quale prevedeva che la somma fosse pari a venti volte il canone.\nTipi di affrancazione.\nCi sono vari tipi di affrancazione:"}
{"id": "468561", "revid": "767487", "url": "https://it.wikipedia.org/wiki?curid=468561", "title": "Cristoforo Unterperger", "text": "Biografia.\nDopo un soggiorno giovanile a Vienna ed un viaggio a Venezia e Verona, Unterperger si stabil\u00ec a Roma nel 1759, da dove non interruppe i rapporti con la sua terra (mand\u00f2 infatti opere dipinte a Cavalese, Bressanone e Novacella).\nNel 1772 entr\u00f2 a far parte dell'Accademia di San Luca e si leg\u00f2 professionalmente ad Anton Raphael Mengs, che ne richiese la collaborazione per decorare la volta della Sala dei Papiri in Vaticano. In questi anni Unterperger studi\u00f2 e disegn\u00f2 motivi tratti dall'antico, ma anche da Raffaello e Annibale Carracci.\nNel 1775 spos\u00f2 Ottavia della Valle, figlia dello scultore Filippo, sanzionando cos\u00ec il suo definitivo ingresso nell\"'entourage\" artistico romano.\nMolte furono le commissioni prestigiose che Unterperger ottenne, ritrovandosi ad essere uno degli artisti pi\u00f9 \"\u00e0 la page\" nell'era del nascente neoclassico: si segnalano qui alcune decorazioni d'interni come quelle di palazzo e Villa Borghese, delle pi\u00f9 importanti residenze papali (Vaticano, Quirinale e Castel Gandolfo) e per diversi ambienti dei Musei Vaticani, dovute anche al fatto che papa Pio VI fosse un suo fervente ammiratore.\nNel 1778 Caterina II di Russia gli commission\u00f2 una serie di encausti con le copie delle \"Logge di Raffaello\" in Vaticano, pensate per essere rimontate al palazzo dell'Ermitage. All'impresa collabor\u00f2 anche Felice Giani."}
{"id": "468562", "revid": "125129097", "url": "https://it.wikipedia.org/wiki?curid=468562", "title": "Stella (fiume)", "text": "Lo Stella (\"Stele\" in friulano) \u00e8 un fiume di risorgiva che scorre in Friuli, in Italia.\nPercorso.\nLo Stella nasce a 33 m.s.l.m., nei pressi della localit\u00e0 di Flambro e sfocia nella Laguna di Marano dopo 45\u00a0km di corso.\nI due principali affluenti del fiume sono il Taglio e il Torsa. Il suo bacino idrografico \u00e8 di 356\u00a0km\u00b2. Le localit\u00e0 attraversate sono: Flambro, Sterpo, Flambruzzo, Ariis, Chiarmacis, Rivarotta (Rivignano Teor), Pocenia, Palazzolo dello Stella, Precenicco, Piancada. \nHa una portata di circa 50\u00a0m\u00b3/s.; la temperatura media dell'acqua \u00e8 di , con escursione di .\nStoria.\nGi\u00e0 noto in epoca romana con il nome di \"Anaxum,\" il fiume Stella costituiva un'importante arteria di comunicazione per il commercio di vasellame e laterizi, consentendo il rapido trasporto endolagunare verso il porto di Aquileia e l'intero Adriatico.\nBibliografia.\nMengotti, Cristina: Un cippo miliare di Costantino scoperto a Palazzolo dello Stella, in \"Aquileia Nostra\", 45-46, 1974-75.\nBini, Giuliano: Esplorazione archeologica subacquea del fiume Stella, in \"la bassa\", 3, 1981.\nBressan, Francesca: Progetto DAFNE: Palazzolo-Precenico. Rinvenimenti subacquei nel Fiume Stella, in \"Aquileia Nostra \"(Notiziario Archeologico), 68, 1997)\nVitri, Serena &amp; Bressan, Francesca &amp; Maggi, Paola &amp; Dell'Amico, Piero &amp; Martinelli, Nicoletta &amp; Pignatelli, Olivia &amp; Rottoli, Mauro: Il relitto romano del fiume Stella (Ud), in \"L'Archeologia dell'Adriatico dalla Preistoria al Medioevo\", Atti del Convegno Internazionale (Ravenna, 7-8-9 giugno 2001)\u201d, a cura di Fiamma Lenzi, Roma, 2003. \nCapulli, Massimo &amp; Pipan, Michele &amp; Mocnik, Arianna: Progetto ANAXUM. Studio di un paesaggio archeologico fluviale e sviluppo di tecniche geofisiche integrate, in \"Conoscenza e tutela del patrimonio sommerso\", Atti del Convegno Scuola Normale Superiore (11 dicembre 2012 Pisa), Roma, 2013. \nCapulli, Massimo &amp; Castro, Filipe: Navi cucite di epoca romana: il caso del relitto Stella 1, in \"NAVIS \u2013 Rassegna di studi di archeologia, etnologia e storia navale\", 5, Padova, 2014.\nCapulli, Massimo: Waterlands. The eco-historical landscape of the Stella river, in \"Skyllis\", 14, 2014."}
{"id": "468566", "revid": "944090", "url": "https://it.wikipedia.org/wiki?curid=468566", "title": "Referendum abrogativi in Italia del 1990", "text": "I referendum abrogativi in Italia del 1990 si tennero il 3 giugno ed ebbero ad oggetto tre distinti quesiti, in tema di:\nFurono promossi da Partito Radicale, Verdi, Partito Comunista Italiano, Democrazia Proletaria, Lega Italiana Protezione Uccelli, Legambiente, WWF e altre associazioni ecologiste; i due quesiti sulla caccia ottennero altres\u00ec il sostegno del Partito Socialista Italiano, e anche di esponenti del mondo della cultura e dello spettacolo.\nI referendum, per la prima volta in Italia, non raggiunsero il quorum cos\u00ec che la consultazione fu dichiarata non valida (art. 75 della Costituzione).\nRisultati.\nDisciplina della caccia.\nDisciplina della caccia. Promosso da Radicali, Verdi e altre forze politiche e ambientalisti.\nQuesito: \u00abVolete Voi abrogare la legge 27 dicembre 1977, n. 968 \"Principi generali e disposizioni per la protezione e la tutela della fauna e la disciplina della caccia\" limitatamente a: art. 2, limitatamente alle parole \"ai sensi del successivo art. 12\"; art. 3, secondo comma, \"\u00c8 altres\u00ec vietata la cattura di uccelli con mezzi e per fini diversi da quelli previsti dai successivi articoli della presente legge\"; articoli 4, 5, 6, 7, 8, 9 e 10; art. 11, secondo comma, \"\u00c8 fatta eccezione per le seguenti specie, oggetto di caccia, e per i periodi sottospecificati: 1) specie cacciabili dal 18 agosto fino al 31 dicembre: quaglia (Coturnix coturnix); tortora (Streptopelia turtur); calandro (Anthus campestris); prispolone (Anthus trivialis); merlo (Turdus merula); 2) specie cacciabili dal 18 agosto fino alla fine di febbraio: germano reale (Anas platyrhynchos); folaga (Fulica atra); gallinella d'acqua (Gallinula chloropus); 3) specie cacciabili dal 18 agosto fino al 31 marzo: passero (Passer Italiae); passera mattugia (Passer montanus); passera oltremontana (Passer domesticus); storno (Sturnus vulgaris); porciglione (Rallus aquaticus); alzavola (Anas crecca); canapiglia (Anas strepera); fischione (Anas penelope); codone (Anas acuta); marzaiola (Anas querquetula); mestolone (Anas clypeata); moriglione (Aythya ferina); moretta (Aythya fuligula); beccaccino (Capella gallinago); colombaccio (Columba palumbus); frullino (Lymocryptes minimus); chiurlo (Numenios arquata); pittima minore (Limosa lapponica); pettegola (Tringa totanus); donnola (Mustela nivalis); volpe (Vulpes vulpes); piviere (Charadrius apricarius); combattente (Philomahus pugnax); 4) specie cacciabili dalla terza domenica di settembre al 31 dicembre: mammiferi: coniglio selvatico (Oryctolagus cuniculus); lepre comune (Lepus europaeus); lepre sarda (Lepus capensis); lepre bianca (Lepus timidus); camoscio (Rupicapra rupicapra rupicapra); capriolo (Capreolus capreolus); cervo (Cervus elaphus hippelaphus); daino (Dama dama); muflone (Ovis musimon), con esclusione della popolazione sarda; uccelli: pernice bianca (Lagopus mutus); fagiano di monte (Lyrurus tetrix); gallo cedrone (Tetrao urogallus); coturnice (Alectoris graeca); pernice sarda (Alectoris barbara); pernice rossa (Alectoris rufa); starna (Perdix perdix); fagiano (Phasianus colchicus); fringuello (Fringilla coelebs); pispola (Anthus pratensis); peppola (Fringilla montifringilla); frosone (Coccothraustes coccothraustes); strillozzo (Emberiza calandra); colino della virginia; verdone (Chloris chloris); fanello (Carduelis cannabina); spioncello (Anthus spinoletta); 5) specie cacciabile dalla terza domenica di settembre alla fine di febbraio: beccaccia (Scolopax rusticola); 6) specie cacciabili dalla terza domenica di settembre fino al 31 marzo: cappellaccia (Galerida cristata); tottavilla (Lullula arborea); allodola (Alauda arvensis); cesena (Turdus Pilaris); tordo bottaccio (Turdus philomelos); tordo sassello (Turdus iliacus); taccola (Coloeus monedula); corvo (Corvus frugilegus); cornacchia nera (Corvus corone); pavoncella (Vanellus vanellus); 7) specie cacciabile dal 1\u00ba novembre al 31 gennaio: cinghiale.\", e terzo comma: \"Possono essere disposte variazioni dell'elenco delle specie cacciabili, con decreto del Presidente del Consiglio dei Ministri, sentito l'Istituto nazionale di biologia della selvaggina ed il Comitato di cui all'articolo 4\"; articoli 12, 13, 14, 15, 16 e 17; art. 18, secondo comma \"Le regioni, sentito l'Istituto nazionale di biologia della selvaggina, possono gestire in proprio o autorizzare, con precisa regolamentazione, impianti adibiti alla cattura ed alla cessione per la detenzione, anche oltre i periodi di cui all'articolo 11, di specie di uccelli migratori da determinare fra quelle indicate all'articolo 11 e da utilizzare come richiami vivi nell'esercizio venatorio degli appostamenti, nonch\u00e9 per fini amatoriali nelle tradizionali fiere e mercati. Tali specie potranno essere catturate in un numero di esemplari limitato e preventivamente stabilito per ciascuna di esse.\", e quarto comma: \"Le regioni possono, infine, sentito l'Istituto nazionale di biologia per la selvaggina, autorizzare persone nominativamente determinate a catturare, in periodi prefissati e a cedere falchi e civette in numero precedentemente stabilito, per il loro uso nell'esercizio venatorio.\"; articoli 20, 21, 22, 23, 24 e 25; art. 26, primo comma limitatamente alle parole \"e dalle attivit\u00e0 venatorie\", nonch\u00e9 alle parole \"al quale deve affluire anche una percentuale dei proventi di cui all'articolo 24 della presente legge.\", e secondo comma limitatamente alle parole \"e delle associazioni venatorie nazionali riconosciute pi\u00f9 rappresentative.\"; articoli 27 e 28; art. 29, secondo comma \"Le associazioni istituite per atto pubblico possono chiedere di essere riconosciute agli effetti della presente legge, purch\u00e9 posseggano i seguenti requisiti: a) abbiano finalit\u00e0 ricreative, formative e tecnico-venatorie; b) abbiano ordinamento democratico e posseggano una stabile organizzazione a carattere nazionale con adeguati organi periferici; c) dimostrino di avere un numero di iscritti non inferiore a un quindicesimo del totale dei cacciatori calcolato dall'Istituto centrale di statistica, riferito al 31 dicembre dell'anno precedente alla presentazione della domanda di riconoscimento.\", terzo comma: \"Le associazioni di cui al secondo comma sono riconosciute con decreto del Ministro per l'agricoltura e le foreste di concerto con il Ministro per l'interno, sentito il Comitato di cui all'articolo 4.\", quarto comma: \"Si considerano riconosciute, agli effetti della presente legge, la Federazione italiana della caccia e le associazioni venatorie nazionali gi\u00e0 riconosciute ed operanti ai sensi dell'articolo 35 della legge 2 agosto 1967, n. 799.\", quinto comma: \"Le associazioni venatorie nazionali riconosciute sono sottoposte alla vigilanza del Ministero dell'agricoltura e delle foreste.\", sesto comma: \"Qualora vengano meno, in tutto o in parte, i requisiti previsti per il riconoscimento, il Ministro per l'agricoltura e le foreste, sentito il Comitato di cui all'articolo 4, dispone con decreto la revoca del riconoscimento stesso.\", e settimo comma: \"\u00c8 vietata l'iscrizione a pi\u00f9 di una associazione venatoria.\"; articoli 30, 31, 32, 33, 34, 36 e 37?\u00bb.\nAccesso dei cacciatori a fondi privati.\nAbolizione della possibilit\u00e0 per il cacciatore di entrare liberamente nel fondo altrui (primo tentativo). Promosso da Radicali, Verdi e altre forze politiche e ambientaliste. Lo stesso quesito venne riproposto nel referendum del 1997, ma anche in quel caso il quorum non fu raggiunto, con un'affluenza del 30,30%.\nQuesito: \u00abVolete Voi abrogare l'art. 842 del codice civile, approvato con r.d. del 16 marzo 1942 n. 262, primo comma \"Il proprietario di un fondo non pu\u00f2 impedire che vi si entri per l'esercizio della caccia, a meno che il fondo sia chiuso nei modi stabiliti dalla legge sulla caccia o vi siano colture in atto suscettibili di danno\" e secondo comma \"Egli pu\u00f2 sempre opporsi a chi non \u00e8 munito della licenza rilasciata dall'autorit\u00e0\"?\u00bb.\nUso dei pesticidi.\nAbrogazione dell'uso dei fitofarmaci in agricoltura. Promosso da Radicali, Verdi e altre forze politiche e ambientaliste.\nQuesito: \u00abVolete voi l'abrogazione dell'art. 5 della legge 30 aprile 1962, n. 283 \"Modifica degli articoli 242, 243, 247, 250 e 262 del testo unico delle leggi sanitarie approvato con regio decreto 27 luglio 1934, n. 1265: Disciplina igienica della produzione e della vendita delle sostanze alimentari e delle bevande\", limitatamente al secondo paragrafo del comma h) che reca il seguente testo: \"Il ministro della sanit\u00e0, con propria ordinanza, stabilisce per ciascun prodotto autorizzato all'impiego per tali scopi i limiti di tolleranza e l'intervallo minimo che deve intercorrere tra l'ultimo trattamento e la raccolta e, per le sostanze alimentari immagazzinate, tra l'ultimo trattamento e l'immissione al consumo\"?\u00bb."}
{"id": "468567", "revid": "1005847", "url": "https://it.wikipedia.org/wiki?curid=468567", "title": "Referendum abrogativo in Italia del 1999", "text": "Il referendum abrogativo in Italia del 1999 si tenne il 18 aprile ed ebbe ad oggetto l'abolizione della quota proporzionale prevista dalla legge elettorale.\nAlla consultazione parteciparono il 49,6% degli elettori che si espressero per il \"s\u00ec\" al quesito (91,5%): erano circa i voti mancanti per superare il quorum del 50%.\nLa Corte costituzionale, in sede di giudizio di ammissibilit\u00e0 della richiesta di referendum, ne escluse espressamente la natura manipolativa: l'abrogazione del riparto proporzionale del 25% dei seggi, non assegnati nei collegi uninominali, non si sarebbe tradotta nella produzione di nuove norme (nella specie, in ordine all'aumento del numero dei collegi e alla loro conformazione), ma nell'espansione di una norma gi\u00e0 esistente, gi\u00e0 contenuta nella legge elettorale, basata sul recupero dei candidati nei collegi uninominali con le cifre elettorali individuali pi\u00f9 elevate (al pari di quanto previsto per l'elezione del Senato). La normativa di risulta, dunque, non avrebbe determinato alcuna lacuna, caratterizzandosi invece come auto-applicativa.\nNel 2020, la Corte costituzionale dichiarer\u00e0 inammissibile un quesito referendario volto ad abolire la quota proporzionale prevista dalla legge elettorale (legge Rosato), denunciandone, in questo caso, il carattere \"eccessivamente manipolativo\".\nPremessa storica.\nDopo il fallimento della bicamerale presieduta da Massimo D'Alema due comitati si mossero per arrivare definitivamente alla riforma del sistema elettorale maggioritario: quello formato da Mariotto Segni e Antonio Di Pietro e l'iniziativa autonoma della Lista Pannella.\nDopo il voto degli italiani nei referendum del 1991 e 1993 a favore del sistema elettorale maggioritario, e dopo il voto parlamentare che ha introdotto la legge Mattarella che prevedeva l'introduzione del maggioritario per l'elezione di Camera e Senato, mantenendo tuttavia un 25% di seggi assegnati con metodo proporzionale, si richiedeva una nuova abrogazione delle leggi elettorali di Camera e Senato (i Radicali avevano gi\u00e0 presentato quesiti analoghi nel 1995 e 1997).\nLe due iniziative in materia elettorale avevano inizialmente obiettivi diversi, tuttavia ben presto i referendari unirono le forze in un'unica richiesta che mirava a colpire la regola (e le disposizioni collegate) del voto di lista quale presupposto per l'assegnazione, con metodo proporzionale, del 25% dei seggi per l'elezione dei deputati.\nAnche in questo caso la strategia scelta per boicottare il referendum, da parte dei partiti contrari, fu quella di invitare gli elettori a non presentarsi alle urne: d'altronde la politica estera (guerra del Kosovo, di cui l'Italia era partecipe) aveva in quel frangente la maggiore attenzione dei mezzi di comunicazione.\nQuesito.\nAbolizione della quota proporzionale nelle elezioni della Camera dei deputati (primo tentativo). Promosso da Segni e Di Pietro.\nQuesito: \"Volete voi che sia abrogato il testo unico delle leggi recanti norme per l'elezione della Camera dei deputati, approvato con decreto del Presidente della Repubblica 30 marzo 1957, n\u00ba 361, nel testo risultante dalle modificazioni ed integrazioni ad esso successivamente apportate in particolare dalla legge 4 agosto 1993, n\u00ba 277, e dal decreto legislativo 20 dicembre 1993, n\u00ba 534, limitatamente alle seguenti parti:\nArticolo 1, comma 2, limitatamente alle parole: \"La ripartizione dei seggi attribuiti secondo il metodo proporzionale, a norma degli articoli 77, 83 e 84, si effettua in sede di Ufficio centrale nazionale.\"; comma 4, limitatamente alle parole: \"in ragione proporzionale mediante riparto tra liste concorrenti\", nonch\u00e9 alla parola: \", 83\";\nArticolo 4, comma 2, n\u00ba 1) limitatamente alle parole: \"per l'elezione del candidato nel collegio uninominale\" nonch\u00e9 alle parole: \", comma 1\" e n\u00ba 2): \"un voto per la scelta della lista ai fini dell'attribuzione dei seggi in ragione proporzionale, da esprimere su una diversa scheda recante il contrassegno e l'elenco dei candidati di ciascuna lista. Il numero dei candidati di ciascuna lista non pu\u00f2 essere superiore ad un terzo dei seggi attribuiti in ragione proporzionale alla circoscrizione con arrotondamento alla unit\u00e0 superiore.\";\nArticolo 14, comma 1, limitatamente alle parole: \"o liste di candidati\" e alle parole: \"o le liste medesime nelle singole circoscrizioni\"; comma 2, limitatamente alle parole: \"le loro liste con\"; comma 3, limitatamente alle parole: \", sia che si riferiscano a candidature nei collegi uninominali sia che si riferiscano a liste,\";\nArticolo 16, comma 4, primo periodo limitatamente alle parole: \"e delle liste\" e secondo periodo limitatamente alle parole: \"e delle liste\";\nArticolo 17, comma 1, limitatamente alle parole: \"e della lista dei candidati\";\nArticolo 18, comma 1, limitatamente alle parole: \"i quali si collegano a liste di cui all'articolo 1, comma 4, cui gli stessi aderiscono con l'accettazione della candidatura. La dichiarazione di collegamento deve essere accompagnata dall'accettazione scritta del rappresentante, di cui all'articolo 17, incaricato di effettuare il deposito della lista a cui il candidato nel collegio uninominale si collega, attestante la conoscenza degli eventuali collegamenti con altre liste. Nel caso di collegamenti con pi\u00f9 liste, questi devono essere i medesimi in tutti i collegi uninominali in cui \u00e8 suddivisa la circoscrizione. Nell'ipotesi di collegamento con pi\u00f9 liste, il candidato, nella stessa dichiarazione di collegamento, indica il contrassegno o i contrassegni che accompagnano il suo nome e il suo cognome sulla scheda elettorale\"; comma 2, limitatamente alle parole: \", nonch\u00e9 la lista o le liste alle quali il candidato si collega ai fini di cui all'articolo 77, comma 1, n\u00ba 2). Qualora il contrassegno o i contrassegni del candidato nel collegio uninominale siano gli stessi di una lista o di pi\u00f9 liste presentate per l'attribuzione dei seggi in ragione proporzionale, il collegamento di cui al presente articolo \u00e8 effettuato, in ogni caso, d'ufficio dall'Ufficio centrale circoscrizionale, senza che si tenga conto di dichiarazioni ed accettazioni difformi. Le istanze di depositanti altra lista avverso il mancato collegamento d'ufficio sono presentate, entro le ventiquattro ore successive alla scadenza dei termini per la presentazione delle liste, all'Ufficio centrale nazionale che decide entro le successive ventiquattro ore\";\nArticolo 18-bis;\nArticolo 19;\nArticolo 20, comma 1, limitatamente alle parole: \"Le liste dei candidati o\"; comma 2, limitatamente alle parole: \"le liste dei candidati o\", alle parole: \"e della lista dei candidati\", nonch\u00e9 alle parole: \"; alle candidature nei collegi uninominali deve essere allegata la dichiarazione di collegamento e la relativa accettazione di cui all'articolo 18\"; comma 3, limitatamente alle parole: \"l'iscrizione nelle liste elettorali della circoscrizione, e, per le candidature nei collegi uninominali,\"; comma 5, limitatamente alle parole: \"di lista\", nonch\u00e9 alle parole: \"Le stesse disposizioni si applicano alle candidature nei collegi uninominali.\"; comma 6, limitatamente alle parole: \"pi\u00f9 di una lista di candidati n\u00e9\"; comma 7, limitatamente alle parole: \"della lista dei candidati o\", nonch\u00e9 alle parole: \"la lista o\"; e comma 8: \"La dichiarazione di presentazione della lista dei candidati deve contenere, infine, la indicazione di due delegati effettivi e di due supplenti, autorizzati a fare le designazioni previste dall'articolo 25.\";\nArticolo 21, comma 2, limitatamente alle parole: \"e della lista dei candidati presentata\", nonch\u00e9 alle parole: \"e a ciascuna lista\";\nArticolo 22, comma 1, limitatamente alle parole: \"e delle liste dei candidati\"; n\u00ba 1), limitatamente alle parole: \"e le liste\"; n\u00ba 2), limitatamente alle parole: \"e le liste\"; n\u00ba 3), limitatamente alle parole: \"e le liste\" e alle parole: \"riduce al limite prescritto le liste contenenti un numero di candidati superiore a quello stabilito al comma 2 dell'art. 18-bis cancellando gli ultimi nomi;\"; n\u00ba 4), limitatamente alle parole: \"e cancella dalle liste i nomi\"; n\u00ba 5), limitatamente alle parole: \"e cancella dalle liste i nomi\"; n\u00ba 6): \"cancella i nomi dei candidati compresi in altra lista gi\u00e0 presentata nella circoscrizione;\"; comma 2, limitatamente alle parole: \"e di ciascuna lista\" e alle parole: \"e delle modificazioni da questo apportate alla lista\"; comma 3, limitatamente alle parole: \"e delle liste contestate o modificate\";\nArticolo 23, comma 1, limitatamente alle parole: \"e di lista\"; comma 2, limitatamente alle parole: \"di liste o\" e alle parole: \"e di lista\";\nArticolo 24, comma 1, n\u00ba 1), limitatamente alle parole: \"e delle liste\"; n\u00ba 2), limitatamente alle parole: \"e delle liste\" nonch\u00e9 alle parole: \"analogamente si procede per la stampa delle schede e del manifesto delle liste e dei relativi contrassegni;\"; n\u00ba 3), limitatamente alle parole: \"di lista e\"; n\u00ba 4), limitatamente alle parole: \"e le liste\"; n\u00ba 5), limitatamente alle parole: \"e delle liste\";\nArticolo 25, comma 1, limitatamente alle parole: \"e all'art. 20\", nonch\u00e9 alle parole: \"o della lista\"; ultimo comma, limitatamente alle parole: \"e di lista\", alle parole: \"e delle liste dei candidati\", alle parole: \"e di lista\", nonch\u00e9 alle parole: \"e delle liste\";\nArticolo 26, comma 1, limitatamente alle parole: \"e di ogni lista di candidati\";\nArticolo 30, comma 1, n\u00ba 4), limitatamente alle parole: \"e tre copie del manifesto contenente le liste dei candidati della circoscrizione\", e n\u00ba 6), limitatamente alle parole: \"e di lista\";\nArticolo 31, comma 1, limitatamente alle parole: \", di tipo e colore diverso per i collegi uninominali e per la circoscrizione\", alla parola: \", C\", alle parole: \"e di tutte le liste\", nonch\u00e9 alle parole: \"nella circoscrizione\"; comma 2, limitatamente alle parole: \"per l'elezione dei candidati nei collegi uninominali\" e alle parole: \"Le schede per l'attribuzione dei seggi in ragione proporzionale riportano accanto ad ogni contrassegno l'elenco dei candidati della rispettiva lista, nell'ambito degli stessi spazi.\";\nArticolo 40, comma 3, limitatamente alle parole: \"e di lista\";\nArticolo 41, comma 1, limitatamente alle parole: \"e delle liste dei candidati\"; comma 2, limitatamente alle parole: \"di liste\";\nArticolo 42, comma 4, limitatamente alle parole: \"e di lista\"; comma 7, limitatamente alle parole: \"due copie del manifesto contenente le liste dei candidati nonch\u00e9\";\nArticolo 45, comma 8: \"Le operazioni di cui ai commi precedenti sono compiute prima per le schede per l'elezione dei candidati nei collegi uninominali e successivamente per le schede per l'attribuzione dei seggi in ragione proporzionale.\";\nArticolo 48, comma 1, limitatamente alle parole: \"delle liste e\" e alle parole: \"o della circoscrizione\";\nArticolo 53, comma 1, limitatamente alle parole: \"di lista e\";\nArticolo 58, comma 1, limitatamente alla parola: \"rispettive\", nonch\u00e9 alle parole: \"per l'elezione del candidato del collegio uninominale e una scheda per la scelta della lista ai fini dell'attribuzione dei seggi in ragione proporzionale\"; comma 2, limitatamente alle parole: \"per l'elezione del candidato nel collegio uninominale\" nonch\u00e9 alle parole: \"e, sulla scheda per la scelta della lista un solo segno, comunque apposto, nel rettangolo contenente il contrassegno ed il cognome e nome del candidato o dei candidati corrispondenti alla lista prescelta\"; comma 6: \"Le disposizioni di cui ai commi terzo, quarto e quinto si applicano sia per le schede per l'elezione del candidato nel collegio uninominale sia per le schede per la scelta della lista ai fini dell'attribuzione dei seggi in ragione proporzionale.\";\nArticolo 59, limitatamente alle parole: \"Una scheda valida per la scelta della lista rappresenta un voto di lista.\" e le parole: \"per l'elezione del candidato nel collegio uninominale\";\nArticolo 67, comma 1, n\u00ba 2), limitatamente alle parole: \"e delle liste dei candidati\" e n\u00ba 3), limitatamente alla parola: \"rispettive\";\nArticolo 68, comma 1, limitatamente alle parole: \"per l'elezione del candidato nel collegio uninominale\"; comma 3: \"Compiute le operazioni di scrutinio delle schede per l'elezione dei candidati nei collegi uninominali, il presidente procede alle operazioni di spoglio delle schede per l'attribuzione dei seggi in ragione proporzionale. Uno scrutatore designato mediante sorteggio estrae successivamente ciascuna scheda dall'urna contenente le schede per l'attribuzione dei seggi in ragione proporzionale e la consegna al presidente. Questi enuncia ad alta voce il contrassegno della lista a cui \u00e8 stato attribuito il voto. Passa quindi la scheda ad altro scrutatore il quale, insieme con il segretario, prende nota dei voti di ciascuna lista.\"; comma 3-bis: \"Il segretario proclama ad alta voce i voti di lista. Un terzo scrutatore pone le schede, i cui voti sono stati spogliati, nella cassetta o scatola dalla quale sono state tolte le schede non utilizzate. Quando la scheda non contiene alcuna espressione di voto, sul retro della scheda stessa viene subito impresso il timbro della sezione.\"; comma 7, limitatamente alle parole: \"La disposizione si applica sia con riferimento alle schede scrutinate per l'elezione del candidato nel collegio uninominale sia alle schede scrutinate per la scelta della lista ai fini dell'attribuzione dei seggi in ragione proporzionale.\";\nArticolo 71, comma 1, n\u00ba 2), limitatamente alle parole: \"dei voti di lista e\"; comma 2, limitatamente alle parole: \"o per le singole liste per l'attribuzione dei seggi in ragione proporzionale\";\nArticolo 72, comma 2: \"Nei plichi di cui al comma precedente devono essere tenute opportunamente distinte le schede per l'elezione del candidato nel collegio uninominale da quelle per la scelta della lista ai fini dell'attribuzione dei seggi in ragione proporzionale.\"; comma 3 limitatamente alle parole: \"e di lista\";\nArticolo 73, comma 3, limitatamente alle parole: \"e di lista\";\nArticolo 74, comma 1, limitatamente alle parole: \"e delle liste\"; comma 2, limitatamente alle parole: \"alle liste o\";\nArticolo 75, comma 1, limitatamente alle parole: \"e delle liste\";\nArticolo 77, comma 1, limitatamente al n\u00ba 2): \"determina la cifra elettorale circoscrizionale di ogni lista. Tale cifra \u00e8 data dalla somma dei voti conseguiti dalla lista stessa nelle singole sezioni elettorali della circoscrizione, detratto, per ciascun collegio in cui \u00e8 stato eletto, ai sensi del numero 1), un candidato collegato alla medesima lista, un numero di voti pari a quello conseguito dal candidato immediatamente successivo per numero di voti, aumentati dell'unit\u00e0 e comunque non inferiore al venticinque per cento dei voti validamente espressi nel medesimo collegio, semprech\u00e9 tale cifra non risulti superiore alla percentuale ottenuta dal candidato eletto; qualora il candidato eletto sia collegato a pi\u00f9 liste di candidati, la detrazione avviene pro quota in misura proporzionale alla somma dei voti ottenuti da ciascuna delle liste suddette nell'ambito territoriale del collegio. A tale fine l'Ufficio centrale circoscrizionale moltiplica il totale dei voti conseguiti nelle singole sezioni del collegio da ciascuna delle liste collegate per il totale dei voti da detrarre, ai sensi della disposizione del secondo periodo, alle liste collegate, e divide il prodotto per il numero complessivo dei voti conseguiti da tali liste nel collegio; il numero dei voti da detrarre a ciascuna lista \u00e8 dato dalla parte intera dei quozienti cos\u00ec ottenuti;\"; al n\u00ba 4), limitatamente alle parole: \"collegati ai sensi dell'articolo 18, comma 1, alla medesima lista\", nonch\u00e9 alle parole: \"In caso di collegamento dei candidati con pi\u00f9 liste, i candidati entrano a far parte della graduatoria relativa a ciascuna delle liste con cui \u00e8 stato dichiarato il collegamento\" e al n\u00ba 5): \"comunica all'Ufficio centrale nazionale, a mezzo di estratto del verbale, la cifra elettorale circoscrizionale di ciascuna lista nonch\u00e9, ai fini di cui all'articolo 83, comma 1, n\u00ba 2), il totale dei voti validi della circoscrizione ed il totale dei voti validi ottenuti nella circoscrizione da ciascuna lista.\";\nArticolo 79, comma 5, limitatamente alle parole: \"e delle liste dei candidati\"; comma 6, limitatamente alle parole: \"e delle liste dei candidati\";\nArticolo 81, comma 1, limitatamente alle parole: \"e di lista\";\nArticolo 83;\nArticolo 84, comma 1, limitatamente alle parole: \"Il presidente dell'Ufficio centrale circoscrizionale, ricevute da parte dell'Ufficio centrale nazionale le comunicazioni di cui all'articolo 83, comma 2, proclama eletti, nei limiti dei seggi ai quali ciascuna lista ha diritto, i candidati compresi nella lista secondo l'ordine progressivo di presentazione. Se qualcuno tra essi \u00e8 gi\u00e0 stato proclamato eletto ai sensi dell'articolo 77, comma 1, n\u00ba 1), proclama eletti i candidati che seguono nell'ordine progressivo di presentazione. Qualora ad una lista spettino pi\u00f9 posti di quanti siano i suoi candidati,\", alle parole: \"spettanti alla lista\", nonch\u00e9 alle parole: \", che non risultino gi\u00e0 proclamati eletti. Nel caso di graduatorie relative a pi\u00f9 liste collegate con gli stessi candidati nei collegi uninominali, si procede alla proclamazione degli eletti partendo dalla lista con la cifra elettorale pi\u00f9 elevata. Qualora, al termine delle proclamazioni effettuate ai sensi del terzo e del quarto periodo, rimangano ancora da attribuire dei seggi ad una lista, il presidente dell'Ufficio centrale circoscrizionale ne d\u00e0 comunicazione all'Ufficio centrale nazionale affinch\u00e9 si proceda ai sensi dell'articolo 83, comma 1, n\u00ba 4), ultimo periodo.\";\nArticolo 85;\nArticolo 86, comma 4, limitatamente alle parole: \"nella lista\", nonch\u00e9 alle parole: \"di lista\"; comma 5: \"Nel caso in cui una lista abbia gi\u00e0 esaurito i propri candidati, si procede con le modalit\u00e0 di cui all'articolo 84, comma 1, terzo, quarto e quinto periodo.\"?\"\nCritiche.\nI promotori, subito dopo l'esito, contestarono la presenza di molte liste elettorali \u00abgonfiate\u00bb a causa della mancata cancellazione di persone ormai scomparse da anni. Si contest\u00f2, inoltre, il voto estero dove, a fronte di di italiani residenti all'estero, solo lo 0,5% di questi entrarono in possesso del certificato elettorale necessario per votare."}
{"id": "468568", "revid": "767487", "url": "https://it.wikipedia.org/wiki?curid=468568", "title": "Music in a Doll's House", "text": "Music in a Doll's House \u00e8 l'album di debutto dei Family. Prodotto da Dave Mason dei Traffic, fu pubblicato nel luglio 1968.\nDopo l'uscita di \"Sgt. Pepper's Lonely Hearts Club Band\" del giugno 1967, John Lennon aveva proposto ai restanti Beatles di intitolare l'album di prossima pubblicazione \"A Doll's House\", in omaggio a \"Casa di bambola\" del drammaturgo norvegese Henrik Ibsen. Il gruppo di Liverpool aveva gi\u00e0 ingaggiato l'artista scozzese John Byrne per la copertina, ma l'uscita dell'album dei Family li costrinse a cambiare piano. Fu a questo punto che Richard Hamilton sugger\u00ec a Paul McCartney una copertina completamente bianca, che sar\u00e0 in effetti adottata per l'eponimo \"The Beatles\", meglio conosciuto come \"The White Album\" (\"l'album bianco\")."}
{"id": "468569", "revid": "124123", "url": "https://it.wikipedia.org/wiki?curid=468569", "title": "Benjamin Basnage", "text": "Da convinto pastore protestante a Carentan, partecip\u00f2 attivamente ai contrasti religiosi dell'epoca.\nFu per cinquantuno anni il pastore della chiesa calvinista di Sainte-M\u00e8re-\u00c9glise.\nDurante le guerre di religione fu spesso nominato a rappresentare la chiesa calvinista nelle assemblee politiche ed ecclesiastiche, in virt\u00f9 del suo carattere energico e della sua solida preparazione teorica che lo rendevano stimato da tutte le parti in causa.\nNel 1619 fece parte della delegazione che consegn\u00f2 al Re Luigi XIII le richieste dell'assemblea protestante di Loudun, che in seguito si trasfer\u00ec a La Rochelle dove Basnage venne eletto vicepresidente. Quando nel 1621 l'assemblea ricevette l'ordine di scioglimento e i suoi partecipanti vennero accusati di ribellione e di lesa maest\u00e0, Basnage si trasfer\u00ec in Inghilterra e in Scozia, dandosi da fare per raccogliere fondi a sostegno della lotta calvinista in Francia. \nCon la caduta de La Rochelle nel 1628 e il successivo editto di Al\u00e8s, con cui il Re concedeva ai protestanti la libert\u00e0 di culto, la guerra religiosa termin\u00f2 di fatto ma solo nel 1631 Basnage fu autorizzato a rientrare in patria, dove riprese il suo ruolo di pastore di Carentan.\nPresiedette il sinodo generale di Alen\u00e7on del 1637 e nel 1644, come delegato di Charenton, difese attivamente i diritti dei protestanti, lavorando al contempo per favorire una riconciliazione teologica.\nNel luglio 1652, pochi mesi prima di morire, venne nominato nobile dal governo del re Luigi XIV.\nAutore di molte opere di carattere teologico e politico, nel 1612 scrisse il trattato \"Dello stato visibile e invisibile della Chiesa e della perfetta soddisfazione di Ges\u00f9 Cristo, contro la favola del Purgatorio\" che provoc\u00f2 molto scalpore negli ambienti ecclesiastici romani.\nEbbe due figli, Antoine e Henry. Quest'ultimo, rinomato avvocato al parlamento di Rouen, ne continu\u00f2 l'operato di attivista protestante."}
{"id": "468570", "revid": "110157", "url": "https://it.wikipedia.org/wiki?curid=468570", "title": "Sonzogno (editore)", "text": "La Sonzogno \u00e8 una casa editrice italiana, oggi attiva nei settori della narrativa e della saggistica di largo consumo.\nStoria.\nXIX secolo.\nNel 1804 Giovan Battista Sonzogno (1760-1822), titolare di una tipografia, cominci\u00f2 l'attivit\u00e0 di stampatore in proprio insieme coi figli Francesco e Lorenzo. Nel settembre 1807 i Sonzogno iniziarono la pubblicazione del \u00abGiornale Bibliografico Universale\u00bb, la prima pubblicazione in serie a dispense apparsa in Italia. Era costituita da 34 fascicoli per complessivi otto volumi (1807-1812).\nNel 1819 Giovan Battista inizi\u00f2 a pubblicare l'importante e fortunata \u00abCollana degli antichi storici greci volgarizzati\u00bb. Alla sua morte (1822) i due figli, Francesco e Lorenzo, continuarono l'attivit\u00e0, dapprima insieme (nel frontespizio dei loro volumi si legge: \"dalla tipografia de' fratelli Sonzogno\"), poi separatamente: Francesco prosegu\u00ec l'attivit\u00e0 di stampatore fino al 1830 (con l'indicazione nel frontespizio: \"da Francesco Sonzogno di Gio. Battista. Stampatore e Librajo. Corsia de' Servi\", poi \"dalla tipografia di Francesco Sonzogno quondam Gio. Batta stradone a S. Ambrogio \", infine dal 1829: \"contrada della Spiga in Porta Nuova\"), mentre Lorenzo si dedic\u00f2 all'attivit\u00e0 di editore (con l'indicazione nel frontespizio: \"presso l'editore Lorenzo Sonzogno libraio sulla Corsia de' Servi n. 602\").\nLorenzo spos\u00f2 Teresa Crespi, proveniente da una famiglia di facoltosi industriali milanesi. Dal 1839 cess\u00f2 di stampare libri. Il loro secondo figlio, Raffaele, si trasfer\u00ec a Roma nel 1870, dove diresse il quotidiano \u00abLa Capitale\u00bb. Il terzo figlio, Edoardo (1836-1920), dotato di spiccate capacit\u00e0 manageriali, confer\u00ec un nuovo impulso all'attivit\u00e0 paterna trasformando la tipografia in una vera e propria impresa editoriale. Nel 1861 fond\u00f2 la casa editrice vera e propria. Avendo ambizioni nettamente industriali, ma anche pi\u00f9 marcatamente letterarie dei suoi antenati (il nonno Giambattista e lo zio Francesco), riusc\u00ec a sviluppare una moderna impresa che tratt\u00f2 tutti i generi editoriali: giornali, libri, musica e cataloghi d'arte.\nGli anni d'oro della Sonzogno si estesero dal 1866 fino alla prima met\u00e0 del XX secolo. Alla stampa di libri si aggiunsero la pubblicazione di quotidiani e periodici e l'editoria musicale (Casa Musicale Sonzogno, avviata nel 1874 in concorrenza con la \"Ricordi\"). Lo stabilimento produttivo impiegava circa 200 operai, 10 macchine e tre torchi tipografici, tre macchine e quattro torchi litografici.\nNel 1881 la Sonzogno pubblicava dieci riviste:\nLa punta di diamante della produzione giornalistica della Sonzogno fu il quotidiano \"Il Secolo\". Fondato nel 1866, tre anni dopo fu affidato alla guida esperta di Ernesto Teodoro Moneta. Il successo del quotidiano spinse l'editore ad investire in nuovi macchinari: Sonzogno acquist\u00f2, primo in Italia, una macchina \"a carta perpetua\" che era in grado di fornire 250 esemplari al minuto. \"Il Secolo\", stampato in 24.000 copie, divenne in pochi anni il quotidiano pi\u00f9 venduto del Nord Italia. Gli alti ricavi di vendita permisero di comprare nel 1874 la \"Gazzetta di Milano\", che l'anno seguente venne assorbita nel \"Secolo\". Nel 1875 Sonzogno cominci\u00f2 a gestire in proprio la pubblicit\u00e0 sul Secolo: fu il primo quotidiano italiano a prendere questa iniziativa. Tra il 1875 e il 1879 fu proprietario anche di un quotidiano di Roma, la \"Gazzetta della capitale\", rilevata dopo la morte di Raffaele Sonzogno.\nLe dimensioni dell'azienda si ampliarono ulteriormente: negli anni ottanta lo stabilimento produttivo impiegava 500 operai e forniva giornalmente 60 quintali di carta. Sonzogno decise di ricapitalizzare la casa editrice ricorrendo per la prima volta al mercato. Nel 1895 fond\u00f2 una societ\u00e0 per azioni in accomandita semplice con un capitale di 1.500.000 di lire diviso in 1500 azioni. La raccolta di adesioni ebbe successo poich\u00e9 183 accomandanti acquisirono quote. Nel 1896 Edoardo Sonzogno fu determinante per la fondazione della \u00abGazzetta dello Sport\u00bb: fece incontrare Camillo Costamagna ed Eliso Rivera, i due fondatori del giornale. Per i primi anni la \u00abGazzetta\u00bb fu stampata nella tipografia Sonzogno.\nXX secolo.\nNel giro di quattro anni (1909 e 1913) Edoardo Sonzogno ridusse la propria attivit\u00e0 fino a ritirarsi a vita privata. Nel 1909 cedette il quotidiano \"Il Secolo\" (ormai in perdita e superato nelle vendite dal rivale \"Corriere della Sera\") al gruppo formato da Giuseppe Pontremoli e dalla banca Zaccaria Pisa; nel 1913 lasci\u00f2 a Riccardo (1871-1915, figlio del fratello Alberto) il settore tipografico e librario e a Lorenzo (1877-1920, figlio dello zio Francesco) la casa editrice musicale. Riccardo gest\u00ec il settore librario insieme con Alberto Matarelli (1875-1958), figlio del noto disegnatore satirico Adolfo Matarelli, gi\u00e0 collaboratore dello \"Spirito folletto\".\nLa produzione editoriale del marchio fu incentrata su narrativa e saggistica di largo consumo, con un'attenzione particolare alle tendenze e ai gusti prevalenti nella societ\u00e0. Dal 1904 al 1928 pubblic\u00f2 a Milano il mensile \"Varietas\". Dal 1914 al 1922 pubblic\u00f2 il settimanale \u00abIl Mondo\u00bb.\nNel 1915 mor\u00ec prematuramente Riccardo Sonzogno. L'attivit\u00e0 fu continuata dal socio Alberto Matarelli, che nel 1919 rilev\u00f2 la propriet\u00e0 del settore librario e fond\u00f2 la \u00abCasa Editrice Sonzogno di Alberto Matarelli\u00bb con sede in via Pasquirolo.\nNegli anni dal 1924 al 1929 Sonzogno fu editrice de \"Le Cento Citt\u00e0 d'Italia illustrate\", famosa collana di 300 monografie illustrate con fotografie di tutti i luoghi e monumenti notevoli italiani, monumentale repertorio fotografico dell'Italia dell'epoca. Altra popolare collana fu \"Il Romanzo d'Avventure\" (1924-1936), diretta da Guglielmo Stocco.\nNell'agosto 1943 macchinari e archivio vennero distrutti dai bombardamenti della Seconda guerra mondiale.\nNel 1980 la Sonzogno entr\u00f2 a far parte del gruppo editoriale Fabbri, che nel 1990 conflu\u00ec a sua volta in RCS MediaGroup.\nOggi.\nNel 2010 Marsilio rileva il marchio Sonzogno e il suo catalogo.\nNel 2016 il gruppo Marsilio, dopo essere stato acquistato (insieme all'intero settore libri di RCS Mediagroup) da Mondadori, viene ricomprato dalla societ\u00e0 GEM della famiglia De Michelis per il 94%. L'operazione di cessione era stata richiesta dall'Autorit\u00e0 Garante della Concorrenza e del Mercato per evitare la concentrazione del mercato libraio da parte di Arnoldo Mondadori Editore.\nSonzogno oggi si rivolge a un pubblico prettamente femminile, seguendone e interpretandone gusti e interessi, dalla manualistica alla narrativa italiana e straniera di largo consumo. \nNell'ambito della narrativa, Sonzogno spazia dalle saghe di ampio respiro ai thriller, dai romanzi femminili tradizionali o di genere rosa alle commedie sentimentali brillanti. Tra gli autori di maggior richiamo Carol Bolt, Helen Fielding (autrice del \"Diario di Bridget Jones\"), Fannie Flagg, Cecilia Ahern, Kathleen E. Woodiwiss, Rosemary Rogerse e l'ormai classica Liala.\nNel 2015 ha avuto grande successo la pubblicazione del libro \"L'intestino felice\" di Giulia Enders, medico di professione, che, spiegando con linguaggio accessibile e spiritoso \"l'organo meno conosciuto del nostro corpo\", ha venduto in Germania in pi\u00f9 di 1 milione di copie (2014)."}
{"id": "468571", "revid": "767487", "url": "https://it.wikipedia.org/wiki?curid=468571", "title": "Poveri ma belli", "text": "Poveri ma belli \u00e8 un film del 1957 diretto da Dino Risi. \u00c8 il primo film della trilogia che comprende anche \"Belle ma povere\" del 1957 e \"Poveri milionari\" del 1959.\nIl film \u00e8 stato poi selezionato tra i 100 film italiani da salvare.\nTrama.\nRomolo e Salvatore sono due giovani, belli e solari, che hanno vissuto a stretto contatto sin da bambini, abitando nello stesso palazzo nel centro di Roma, un edificio popolare a piazza Navona. Romolo lavora come commesso nel negozio di dischi dello zio; Salvatore fa il bagnino sul lungo Tevere. Entrambi ne approfittano per corteggiare tutte le belle ragazze che capitano da loro.\nUna mattina, mentre vanno a lavorare, i due amici si imbattono in Giovanna, una bellissima ragazza, con un seno sempre in mostra, che lavora nel negozio di sartoria per uomini del padre. I due provano a corteggiarla, ma lei si fa beffe di loro. Poche ore dopo, per\u00f2, Romolo la rivede e, con il pretesto di farsi fare un vestito, inizia a familiarizzare con lei. Il pomeriggio, \u00e8 il turno di Salvatore: passa davanti alla sartoria e si offre di accompagnare Giovanna a casa. Il fatto \u00e8 che ad entrambi lei d\u00e0 appuntamento per la sera, allo stesso posto.\nDopo lo scorno iniziale, i due decidono di passare entrambi la serata con lei. Salvatore \u00e8 pi\u00f9 intraprendente e riesce a strappare un bacio a Giovanna. Romolo, pi\u00f9 introverso, lascia inizialmente il campo all'amico; ma dopo il ballo torna sotto e strappa anche lui un bacio. Giovanna gioca con i due amici, dispensando baci e mostrando ritros\u00ece improvvise; e la rivalit\u00e0 fra i due inizia a mettere in crisi la loro amicizia. \u00c8 Romolo il primo ad avere la meglio, fidanzandosi ufficialmente con Giovanna. Ma Salvatore non si d\u00e0 per vinto e tenta di tutto per distogliere Giovanna dal rivale. E alla fine riesce a far pendere i favori della ragazza dalla sua parte.\nDopo aver vissuto un breve fidanzamento con entrambi i ragazzi, Giovanna si rende conto di essere ancora innamorata del suo ex, Ugo, che incontra nello stabilimento balneare \"Il Ciriola\" sulle sponde del Tevere, dove Salvatore fa il bagnino. Rimasti soli i due ragazzi si accorgono dell'amore provato nei loro confronti dalle rispettive sorelle, Marisa ed Annamaria. Salvatore s'innamorer\u00e0 della sorella di Romolo e Romolo di quella di Salvatore.\nProduzione.\nInizialmente era stato espresso interesse alla produzione da Carlo Ponti. In quella fase, i tre protagonisti sarebbero dovuti essere Walter Chiari, Ugo Tognazzi e Sophia Loren. Fu invece prodotto da Silvio Clementelli, per conto di Titanus, con protagonisti Maurizio Arena, Renato Salvatori e Marisa Allasio. Il film fu girato nell'estate del 1956, per gli interni negli studi Titanus alla Farnesina, e per gli esterni intorno a Piazza Navona, dove si trova la sartoria di Giovanna, oltre che nel barcone dello Stabilimento balneare sul Tevere \"Il Ciriola\", gi\u00e0 luogo di alcune sequenze del film Vacanze romane del 1953.\nDistribuzione.\nLa pellicola venne proiettata nelle sale, in prima, all'inizio del gennaio 1957.\nIncassi.\nL'incasso accertato, sino a tutto il 30 giugno 1965, fu di 996.025.603 lire."}
{"id": "468572", "revid": "755885", "url": "https://it.wikipedia.org/wiki?curid=468572", "title": "Una mattina", "text": "Una mattina \u00e8 il settimo album in studio del pianista italiano Ludovico Einaudi, pubblicato il 6 settembre 2004 dalla Decca Records."}
{"id": "468574", "revid": "125851870", "url": "https://it.wikipedia.org/wiki?curid=468574", "title": "Carlo Buora", "text": "Dopo la laurea in economia e commercio presso l'Universit\u00e0 Bocconi di Milano, inizia la sua carriera professionale nell'area finanziaria della Banca Nazionale del Lavoro. Nel 1979 ricopre il ruolo di responsabile dell'area finanza e amministrazione della Merloni Finanziaria.\nDal 1982 \u00e8 direttore finanziario della Snia Viscosa. Nel 1984 in seguito all'acquisto da parte della Fiat dell'azienda Snia Viscosa entra a far parte del Corporate Fiat e nel 1989 viene nominato vicedirettore generale di Telettra. Un'esperienza che dura poco, nello stesso anno lascia il Gruppo Fiat e assume il ruolo di direttore generale del Gruppo Benetton.\nNel 1991 si trasferisce alla Pirelli dove otto anni pi\u00f9 tardi diviene amministratore delegato.\nIn seguito all'acquisizione di Telecom Italia da parte del gruppo guidato da Marco Tronchetti Provera, dal 2001 assume il ruolo di amministratore delegato dell'azienda telefonica.\nAttualmente Carlo Buora siede nei consigli di amministrazione di Pirelli &amp; C. Real Estate, Olimpia SpA, Mediobanca, e RAS. \u00c8 componente del comitato esecutivo di RCS MediaGroup.\nCon le dimissioni di Marco Tronchetti Provera del 15 settembre 2006, Buora assume la carica di Vice Presidente Esecutivo di Telecom Italia.\nIl 6 novembre 2006 Carlo Buora si dimette da ogni carica ricoperta alla Pirelli.\nDal 6 aprile 2007, in occasione delle dimissioni del presidente Telecom Guido Rossi, svolge ad interim il ruolo di presidente della societ\u00e0.\nIn un'assemblea Telecom viene subissato di rimproveri da parte di Beppe Grillo in veste di piccolo azionista. \nIl 14 luglio 2008 la Procura della Repubblica di Milano deposita le 350 pagine dell'avviso di chiusura delle indagini\n, dopo aver convocati in Procura, come ultimo atto investigativo, i vertici Telecom di allora, Marco Tronchetti Provera (ex presidente) e Carlo Buora (ex amministratore delegato) in quanto persone informate sui fatti.\nPer non aver vigilato sulla propria security e sui metodi usati per avere le informazioni, il gruppo Telecom (unitamente al gruppo Pirelli) risulta indagato in base alla legge 231 sulla responsabilit\u00e0 amministrativa delle societ\u00e0, pur non essendo stati mossi addebiti contro l'ex presidente Tronchetti Provera e l'ex amministratore delegato Telecom. Una lunga serie di reati sono stati invece contestati a 34 persone, accusate a vario titolo di aver messo in piedi una vera e propria associazione a delinquere al cui vertice c'era l'ex capo della security Giuliano Tavaroli. Nelle interviste rilasciate nei giorni successivi alla chiusura delle indagini, Tavaroli si difende dando la propria versione dei fatti e scaricando le responsabilit\u00e0 sui suoi superiori (tra cui Tronchetti Provera), che gli avrebbero commissionate le indagini poi risultate illecite"}
{"id": "468575", "revid": "6923", "url": "https://it.wikipedia.org/wiki?curid=468575", "title": "Henry Basnage", "text": "Pubblic\u00f2 i \"Commentari ai costumi del paese e ducato di Normandia\".\nSuo figlio Henry (Rouen 1657 - L'Aia 1710) avvocato anch'egli, riparato in Olanda dopo la revoca dell'editto di Nantes, guid\u00f2 la controversia contro Jurieu e cur\u00f2 una nuova edizione del \"Dizionario\" di Fureti\u00e8re."}
{"id": "468579", "revid": "339392", "url": "https://it.wikipedia.org/wiki?curid=468579", "title": "Sherry e Terry", "text": ""}
{"id": "468580", "revid": "1924342", "url": "https://it.wikipedia.org/wiki?curid=468580", "title": "Le onde (album)", "text": "Le Onde \u00e8 un album del 1996 di Ludovico Einaudi.\nRegistrato tra il 15 e il 18 giugno 1996 alla Villa Giulini di Briosco (MB) per BMG Ricordi \nDescrizione.\nNel \"booklet\" interno si pu\u00f2 leggere il pensiero di Einaudi come una chiave di lettura del disco:\nNel 2007 l'album \u00e8 stato ristampato in edizione discbox slider, pi\u00f9 economica e in cartone."}
{"id": "468582", "revid": "767487", "url": "https://it.wikipedia.org/wiki?curid=468582", "title": "Family Entertainment", "text": "Family Entertainment \u00e8 il secondo album del gruppo di rock progressivo inglese Family, pubblicato nel 1969 dalla Reprise Records."}
{"id": "468583", "revid": "994818", "url": "https://it.wikipedia.org/wiki?curid=468583", "title": "Beghine e begardi", "text": "Beghine e begardi sono i nomi che, a partire dal XIII secolo, furono utilizzati per indicare membri di associazioni religiose formatesi al di fuori della struttura gerarchica della Chiesa cattolica con lo scopo di una rinascita spirituale della persona tramite una vita monastica ma senza voti. Questi movimenti sorsero nelle Fiandre intorno al 1150 e si diffusero largamente in Germania e in Francia, e, in misura minore, in Italia, dove la Chiesa romana cerc\u00f2 di incanalare la religiosit\u00e0 femminile entro forme monastiche tradizionali. Sebbene non si basassero necessariamente su presupposti eterodossi, queste associazioni, alle quali si era ammessi senza pronunciare i voti, ben presto caddero in sospetto di eresia a causa della loro interpretazione esclusivamente letterale delle Sacre Scritture. Tradussero infatti i testi in francese: Bibbie vernacolari, contenenti errori di traduzione e passi ritenuti eretici, divennero ampiamente disponibili al pubblico a Parigi.\nFurono influenzate dagli insegnamenti degli albigesi e dai Fratelli del Libero Spirito, la cui dottrina fior\u00ec nei pressi di Colonia nello stesso periodo e fu condannata come eretica. I termini beghina e begardo erano probabilmente utilizzati con connotazione dispregiativa e derisoria da parte dei membri delle istituzioni ecclesiali pi\u00f9 antiche che guardavano con sospetto e timore la nascita in seno alla Chiesa di simili movimenti, anche a causa del loro radicale rifiuto verso qualunque legge, comando o norma sociale. Non a caso poche di queste associazioni di laici saranno con il tempo inquadrate nell'ortodossia.\nEtimologia.\nNel corso dei secoli, l'etimologia dei termini \"beghine\" e \"begardi\" \u00e8 stata oggetto di controversie. Ad esempio, l'edizione del 1911 dell'Enciclopedia Britannica menzionava la leggenda che il nome derivasse da Lambert le B\u00e8gue, un prete di Liegi, che, intorno al 1170, predic\u00f2 una dottrina basata sull'idea di un'associazione di donne che si dedicassero a una vita religiosa senza prendere i voti monastici. Gli oppositori dell'idea di B\u00e8gue chiamarono queste donne beghine. L'Enciclopedia Britannica respingeva le tesi secondo cui il nome deriverebbe da Begga di Andenne o da un'immaginaria vecchia parola sassone, \"beggen\", che significherebbe \"mendicare\" o \"pregare\". L'edizione odierna della Britannica definisce tuttavia \"incerta\" l'origine etimologica della parola che sarebbe comunque nata come termine dispregiativo.\nNel corso del XX secolo, \u00e8 stata avanzata un'altra ipotesi: i termini deriverebbero da \"albigesi\", un altro movimento ereticale diffuso in Europa tra il XII e il XIV secolo. Alcune enciclopedie, invece, tendono a non prendere in considerazione quest'ultima derivazione.\nIl movimento \u00e8 legato alle personalit\u00e0 di santa Giuliana di Mont-Cornillon, la beata Maria d'Oignies, Cristina di Saint-Trond, Isabella di Huy, ed Eva, la reclusa di Saint-Martin.\nLe beghine.\nAll'inizio del XII secolo vi erano nelle Fiandre donne che vivevano da sole, vedove o non maritate, e che si dedicavano alla preghiera e alle opere di bene senza aver preso i voti. In un primo momento il numero era abbastanza esiguo ma in seguito, nel corso del secolo e verso la fine dello stesso, crebbe notevolmente. Questo era il periodo delle Crociate e le citt\u00e0 e i villaggi brulicavano di donne sole. Questi gruppi di donne avevano le loro abitazioni ai margini della citt\u00e0 all'interno delle quali sostentavano i poveri e i mendicanti. All'inizio del XIII secolo si formarono veri e propri gruppi comunitari chiamati beghinaggi.\nLe beghine non erano suore perch\u00e9 non avevano mai preso i voti, avrebbero potuto tornare alla vita precedente o anche sposarsi se l'avessero voluto, e non avevano mai rinunciato alle loro propriet\u00e0. Se una beghina non aveva nulla, non chiedeva n\u00e9 accettava l'elemosina, ma si sostentava lavorando o con l'insegnamento ai figli dei borghesi. Viveva nel chiostro durante il tempo del suo noviziato ma poi, alla fine di questo, ritornava alla sua dimora e, se poteva permetterselo, si circondava anche di servi personali. Lo stesso obiettivo nella vita, gli stessi insegnamenti ricevuti, e la comunit\u00e0 di culto erano gli unici legami che aveva con le sue compagne.\nNon c'era una casa-madre, n\u00e9 regole comuni, n\u00e9 un ordine gerarchico comune; ogni comunit\u00e0 adottava un proprio modo per il conseguimento degli obiettivi, anche se molti gruppi adottavano uno stile di vita francescano. Queste comunit\u00e0 sono state molto diverse tra loro per quanto riguarda lo status sociale dei loro membri; alcuni gruppi ammettevano solo dame di alto grado, altri erano esclusivamente riservati alle persone in condizioni umili, altri ancora aprivano le loro porte a donne di ogni condizione, e questi erano i gruppi comunitari pi\u00f9 grandi. Molti, come il beghinaggio di Gand, erano formati da migliaia di membri.\nQuesta istituzione semi-monastica, mirabilmente adattata alle necessit\u00e0 spirituali e sociali dell'epoca, si diffuse rapidamente in tutto il territorio e presto cominci\u00f2 a esercitare una profonda influenza sulla vita religiosa del popolo. Ciascuna di queste istituzioni era un centro ardente di misticismo e non erano i monaci, che per lo pi\u00f9 abitavano in campagna, e nemmeno il clero secolare, ma le beghine e i begardi a plasmare il pensiero e la vita religiosa della popolazione urbana dei Paesi Bassi di quel periodo. Ci furono beghinaggi a Mechelen gi\u00e0 nel 1207, a Bruxelles nel 1245, a Lovanio prima del 1232, ad Anversa nel 1234, a Bruges nel 1244, e dalla fine del secolo non c'era quasi un comune nei Paesi Bassi che non avesse il suo beghinaggio, mentre molte delle grandi citt\u00e0 ne avevano due o tre o anche di pi\u00f9.\nNel corso del XIII secolo, la dottrina tendeva a diventare pi\u00f9 mistica e basata sempre meno sul lavoro manuale come fonte di sostentamento; spesso le beghine finivano per chiedere l'elemosina. In alcuni casi, questo spostamento verso il misticismo caus\u00f2 problemi per le beghine. Ad esempio, Marguerite Porete, una beghina francese, fu bruciata sul rogo a Parigi nel 1310. Fu condannata dalla Chiesa cattolica per eresia e accusata di appartenere ai Fratelli del Libero Spirito ma i veri motivi che portarono all'esecuzione non sono ancora del tutto chiari. Un motivo potrebbe essere il fatto che si oppose alla censura dello \"Speculum simplicium animarum\" (\"Lo specchio delle anime semplici\"), un suo libro che la Chiesa tent\u00f2 di togliere dalla circolazione.\nDal XIV secolo alcune comunit\u00e0 furono assorbite da ordini monastici e dagli ordini mendicanti, mentre altre si trasformarono in flagellanti o in altri ordini le cui dottrine erano considerate eretiche. Nel 1311, papa Clemente V accus\u00f2 le beghine di diffondere l'eresia, e furono represse sotto Giovanni XXII, Urbano V e Gregorio XI. Sono state riabilitate nel XV secolo da Eugenio IV. La maggior parte di questi istituti sono stati soppressi durante i disordini religiosi del XVI secolo o durante gli anni tempestosi verso la fine del XVIII secolo, ma alcuni conventi di beghine sopravvissero fino al ventesimo secolo in alcune parti del Belgio, come quelli di Bruges, Lier, Mechelen, Lovanio e Gand, comunit\u00e0 che contavano quasi un migliaio di membri nel 1905; l'ultima beghina del Belgio, la sorella Marcella Pattijn, 88 anni, viveva in una casa di riposo nel 2008, a Kortrijk ed \u00e8 morta il 14 aprile 2013. Con lei si chiude la vicenda storica del movimento beghinale.\nIl beghinaggio di Amsterdam ebbe il merito di aver notevolmente influenzato lo sviluppo della citt\u00e0 nel Basso Medioevo, sopravvisse alla Riforma come comunit\u00e0 cattolica, anche se la parrocchia fu sequestrata e donata agli inglesi puritani in esilio. L'ultima beghina di Amsterdam mor\u00ec nel 1971 ma il beghinaggio resta uno dei pi\u00f9 noti punti di riferimento della citt\u00e0.\nBench\u00e9 le sue tracce architetturali siano visibili solo in Olanda e soprattutto in Belgio, dove 13 beghinaggi sono dal 1998 iscritti dall'UNESCO come patrimonio mondiale dell'umanit\u00e0, il movimento beghinale \u00e8 stato un fenomeno spiccatamente europeo.\nI begardi.\nLa rinascita religiosa diffusasi con le beghine port\u00f2 alla nascita di una dottrina simile anche per gli uomini. Gli uomini che cominciarono a seguire le orme delle beghine furono denominati \"begardi\". I begardi erano tutti laici, e, come le beghine, non erano vincolati da voti e le regole di vita che osservavano non erano uniformi. I membri di ogni comunit\u00e0 erano soggetti solo ai propri superiori locali ma non possedevano propriet\u00e0 private. Ogni gruppo aveva una cassa comune e i fratelli abitavano sotto lo stesso tetto, e mangiavano allo stesso tavolo. In molti casi considerarono legittima l'appropriazione dei beni altrui, giustificando l'omicidio in caso di proteste da parte del legittimo proprietario: \"Mentire, barare, rubare, uccidere: tutto era giustificato. Vi sono prove che queste erano in effetti pratiche comuni tra i begardi ed i Fratelli dello Spirito Libero\".\nErano per la maggior parte, anche se non sempre, uomini di umili origini, tessitori, tintori, addetti alle gualchiere, e cos\u00ec via, e furono fortemente connessi con le attivit\u00e0 artigianali delle citt\u00e0 in cui risiedevano. I begardi erano spesso uomini a cui il fato non aveva riservato un buon destino, uomini che avevano spezzato ogni rapporto con gli amici o con la stessa famiglia a causa di qualche evento negativo, oppure uomini che, a causa di problemi di salute o dell'avanzare dell'et\u00e0, o a causa di un incidente, non erano in grado di vivere da soli. \nSe i borghi medievali dei Paesi Bassi avevano trovato nel beghinaggio una soluzione a molti dei problemi riguardanti le donne, la creazione delle comunit\u00e0 di begardi offriva una soluzione, almeno parziale, alla questione riguardante gli operai o gli uomini addetti ad attivit\u00e0 logoranti che giungevano a un certo punto della loro vita in cui non erano pi\u00f9 in grado di sostentare loro stessi.\nGrazie alla loro intima connessione con le corporazioni di artigiani e operai, queste istituzioni furono in grado di influenzare in larga misura la vita religiosa della popolazione, modellandone opinioni e credo per oltre duecento anni.\nRapporto con la Chiesa.\nConsiderando le classi sociali da cui i begardi erano generalmente reclutati e il fatto che le loro comunit\u00e0 religiose non erano sotto lo stretto controllo ecclesiastico, non \u00e8 sorprendente constatare che alcune comunit\u00e0 a poco a poco avessero sviluppato credi e opinioni non in armonia con la Chiesa cattolica. Le apparenti tendenze eretiche dei begardi e delle beghine provocarono provvedimenti disciplinari, a volte gravi, da parte dell'autorit\u00e0 ecclesiastica. Diverse restrizioni furono emanate contro il loro movimento dai sinodi di Fritzlar (1259), Magonza (1261), Eichst\u00e4tt (1282), e le loro attivit\u00e0 furono proibite in quanto \"non approvate\" dal sinodo di B\u00e9ziers (1299).\nLa loro dottrina fu inoltre condannata dal concilio di Vienne (1312), ma questa sentenza fu in parte mitigata da Giovanni XXII (1321) che permise alle beghine di riprendere il loro stile di vita e di portare avanti la dottrina.\nI begardi erano pi\u00f9 ostinati e durante il XIV secolo furono pi\u00f9 volte condannati dalla Santa Sede, dai vescovi (in particolare in Germania), e dall'Inquisizione. Ma non furono condannati in toto da tutto il mondo cattolico. In loro favore Gregorio XI (1374-1377) e Bonifacio IX (1394) indirizzarono bolle pontificie ai vescovi di Germania e dei Paesi Bassi. Anche la Catholic Encyclopedia ammette, d'altra parte, che tra i begardi vi erano uomini di fede e di piet\u00e0.\nUn'eco della posizione teologica dei begardi si trova nella dottrina del quietismo.\nDeclino.\nPrima della fine del Medioevo, le comunit\u00e0 dei begardi erano in pieno declino; nel 1631 c'erano solo 2 487 membri. Il loro numero diminu\u00ec con il declino del commercio di tessuti, e, una volta che l'industria mor\u00ec, si ridusse sempre pi\u00f9 gradualmente. In Belgio il numero pi\u00f9 alto di queste fondazioni, in epoca medievale, \u00e8 stato di 94, ma nel 1734 si erano ridotte a sole 34, e nel 1856 a 20. Nel corso di un periodo di quasi due secoli, tra il 1631 e il 1828, la comunit\u00e0 era pi\u00f9 che dimezzata, arrivando a 1 010 membri.\nSeconda ondata.\nUna seconda ondata del movimento delle beghine \u00e8 stata identificata da Jean Hughes Raber. Avvenne nel XVII secolo, incoraggiata e sostenuta dall'arcivescovo Matthias Hovius che contribu\u00ec a risollevare il beghinaggio di Mechelen. Per quanto riguarda la fine di questa seconda ondata, secondo Raber non c'\u00e8 una data definita e altri movimenti laici femminili nel XX secolo sarebbero estensioni dei movimenti delle beghine.\nRiferimenti letterari.\nNel suo romanzo \"Vita e opinioni di Tristram Shandy, gentiluomo\", Laurence Sterne narra la descrizione di una beghina fatta da Corporal Trim.\nIl primo romanzo di Fran\u00e7oise Mallet-Joris, \"The Illusionist\", ha come titolo francese \"Le Rempart des B\u00e9guines\". Questo \u00e8 il nome della strada della citt\u00e0 fiamminga di Gers (Belgio) dove Tamara, una cortigiana, vive isolata dalla mortificante societ\u00e0 borghese. Tamara \u00e8 aiutata da un industriale, che la contatta di tanto in tanto, ma la sua passione \u00e8 per le donne, e il romanzo descrive i suoi tentativi di seduzione della figlia quindicenne dell'uomo.\nIl romanzo \"La casa del Santo Sangue\" (1930) di Marino Moretti \u00e8 ambientato nel beghinaggio di Bruges.\nNel romanzo di Umberto Eco \"Il nome della rosa\", i begardi sono spesso citati tra i movimenti eretici che l'Inquisizione ha intenzione di perseguitare, e viene sottolineata la difficolt\u00e0 nel distinguere tutti i movimenti spirituali, cos\u00ec come nel decidere quali sono eretici e quali no.\nNel romanzo \"Mondo senza fine\", di Ken Follett, le beghine sono citate da due personaggi del romanzo, esattamente da una suora, Madre Cecilia, mentre parla con Caris, la figlia del lanaiolo.\nIl romanzo \"I maestri oscuri\" della scrittrice inglese Karen Maitland \u00e8 interamente incentrato sul tentativo di installazione di un beghinaggio sulle sponde inglesi nel XIV secolo.\nNel romanzo \"La spada e il calice\" di Bernard Cornwell, Genevi\u00e8ve, una giovane condannata al rogo in quanto accusata ingiustamente di essere beghina, viene salvata da Thomas di Hookton che, perdutamente innamorato, continua la ricerca del Graal con lei al suo fianco.\nNel romanzo \"La donna allo specchio\" di \u00c9ric-Emmanuel Schmitt una delle protagoniste, Anne, entra nel beghinaggio di Bruges.\nNel romanzo \"Chiara di Assisi - Elogio della disobbedienza\" Dacia Maraini descrive in poche, ma esaustive, parole e i compiti delle beghine e la polemica che nasce con la chiesa cattolica.\nNel romanzo \"La notte delle beghine\" di Aline Kiner (ed. Neri Pozza), \u00e8 narrata la vita di un gruppo di beghine a Parigi e la vicenda di Marguerite Porete.\nIl \"beghino\" \u00e8 citato nella canzone \"Delitto di paese\" di Fabrizio De Andr\u00e9."}
{"id": "468584", "revid": "46931", "url": "https://it.wikipedia.org/wiki?curid=468584", "title": "Beghini", "text": ""}
{"id": "468585", "revid": "46931", "url": "https://it.wikipedia.org/wiki?curid=468585", "title": "Beghine", "text": ""}
{"id": "468589", "revid": "1305772", "url": "https://it.wikipedia.org/wiki?curid=468589", "title": "Vittorio Mincato", "text": "Biografia e carriera professionale.\nLa carriera professionale di Vittorio Mincato \u00e8 segnata profondamente dal legame con l'Eni. \nNel 1957 \u00e8 entrato all'Eni con la qualifica di impiegato tirocinante, uscendone nel 2005 dopo esserne stato amministratore delegato dal 1998 al 2005.\nNel corso della sua carriera all'Eni si \u00e8 occupato di industria tessile (Lanerossi, della quale \u00e8 stato direttore amministrativo e finanziario e consigliere di amministrazione), di industria meccanica (Savio, della quale \u00e8 stato presidente, realizzandone la privatizzazione), di industria petrolchimica (EniChem, della quale \u00e8 stato presidente, realizzando la privatizzazione di numerosi business, dalla detergenza alle fibre, dal PVC ai fertilizzanti e alla chimica fine\u2026). Dell'Eni \u00e8 stato anche direttore amministrativo, direttore delle risorse umane e dell'organizzazione, assistente del presidente.\nNel triennio 2002-2004 \u00e8 stato membro del CNEL (Consiglio Nazionale dell'Economia e del Lavoro).\nDal 2002 al 2003 \u00e8 stato vicepresidente di Confindustria.\nNel 2003 ha ricevuto il premio Tiepolo dalla Camera di Commercio e Industria Italiana per la Spagna.\nDal 2004 al 2008 \u00e8 stato vicepresidente dell'Unione degli Industriali e delle imprese di Roma (aderente a Confindustria).\nNel triennio 2005-2007 \u00e8 stato presidente di Poste Italiane.\nDal 2005 al 2011 \u00e8 stato, come indipendente, componente del Consiglio di Amministrazione della \"nuova\" Parmalat di cui \u00e8 stato anche membro del Comitato del contenzioso.\nDal 2005 all'aprile 2012 \u00e8 stato consigliere di amministrazione e membro del Comitato di controllo interno della Fiat.\nDal 2007 al 2009 \u00e8 stato presidente di Assonime (Associazione fra le societ\u00e0 italiane per azioni).\nSempre dal 2007 ha ricoperto la carica di presidente della Fondazione CUOA (il mandato, scaduto nel 2011, gli \u00e8 stato prorogato fino alla nomina del successore, Matteo Marzotto, nominato il 25 giugno 2013).\nDal 1\u00ba ottobre 2008 al 1\u00ba ottobre 2013 \u00e8 stato presidente della Camera di Commercio di Vicenza. \nDal 2009 al 2010 \u00e8 stato presidente dell'Azienda speciale \"Vicenza Qualit\u00e0\" e dell'Immobiliare Fiera di Vicenza S.p.A. \n\u00c8 stato presidente della Fondazione Giacomo Rumor - Centro Produttivit\u00e0 Veneto, dal 2009 al maggio 2011, presidente del Centro estero delle Camere di Commercio del Veneto; \u00e8 stato consigliere di amministrazione di Italconsult s.r.l. e di Tecno Holding S.p.A..\nDal 2009 al maggio 2011 \u00e8 stato vicepresidente di Nordest Merchant (banca d'affari della Banca Popolare di Vicenza) e dall'aprile 2011 \u00e8 presidente di NEM SGR spa (societ\u00e0 di gestione di fondi comuni di investimento mobiliare di tipo chiuso della Banca Popolare di Vicenza).\nImpegni attuali.\nDal 2005 \u00e8 presidente della casa editrice Neri Pozza editore S.p.A. di Vicenza\nIl 15 aprile 2013 \u00e8 stato nominato dal CdA di Finmeccanica SpA componente di un Comitato che ha il compito di individuare i criteri e i comportamenti ai quali un Gruppo di dimensioni e presenza mondiale deve attenersi al fine di conformarsi a nuove e pi\u00f9 elevate best practices. \nOnorificenze.\nDal 2001 \u00e8 membro dell'Accademia Olimpica di Vicenza.\nInteressi personali.\nLa musica, e Wagner in particolar modo, \u00e8 una delle sue passioni. \u00c8 stato membro del Consiglio di Amministrazione della Fondazione Teatro alla Scala di Milano e del Consiglio di Amministrazione dell'Accademia Nazionale di Santa Cecilia di Roma."}
{"id": "468591", "revid": "180559", "url": "https://it.wikipedia.org/wiki?curid=468591", "title": "Befanata", "text": "La Befanata \u00e8 la canzone della Befana, cantata in Toscana da gruppi di fanciulli o di adulti, che, accompagnati di solito da strumenti musicali, vanno di porta in porta la sera del 5 gennaio, per propiziarsi la Befana e sollecitare le strenne.\nOrigini del brano e tradizioni.\nLa tradizione \u00e8 molto viva soprattutto nella zona del Monte Amiata, in Lucchesia e nella Montagna Pistoiese, ma \u00e8 attestata anche fuori della Toscana, ad esempio a Latera (VT) dove la tradizione della Befana \u00e8 ben radicata da anni. La befanata laterese \u00e8 composta dal Befano, dalla Befana e dal conte di Buon'Umor, una sorta di banditore che in fase di questua passando per le case del paese legge la seguente formula: \"La Befana ed il suo gentil consorte con il conte di Buon'Umor chiedono di essere ospitati nella vostra gentile dimora e di essere trattati con amore come con amore chiedono...\". La famiglia cos\u00ec \"visitata\" pone nella cesta dei questuanti beni alimentari o anche denaro. La befanata laterese \u00e8 particolare in quanto eseguita da un gruppo musicale tipo banda che accompagna la Befana per le vie del paese.\nValentano e Faleria.\nIn alcuni paesi di Romagna, Marche, Umbria e Lazio la stessa tradizione \u00e8 comunemente chiamata Pasquella.\nCorrisponde, negli altri paesi europei e soprattutto in quelli scandinavi, ai canti delle strenne."}
{"id": "468593", "revid": "345405", "url": "https://it.wikipedia.org/wiki?curid=468593", "title": "Vimercate", "text": "Vimercate (\"Vimercaa\" in dialetto brianzolo) \u00e8 un comune italiano di abitanti della provincia di Monza e della Brianza. \u00c8 al centro del territorio chiamato Vimercatese.\nGeografia fisica.\nTerritorio.\nVimercate si trova nella pianura Padana, al limite meridionale delle colline della Brianza e a nord-est di Milano, da cui dista 17 km. Dista inoltre 8\u00a0km da Monza, 35\u00a0km da Bergamo e 31\u00a0km da Lecco.\nNella parte orientale \u00e8 attraversata dal torrente Molgora che vi scorre da nord - proveniente dal Comune di Usmate Velate - a sud, verso il confinante Comune di Burago di Molgora.\nClima.\nVimercate, secondo la classificazione dei climi di K\u00f6ppen, gode di un clima temperato delle medie latitudini, piovoso o generalmente umido in tutte le stagioni e con estati molto calde e afose con temperature che non superano mediamente i 35\u00a0\u00b0C.\nLe precipitazioni si concentrano in primavera e in autunno, con un minimo nei mesi estivi e invernali.\nDurante l'inverno sono possibili (ma non molto frequenti) precipitazioni nevose.\nGeografia antropica.\nOltre al capoluogo, il Comune comprende diverse frazioni, di cui le principali sono Oreno, Ruginello e Velasca.\nLa parte settentrionale del capoluogo \u00e8 composta dal rione di San Maurizio, mentre quello di Oldaniga si pone tra la frazione di Ruginello ed il centro di Vimercate.\nOrigini del nome.\nIl toponimo pare derivi dal latino \"Vicus Mercati\" con il significato di \"villaggio del mercato\", ma c'\u00e8 anche chi ritiene che il nome originario fosse \"Vicus Martius\", cio\u00e8 \"villaggio sacro a Marte\". Il nome fu influenzato anche dal latino \"villa\" e fu chiamato per un certo periodo \"Vilmercato\" o \"Vimercato\".\nStoria.\nVimercate \u00e8 una citt\u00e0 che conserva ancora parte dell\u2019assetto originale dell\u2019abitato romano nella propria maglia urbanistica; oggi, quello che era un piccolo \"vicus\" \u00e8 stato inglobato nel centro storico.\nNelle \"Memorie delle guerre contra la signoria di Venezia\" di Cristoforo da Soldo, memorie quattrocentesche che troviamo nel tomo 21 del Muratori (\"Rerum Italicarum Scriptores etc.\" Milano, 1732), il luogo \u00e8 sempre ricordato come \"Vilmercato\"; dovrebbe quindi derivare da \"Villa mercatus\" e significare che gi\u00e0 in tempi lontani era sede di scambi commerciali, se non forse anche di una fiera agreste annuale; tuttora ospita un frequentato mercato settimanale al dettaglio.\nLe memorie della Vimercate romana sono oggi custodite in parte al Museo del Territorio vimercatese (MUST), in parte al Museo civico Carlo Verri di Biassono (in attesa di essere trasferite a breve nel MUST); pochissimo ormai rimane di testimonianze visibili nell'abitato moderno: una di queste \u00e8 un frammento di un\u2019epigrafe incastonato in un muro di una casa di corte nel viale principale della citt\u00e0, via Vittorio Emanuele II. Percorrendo questa strada si calpesta l\u2019antico tratto perimetrale del \"vicus\" romano.\nMonumenti e luoghi d'interesse.\nCollegiata di Santo Stefano.\nLa chiesa anticamente collegiata prepositurale plebana di Santo Stefano, databile intorno al XIII secolo, era la sede dell'Antica Pieve di Vimercate, soppressa nel 1972 a favore dell'odierno \"Decanato di Vimercate\", di cui \u00e8 il cuore.\nSantuario della Beata Vergine del Rosario.\nIl Santuario della Beata Vergine del Rosario sorge a pochi metri dalla Collegiata. Attualmente \u00e8 la sede principale della parrocchia e del decanato, visto che la collegiata \u00e8 utilizzata solo nei giorni di festa o per qualche occasione particolare.\nPonte di San Rocco.\nFondato sui resti di un preesistente ponte romano del III secolo, nel XII secolo gli venne sovrapposta una porta difensiva, quella occidentale, citata per la prima volta nel 1153 come \"Porta de Moriano\" e pi\u00f9 bassa della struttura attuale. Nel XIV secolo fu eretta la porta orientale e sopraelevata quella verso il borgo, portando il complesso vicino all'aspetto attuale.\nNel corso dell'Ottocento venne interrata l'ultima arcata orientale, mentre il ponte divenne oggetto di stampe e illustrazioni: da questo periodo l'immagine del ponte fu simbolo di Vimercate.\nLa torre ovest, verso il centro cittadino, \u00e8 di pianta trapezoidale e deriva dalla somma di due diversi interventi. Il pi\u00f9 antico \u00e8 costituito dalla porta-torre della fine del XII secolo, con portale concluso da due archi, uno in pietra e l'altro in mattoni. I resti dell'antica porta sono ancora perfettamente conservate e visibili nella parte inferiore, dove su tutti e tre i lati si notano i merli alla guelfa, in laterizio, della Porta de Moriano. Sull'arco in pietra \u00e8 scolpita una piccola protome umana a occhi sbarrati, della fine del XII secolo. Questa prima porta venne sopraelevata nella seconda met\u00e0 del Trecento per svolgere un ruolo difensivo, garantito dai due ordini di feritoie e dagli archi pensili sulla sommit\u00e0, dai quali era possibile calare liquidi bollenti addosso agli eserciti attaccanti.\nLa torre orientale, a pianta rettangolare, venne eretta nella seconda met\u00e0 del XIV secolo. Le forme attuali della parete centrale, in mattoni e completamente prive di aperture, derivano da interventi del tardo Cinquecento. Le due pareti laterali invece presentano la stessa muratura della parte alta dell'altra torre, vale a dire corsi di mattoni alternati a ciottoli di fiume, sulle quali sono presenti quattro feritoie.\nIl Ponte di San Rocco, unico esempio lombardo di ponte fortificato medioevale, ha acquistato nel tempo una forte valenza simbolica e storica, come provato dal fatto che si tratta dell'unica porta d'accesso al borgo, a differenza delle altre, non abbattuta nell'Ottocento.\nPalazzo Trotti.\nPalazzo Trotti, esempio di \"villa di delizia\" in Brianza, fu residenza dal XVI secolo dei conti Borella, antichi feudatari di Vimercate, passata quindi insieme al feudo alla famiglia Trotti, dai quali prende il nome, ed \u00e8 attuale sede del municipio. Presenta un anonimo prospetto ottocentesco su piazza Unit\u00e0 d'Italia, ma ospita all'interno affreschi barocchi.\nGli affreschi sono stati realizzati in tutte le sale e si articolano in quattro scene situate nella fascia alta e sulle intere pareti della sala \"Cleopatra\". Molte sale presentano soffitti dipinti.\nLe tre sale centrali del piano terreno (\"Ercole\", \"Cleopatra\", \"Semiramide\") e una sala del primo piano (\"Minerva\"), furono affrescate da un anonimo pittore del primo Settecento, ancora legato alla pittura accademica seicentesca.\nLa \"sala di Bacco\" \u00e8 opera di Carlo Donelli detto il Vimercati; fu dipinta poco dopo le prime quattro sale e presenta una pittura pi\u00f9 decisa e ariosa.\nLe sale pi\u00f9 importanti sono per\u00f2 quelle dipinte nella seconda met\u00e0 del Settecento da Giuseppe Antonio Felice Orelli, grande interprete del barocchetto lombardo che si dimostra in grado di articolare il racconto in modo arioso e teatrale.\nVilla Sottocasa.\nAltro esempio di \"villa di delizia\" neoclassica, fu costruita negli ultimi decenni del XVIII secolo.\nLa struttura \u00e8 a U, con ampio cortile d'onore affacciato sulla centrale \"via Vittorio Emanuele II\". La facciata anteriore \u00e8 di stampo neoclassico, semplice e sobria; la fascia marcapiano, le lesene binate e il timpano evidenziano la zona centrale. Le ali laterali sono, come di norma nelle ville neoclassiche brianzole, di altezza dimezzata rispetto al corpo principale.\nLa facciata posteriore verso il giardino \u00e8 pi\u00f9 elaborata di quella anteriore: presenta infatti una balaustra con vasi sulla sommit\u00e0, cornici e timpani alle finestre, fasce verticali a sottolineare la parte centrale.\nIl grande parco fu sistemato nel XIX secolo secondo la moda del giardino all'inglese, con architetture curiose: una torre neogotica, una \"Kafehaus\", costruzione nel parco dove i nobili si recavano a bere il caff\u00e8, le serre.\nAttraverso un portone sormontato da una pensilina si accede all'interno. L'atrio d'ingresso presenta pianta quadrata con iscritto uno spazio circolare delimitato da colonne neoclassiche e sormontato da cupola. Decorano l'ambiente statue di un \"Satiro danzante\" e di una \"Venere\" , oltre a bassorilievi con putti; a met\u00e0 dello scalone \u00e8 collocata una copia dell\"'Apollo del Belvedere\" dei Musei Vaticani.\nLe sale interne, riccamente decorate, presentano affreschi, lampadari in cristallo, fregi e pavimenti originali. La cappella privata, dedicata all\"Assunzione della Vergine\", ha una grata grazie alla quale anche i contadini potevano assistere alle funzioni religiose. Come pala d'altare \u00e8 collocata una tela con l\"Immacolata\" (1705), opera di Stefano Maria Legnani detto \"il Legnanino\".\nTra i dipinti ospitati nella villa, sono presenti due ritratti ottocenteschi di Mos\u00e8 Bianchi oltre a un ritratto equestre di Eleuterio Pagliano.\nSul lato nord della villa sono presenti le scuderie e un maneggio coperto, in stile neogotico, edificato intorno agli anni Ottanta dell'Ottocento.\nDagli anni sessanta del Novecento gran parte del parco \u00e8 propriet\u00e0 del comune e aperta al pubblico. Nel 2001 il comune ha acquistato l'intera villa compresa la restante parte del parco. L'edificio ospita il Museo del territorio vimercatese, che espone reperti archeologici, opere d'arte, documenti e immagini del territorio compreso tra Monza e Trezzo sull'Adda.\nLa villa \u00e8 accessibile al pubblico durante le numerose mostre organizzate lungo l'arco dell'anno e durante la manifestazione \"Ville Aperte\".\nConvento di San Francesco (Villa Banfi).\nLa fondazione del convento di Vimercate si deve ai Francescani del vicino monastero di Oreno nella seconda met\u00e0 dell'XI secolo. Gli edifici subirono poi nel tempo diverse trasformazioni e ampliamenti, tra cui la dotazione, a opera di Francesco Sforza durante il suo soggiorno vimercatese nel 1450, di una nuova cappella nella chiesa, dedicata a San Giovanni.\nSoppresso dalla Repubblica Cisalpina nel 1798, il convento venne in seguito acquistato dalla famiglia Banfi (Giuseppe Banfi, Podest\u00e0 di Vimercate), che ne \u00e8 l'attuale proprietaria.\nQui, nel 1904 viene costituita da Enrico Banfi la \"Societ\u00e0 Anonima per Azioni per la Distribuzione di Energia Elettrica ing. Banfi\", per servire la zona di Monza e i territori a nord di Milano che nel 1911 entr\u00f2 a far parte del Gruppo Edison.\nIl complesso conventuale \u00e8 articolato intorno al chiostro, ristrutturato nel XVI secolo e chiuso a sud dalla chiesa; vi sono collegati inoltre altri edifici a uso residenziale e una interessante corte rustica, con muro di cinta e portale verso la strada che risalgono al XII-XIII secolo.\nLa chiesa, a navata unica con tre altari, edificata alla fine del XIII secolo, vide un primo intervento di ristrutturazione a met\u00e0 del XV secolo. L'edificio venne quindi allungato alla fine del Seicento e dotato di una nuova facciata di mattoni a vista nel Settecento.\nNel convento rimangono interessanti dipinti. Un affresco, ancora bizantineggiante, del quarto decennio del XIV secolo, rappresentante la \"Madonna della Misericordia\", mentre sulle pareti del campanile della ex chiesa sono presenti parti superstiti di un ciclo trecentesco di vasto respiro, illustrante scene della vita di Cristo e immagini di devozione.\nL'affresco della \"Crocefissione e Santi\" del 1354 \u00e8 l'unico presente nel convento di San Francesco di cui si conosca la datazione precisa. Si presenta ora diviso in due parti: a destra la Crocefissione, con al centro il crocifisso e ai lati la Vergine e San Giovanni Evangelista; sulla parte sinistra sono invece raffigurati due santi: San Giovanni dei Pellegrini e Santa Francesca Romana. Le due scene sono separate da una sottile colonna tortile policroma. L'opera, una bella composizione caratterizzata da disegno fermo e sapiente uso del colore, \u00e8 una prova della diffusione dell'arte giottesca in tutta la Lombardia nella prima met\u00e0 del Trecento.\nDa poco il Convento \u00e8 aperto per eventi e visite private.\nSociet\u00e0.\nEtnie e minoranze straniere.\nGli stranieri residenti nel comune sono . Di seguito sono riportati i gruppi pi\u00f9 consistenti:\nLingue e dialetti.\nOltre alla lingua italiana, a Vimercate \u00e8 utilizzato il dialetto brianzolo, una variante della lingua lombarda.\nCome tutti i dialetti lombardi occidentali, anche il brianzolo \u00e8 sostanzialmente una lingua romanza derivata dal latino.\nCultura.\nMedia.\nStampa.\nVimercate \u00e8 servita dalle seguenti testate giornalistiche:\nCinema.\nA Vimercate \u00e8 stato girato il film \"Natale a casa Deejay\" (2004) e anche alcune scene de \"La cura del gorilla\" (2006).\nEconomia.\nSettore tradizionalmente forte \u00e8 il tessile, in particolare per quanto riguarda la produzione di lino.\nNel corso degli anni '60, avvenne la trasformazione sociale, urbanistica e culturale di Vimercate, con l'insediamento nel 1965 di Telettra, un'azienda produttrice di apparecchiature per le telecomunicazioni, seguita l'anno dopo dal colosso dell'informatica IBM. \nLa presenza di questi insediamenti produttivi ebbe un impatto decisivo sul tessuto sociale ed economico, comportando grandi cambiamenti.\nIn tempi pi\u00f9 recenti la zona compresa tra Agrate Brianza e Vimercate ha visto la presenza di aziende all'avanguardia nell'automazione e nella produzione di componenti per computer; questa zona vede attualmente l'espansione della green economy coniugata all'high-tech. A pochi passi dal quartiere Torri Bianche, infatti, sorge l\"'Energy Park\", un\u2019area produttiva all\u2019avanguardia con edifici ad altissima efficienza energetica, dove oggi trovano sede aziende come Nokia (che nel 2015 ha acquisito Alcatel-Lucent, erede di Telettra) e una serie di altre aziende internazionali specializzate nell\u2019e-commerce e nell\u2019high-tech come DNV, SAP, Nobel Biocare e Stanley Black &amp; Decker.\nInfrastrutture e trasporti.\nMobilit\u00e0 urbana.\nVimercate \u00e8 servita da numerose linee di autobus, che dall'autostazione di piazza Marconi la collegano alle stazioni ferroviarie di Monza, Arcore, Carnate-Usmate, Villasanta, e alla linea 2 della metropolitana milanese (presso i capolinea di Cologno Monzese, Brugherio e Gessate, e a Gorgonzola sulla diramazione per Gessate).\nIn passato la citt\u00e0 era inoltre raggiunta dalle tranvie Milano-Vimercate, di cui costituiva capolinea, e Monza-Trezzo-Bergamo.\nAmministrazione.\nAltre informazioni amministrative.\nDa maggio 2014 Vimercate \u00e8 entrata a far parte ufficialmente di un'unione di comuni (denominata Unione dei comuni dei Tre Parchi), insieme a Carnate, Burago di Molgora e Ornago. Come primo presidente dell'unione \u00e8 stato eletto Paolo Brambilla, sindaco di Vimercate. Vimercate ha lasciato l\u2019Unione il 31 dicembre 2017.\nSport.\nA Vimercate \u00e8 presente l'AC Leon Monza e Brianza, societ\u00e0 calcistica la cui prima squadra milita dal 2021 nel campionato di Serie D. La sua scuola calcio \u00e8 riconosciuta dalla F.I.G.C. come ELITE.Inoltre \u00e8 presente la polisportiva Di.Po. Vimercate, la cui sezione pallavolistica maschile ha militato in Serie A negli anni ottanta."}
{"id": "468594", "revid": "123098608", "url": "https://it.wikipedia.org/wiki?curid=468594", "title": "2-metil-2-propanolo", "text": "Il 2-metil-2-propanolo, noto anche come alcol \"t\"-butilico (leggi: \"alcol terziar-butilico\") \u00e8 un alcol.\nA temperatura ambiente \u00e8 un solido deliquescente (fonde a 25\u00a0\u00b0C) incolore dall'odore simile a quello della canfora. Si scioglie facilmente sia in acqua che nei pi\u00f9 comuni solventi organici polari (acetone, etere etilico), \u00e8 invece insolubile nei solventi apolari (toluene, esano).\nSi ottiene per idratazione dell'isobutene in presenza di acido solforico, che funge da catalizzatore. L'isobutene somma uno ione H+ liberato dall'acido e forma un carbocatione terziario, la cui carica elettrica positiva, che risiede sull'atomo di carbonio centrale, \u00e8 stabilizzata per iperconiugazione dai tre gruppi metile vicini. Una molecola di acqua si somma quindi al catione e per espulsione di uno ione H+ si forma l'alcol \"t\"-butilico.\nl'orientamento della reazione segue la regola di Markovnikov, pertanto non si formano quantit\u00e0 apprezzabili dell'isomero 2-metil-1-propanolo.\nTrova impiego come additivo nei carburanti e come intermedio nella sintesi di \"t\"-butileteri, \"t\"-butilesteri e \"t\"-butilfenoli, questi ultimi formano una ampia classe di antiossidanti. In sintesi chimica viene inoltre usato per allontanare in maniera sicura scarti di potassio metallico, che reagiscono con l'alcol \"t\"-butilico formando il corrispondente sale potassico, il \"t\"-butilato di potassio."}
{"id": "468604", "revid": "17351", "url": "https://it.wikipedia.org/wiki?curid=468604", "title": "F-89 Scorpion", "text": ""}
{"id": "468605", "revid": "17351", "url": "https://it.wikipedia.org/wiki?curid=468605", "title": "F-89", "text": ""}
{"id": "468606", "revid": "17351", "url": "https://it.wikipedia.org/wiki?curid=468606", "title": "Northrop F-89", "text": ""}
{"id": "468608", "revid": "124618171", "url": "https://it.wikipedia.org/wiki?curid=468608", "title": "Gian Maria Gros-Pietro", "text": "Biografia.\nSi \u00e8 laureato in Economia e Commercio presso l'Universit\u00e0 di Torino nel 1964, ha insegnato economia dell'Impresa e Economia e Politica Industriale nello stesso ateneo fino al 2004. Dal 1974 al 1995 ha diretto il Ceris (l'Istituto di Ricerca sull'Impresa e lo Sviluppo, principale organo economico del Consiglio Nazionale delle Ricerche - CNR), mentre per 7 anni, a partire dal 2004 \u00e8 stato a capo del dipartimento di scienze economiche e aziendali dell'Universit\u00e0 LUISS di Roma.\nDal 1997 al 1999 ha guidato la liquidazione dell'IRI con la carica di presidente. Analogo incarico ha ricoperto all'Eni dal 1999 al 2002, con il compito di seguire la liberalizzazione del mercato italiano del gas e l'espansione del gruppo, sia in Atlantia S.p.A. (gi\u00e0 Autostrade S.p.A.) dal 2002 al 2010.. \u00c8 stato anche per 6 anni, fino al 2002, membro del CNEL (Consiglio Nazionale dell'Economia e del Lavoro).\nDall'aprile 2016 \u00e8 presidente del Consiglio di Amministrazione di Intesa Sanpaolo, dopo essere stato Presidente del Consiglio di Gestione dal maggio 2013.\nAltre attivit\u00e0.\n\u00c8 presidente del comitato scientifico della societ\u00e0 di studi economici Nomisma e fa parte del Consiglio di amministrazione dell'ISPI (l'Istituto per gli Studi di Politica Internazionale) del comitato esecutivo ABI, del Consiglio direttivo FeBAF (Federazione delle Banche, delle Assicurazioni e della Finanza), e del Direttivo dell'Unione Industriale di Torino.\nSiede, inoltre, nei consigli di amministrazione di ASTM (in qualit\u00e0 di presidente) ed Edison. \u00c8 membro della Fondazione Italia USA."}
{"id": "468609", "revid": "1873017", "url": "https://it.wikipedia.org/wiki?curid=468609", "title": "Seminario arcivescovile di Taranto", "text": "L'ex Seminario arcivescovile di Taranto \u00e8 uno dei palazzi del borgo antico della citt\u00e0.\nFu uno dei primi seminari ad essere fondato dopo il Concilio di Trento: venne infatti inaugurato il 1\u00ba giugno 1568 ed ebbe come primo rettore lo storico Giovanni Giovine. L'ex seminario si affaccia sul Mar Grande, con l'ingresso principale in vico Seminario.\nStoria.\nPoco si conosce ed \u00e8 stato tramandato a testimonianza della conformazione originaria dell'edificio, a causa delle continue trasformazioni a cui \u00e8 stato sottoposto nel corso dei secoli, le cui tracce sono riscontrabili tra l'altro dalla presenza degli stemmi degli arcivescovi Sarria e Pignatelli, che avrebbero ingrandito l'edificio rispettivamente nel 1638 e nel 1685, o del portale in marmo bianco voluto dall'arcivescovo Mastrilli intorno al 1770. Con l'arrivo a Taranto dei francesi nel 1801, il seminario fu adibito ad alloggio per le truppe, mentre dopo l'unit\u00e0 d'Italia ospit\u00f2 brevemente il Liceo ginnasio \"Archita\", per ritornare alla sua funzione originaria nel 1889. Chiuso nuovamente durante la prima guerra mondiale, venne abbandonato definitivamente nel 1964, in seguito all'inaugurazione del nuovo seminario di Poggio Galeso.\nDal 6 maggio 2011 \u00e8 la sede del Museo diocesano.\nL'edificio ha una struttura quadrangolare, e i suoi ambienti si sviluppano intorno ad un chiostro centrale. La facciata presenta un grande portale, insolitamente orientato verso il mare diversamente dall'edilizia circostante. Le finestre al piano terra sono distribuite in modo irregolare, probabilmente ereditate dalla struttura pi\u00f9 antica, mentre quelle al primo ed al secondo piano sono distribuite in modo regolare."}
{"id": "468610", "revid": "125845200", "url": "https://it.wikipedia.org/wiki?curid=468610", "title": "Zollverein", "text": "Lo Zollverein (tedesco per \"Unione doganale\"), o Unione doganale tedesca, fu un'unione doganale attuata nel 1834, durante la Rivoluzione industriale, per creare un miglior flusso commerciale tra 39 stati della Confederazione Tedesca e per ridurre la competizione interna. Lo \"Zollverein\" escluse l'Austria a causa dell'alto protezionismo delle sue industrie; in seguito ci\u00f2 aument\u00f2 la conflittualit\u00e0 austro-prussiana. Il maggior sostenitore fu l'economista tedesco Friedrich List.\nTrae le sue origini dall'Unione doganale prussiana, creata appunto dalla Prussia nel 1818. Dapprima includeva solo i vicini pi\u00f9 stretti della Prussia ed era considerato come un mezzo per permettere il trasporto delle merci tra la Provincia del Reno, acquisita dalla Prussia dopo il Congresso di Vienna, e il resto del regno, che non le era contiguo.\nSi dissolse nel 1866 per il sostegno dato dagli stati tedeschi meridionali all'Austria nella Guerra austro-prussiana (parallela alla Terza guerra di indipendenza italiana), ma fu ripristinato nel 1867 con la partecipazione anche questa volta degli stati tedeschi meridionali.\nIl nuovo \"Zollverein\" era pi\u00f9 forte poich\u00e9 nessuno Stato singolo aveva pi\u00f9 il potere di veto.\nLa grande unione con 38 stati fu il frutto di uno sforzo continuo della burocrazia prussiana durato per diversi decenni. Il suo inizio graduale fece da contraltare agli sforzi modesti della burocrazia austriaca nell'allargare la propria unione doganale con gli stati vicini.\nAlcuni storici dell'economia, come Helmut B\u00f6hme, usano lo \"Zollverein\" per mettere in discussione l'opinione comune che ritiene Bismarck l'unificatore della Germania, sottolineando che, prima di tutto, fu l'egemonia economica della Prussia a rendere inevitabile l'unificazione. L'egemonia economica port\u00f2 ad un controllo politico e militare ed una volta raggiunto ci\u00f2, l'unificazione era solo un problema di tempo.\nSecondariamente, lo \"Zollverein\" stabil\u00ec una tradizione antiaustriaca fra i prussiani: non si pu\u00f2 affermare che Bismarck abbia rivoluzionato la politica prussiana, quando lo \"Zollverein\" aveva in precedenza lavorato attivamente contro l'Austria per circa 30 anni."}
{"id": "468613", "revid": "119043862", "url": "https://it.wikipedia.org/wiki?curid=468613", "title": "Battifredo (ariete)", "text": "Il battifredo mobile era una macchina d'assedio in uso in Europa a partire dal XIII secolo. Si trattava di una struttura semovente in legno, su ruote, a volte in forma di torre a volte di semplice tettoia, provvista all'interno di una specie di ariete basculante, spesso costituito da una trave di ferro. Il mezzo era in buona sostanza un antesignano del carro corazzato, avente lo scopo di fare breccia nelle mura delle fortezze/castelli garantendo una relativa incolumit\u00e0 all'equipaggio. Il tetto era spesso ricoperto di cuoio appositamente conciato per proteggere il battifredo dal rischio di una combustione provocata dal lancio degli assedianti di torce, fiaccole, olio bollente o frecce incendiarie.\nIl battifredo mobile \"a torre\" era spesso una struttura complessa, che fondeva al proprio interno il battifredo mobile \"classico\" e le funzioni della torre d'assedio. Dotato di quattro o sei ruote, si alzava per anche tre o quattro piani."}
{"id": "468614", "revid": "416175", "url": "https://it.wikipedia.org/wiki?curid=468614", "title": "Ermete Bottazzi", "text": ""}
{"id": "468618", "revid": "765341", "url": "https://it.wikipedia.org/wiki?curid=468618", "title": "Shelton (hardware)", "text": "Shelton \u00e8 il nome in codice di un progetto per un processore Intel ultra economico arrivato sul mercato agli inizi del 2005 e dedicato espressamente al mercato asiatico e sudamericano; successivamente \u00e8 stato utilizzato anche nei dispositivi embedded.\nCaratteristiche tecniche.\nSi trattava in sostanza di una particolare versione di Celeron M, derivata dal primo core Banias, costruito anch'esso a 130 nm, e completamente privo della cache L2; la stessa strategia era stata intrapresa nel lontano 1998 da Intel quando present\u00f2 il primo core Celeron, conosciuto come Covington. Allora, la scelta si dimostr\u00f2 fallimentare e Intel pass\u00f2 quasi subito al core Mendocino con 128 KB di cache L2 (i Pentium II Klamath di allora, ne avevano 512 KB); il nuovo progetto per\u00f2 si avvantaggiava di una latenza della memoria molto inferiore unita ad un'ampiezza di bus decisamente aumentata.\nQuando Intel annunci\u00f2 questo progetto nel corso del 2004, l'impressione generale era quella di una scelta quantomeno un po' bizzarra, soprattutto associandola al fatto che il processore era derivato non dall'ultima architettura mobile di Intel sviluppata fino a quel momento, vale a dire Dothan, ma dal suo predecessore, il \"vecchio\" Banias presentato agli inizi del 2003. In realt\u00e0 tutto assumeva un significato se si pensa che Shelton era stato pensato per i sistemi embedded come concorrente dell'AMD Geode NX e del VIA C3, sebbene inizialmente fosse previsto come processore economico per i soli mercati asiatici, saldato direttamente sulla scheda madre D845GVSH e basata sul chipset \"i845GV\" (una variante economica dell'i845 dotata di sottosistema video integrato). Successivamente arriv\u00f2 anche il chipset \"i852\" che forniva supporto alla memoria RAM DDR a 266 MHz, accompagnato dal southbridge ICH4-M.\nInizialmente era stato annunciato che il clock sarebbe stato quello a 600 MHz con BUS a 400 MHz, ma a ottobre 2006 vennero annunciati anche due modelli da 800 MHz e 1 GHz. Il modello da 1 GHz \u00e8 stato commercializzato con il nome di \"Intel Celeron-B 1 GHz\" per distinguerlo dai precedenti modelli basati sui core Coppermine-128 e Tualatin che funzionavano allo stesso clock; in ogni caso il consumo massimo non superava i 13 W.\nShelton: da non confondere con Shelton'08.\nA met\u00e0 2008 Intel ha presentato una nuova piattaforma destinata ai sistemi mobile e desktop di fascia pi\u00f9 economica, inferiore a quella basata sul processore Celeron (in particolare le sue diverse varianti Celeron D, Celeron (serie xxx), Celeron Dual Core e Celeron M). Essa \u00e8 basata sul processore Diamondville (commercializzato con il marchio Atom) e prende il nome di Shelton'08.\nNon \u00e8 chiaro come mai Intel abbia scelto come nome di un'intera piattaforma uno molto simile a quello di un progetto gi\u00e0 esistente, differenziandolo solo per il suffisso che ricorda l'anno di introduzione, ma \u00e8 certo che i 2 progetti sono completamente indipendenti sia dal punto di vista hardware sia dagli obiettivi perseguiti.\nModelli arrivati sul mercato.\nLa tabella seguente mostra i modelli di Celeron, basati su core Shelton, arrivati sul mercato. Molti di questi condividono caratteristiche comuni pur essendo basati su diversi core; per questo motivo, allo scopo di rendere maggiormente evidente tali affinit\u00e0 e \"alleggerire\" la visualizzazione alcune colonne mostrano un valore comune a pi\u00f9 righe. Di seguito anche una legenda dei termini (alcuni abbreviati) usati per l'intestazione delle colonne:\n&lt;BR&gt;\nNota: la tabella soprastante \u00e8 un estratto di quella completa contenuta nella pagina del Celeron.\nIl successore.\nPer il momento l'unico progetto che pu\u00f2 essere indicato come il successore di Shelton \u00e8 Tolapai annunciato nel corso del 2007, che \u00e8 un processore che integra il chipset ed \u00e8 basato sulla stessa architettura del Pentium M, utilizzata da Shelton. Le sue caratteristiche tecniche sono notevolmente pi\u00f9 avanzate di quelle di Shelton, ma per il momento esso \u00e8 stato presentato solo per il settore embedded e non per i mercati asiatici."}
{"id": "468622", "revid": "4477", "url": "https://it.wikipedia.org/wiki?curid=468622", "title": "Bossa Nova", "text": ""}
{"id": "468624", "revid": "729019", "url": "https://it.wikipedia.org/wiki?curid=468624", "title": "Piloro", "text": "Il piloro (dal greco \u03c0\u03c5\u03bb\u03c9\u03c1\u03cc\u03c2, \"pyloros\", \"guardiano della porta\") \u00e8 un organo appartenente all'apparato digerente, situato nella parte inferiore dello stomaco.\nIl piloro \u00e8 circondato da un anello muscolare, lo sfintere pilorico, ed \u00e8 caratterizzato da una disposizione a valvola della mucosa che ne ricopre la parete interna. Al termine della digestione gastrica, il piloro si apre per permettere il deflusso del chimo nel duodeno. I movimenti di apertura e chiusura sono regolati da fattori umorali e nervosi.\nLa valvola pilorica non consente il reflusso del materiale duodenale nella cavit\u00e0 gastrica (tranne in caso di patologie particolari).\nSi trova a livello della I vertebra lombare, quando il corpo \u00e8 in posizione supina e lo stomaco \u00e8 vuoto.\nLa pilorotomia extramucosa \u00e8 stata introdotta da Pierre Fredet, come trattamento delle forme gravi di piloro spasmo del lattante "}
{"id": "468625", "revid": "123928079", "url": "https://it.wikipedia.org/wiki?curid=468625", "title": "Basi scientifiche in Antartide", "text": "Elenco delle basi scientifiche presenti in Antartide entro l'area tutelata dal trattato Antartico (a sud del 60\u00ba parallelo).\nSono indicati anche i campi di ricerca temporanei. Il numero presente in questo elenco \u00e8 di 69, tra basi e campi di ricerca temporanei."}
{"id": "468634", "revid": "1543377", "url": "https://it.wikipedia.org/wiki?curid=468634", "title": "Antonio Begarelli", "text": "Vita ed opere.\nNacque probabilmente a Modena nel 1499, come si ricava dal cronista Lancillotto che nel marzo 1525 scrive del \"Compianto\", (oggi nella chiesa di Sant'Agostino a Modena) che era opera di Begarelli, giovane di venticinque anni.\nNon sappiamo quasi nulla della sua formazione: la sua prima opera \u00e8 la \"Madonna della piazza\" oggi al Museo Civico di Modena che sembra egli avesse gi\u00e0 realizzato prima del 1522 cos\u00ec che egli, quando il Comune emise un bando per la fornitura di una statua della Madonna, pot\u00e9 presentarsi subito con la statua gi\u00e0 pronta battendo sul tempo tutti i possibili concorrenti.\nCertamente a Modena c'erano stati grandi artisti della scultura in terracotta e numerose erano le botteghe in cui si esercitava questa tecnica di scultura, ma non risulta che egli abbia fatto nella citt\u00e0 natale le sue prime esperienze; certo che egli doveva avere molta fiducia nella sua arte se, senza che nessuno gliela commissionasse, aveva costruito una statua di quelle dimensioni.\nPer questi motivi alcuni pensano che avesse completato il suo apprendistato fuori di Modena dal momento che nessuno prima di allora si era accorto della presenza in citt\u00e0 di uno scultore di grande valore come risult\u00f2 inaspettatamente quando present\u00f2 questa sua opera.\nIl successo ottenuto lo pose subito fra i primi artisti della terracotta in citt\u00e0 essendo morto nel frattempo, precisamente nel 1518, il grande Guido Mazzoni, e numerose furono le commissioni affidategli.\nNacque allora fra il 1524 e il 1526 il \"Compianto sul Cristo morto\", detto anche gruppo della \"Piet\u00e0\", oggi nella chiesa di Sant'Agostino a Modena, che si differenzia nettamente dai gruppi sullo stesso tema comuni a quell'epoca in Emilia e Lombardia. \u00c8 composto dalle statue di grandezza di poco superiore al normale delle due Marie, o pie donne, di Giuseppe d'Arimatea, della Madonna con Cristo morto in grembo, di Giovanni evangelista, della Maddalena e di Nicodemo; in alto due angeli in volo sono ai lati della croce.\nUn compianto esisteva gi\u00e0 a Modena: quello quattrocentesco di Guido Mazzoni in terracotta originariamente dipinta, al quale un recente restauro ha tolto la verniciatura suscitando polemiche non ancora placate tra la Sovraintendenza committente il restauro e diversi modenesi.\n\u00c8 netta la differenza stilistica fra il Mazzoni e Begarelli, il primo verista e popolaresco e il secondo che adotta un linguaggio artistico pi\u00f9 aulico, ispirato all'antichit\u00e0 classica.\nDel 1525-1527 \u00e8 il \"Monumento funebre di Gian Galeazzo Boschetti\" a figure grandi al vero nella chiesa parrocchiale di San Cesario sul Panaro (Modena).\nPi\u00f9 comunemente noto, anche perch\u00e9 collocato in una nicchia nel Duomo di Modena, \u00e8 il \"Presepio\" con la grotta, otto pastori, la Madonna, San Giuseppe, il bambino Ges\u00f9 e il bue e l'asinello. Un recente restauro, piuttosto contestato, ha tolto la vernice bianca sulle statuine a simulare il marmo lasciando il colore naturale della terracotta con la motivazione che con la dipintura, gi\u00e0 tolta o rimessa diverse volte nei restauri precedenti, si erano perse le originali finezze di modellatura ed espressione; tuttavia da documenti dell'Archivio capitolare risulta che all'autore furono pagati in due rate sei ducati per \"bianchire le figure del presepio\" (dopo che in diverse rate gli erano gi\u00e0 stati pagati 12 ducati per l'opera in terracotta).\nConservati nella Galleria Estense sono la \"Testa di putto\" e la \"Testa di un angelo\" ed il \"Busto di Lionello Belleardi\" facenti parte del monumento funnebre di Belleardi stesso commissionata nel 1528 dal fratello Giacomo, conservatore della comunit\u00e0 perch\u00e9 riunisse in un solo monumento sia il fratello che il padre banchiere.\nIl monumento funebre, del quale diversi risultano gli apprezzamenti di cronisti e storici locali del tempo, fu collocato nella chiesa di San Francesco. Nel 1807 la chiesa fu sconsacrata e ridotta ad una stalla per la cavalleria napoleonica di passaggio, e il monumento funebre fu inopinatamente demolito; la chiesa fu poi recuperata e riconsacrata dopo la Restaurazione, ma del monumento restavano ormai solo le parti sopracitate pur pregevoli e rappresentative dell'arte begarelliana.\nNella chiesa di San Francesco \u00e8 oggi ospitato il grande gruppo di tredici figure di grandezza al vero della \"Deposizione dalla croce\" del 1530 -1531. \nQuest'opera \u00e8 considerata il capolavoro del Begarelli, ammirato dai contemporanei tanto che all'epoca della Repubblica Cispadana il presidente dell'Accademia Luigi Cerretti si meravigli\u00f2 che i francesi, nella razzia operata da Napoleone nei suoi diversi passaggi e soggiorni a Modena, abbiano risparmiato una tale opera d'arte apprezzata persino, sembra, da Michelangelo. Un bozzetto per la \"Deposizione\" con la Madonna svenuta e tre pie donne si trova oggi al Victoria and Albert Museum di Londra.\nLe opere successive furono commissionate dai padri benedettini del monastero di San Pietro di Modena di cui Begarelli era divenuto oblato. Sono tutte nella chiesa abbaziale, dove si trova anche la tomba dello scultore: la \"Madonna col Bambino\", \"San Pietro\", \" Santa Giustina\", \"San Benedetto\", \"San Francesco\" e \"San Bonaventura\", \"Cristo morto sorretto da Giuseppe d'Arimatea con la Vergine e San Giovanni\".\nNella chiesa di San Domenico a Modena \u00e8 il gruppo, composto da sette figure, che raffigura \"Cristo in visita a Marta e Maria\", citato anche dal Vasari.\nSuccessivi al 1534 sono: la \"Madonna col Bambino\", il \"Battesimo di Cristo\", \"Ges\u00f9 morto compianto dagli angeli\", facenti parte di un gruppo detto di \"San Salvatore\", e la \"Madonna che allatta il Bambino\" (definita da critici d'arte correggesca e da altri vicina al Parmigianino) conservati nella Galleria e Museo Estense di Modena. Nella stessa galleria sono anche la grande \"Madonna col Bambino\" e un \"Busto di Cristo\".\nAltri busti di Cristo si trovano nella chiesa parrocchiale di Medolla (Modena) e nel castello di Perigny in Francia. Nella collezione della Fondazione Preussischer Kulturbesitz (Skulpturensammlung nel Museo Bode) sono conservati: \"Cristo in croce con quattro angeli\", due in volo ed altri due reggifiaccola, e la \"Madonna col Bambino e san Giovannino\".\nLa fama del Begarelli si and\u00f2 diffondendo fuori dai confini della sua terra natale: a partire dal 1536 fu sempre pi\u00f9 impegnato a Ferrara, Parma e Mantova.\nNel Museo civico di San Benedetto Po (Mantova) c'\u00e8 un'altra \"Madonna col Bambino\".\nA Parma nella chiesa di San Giovanni Evangelista si trovano diverse opere: la \"Madonna col Bambino e san Giovannino\", \"Santa Felicita col figlio San Vitale\", \"San Benedetto\" e \"San Giovanni Evangelista\"; all'Accademia di Parma il \"busto di San Benedetto\"; nella chiesa parrocchiale di Bomporto (Modena) c'\u00e8 il gruppo di \"Cristo in Croce, con la Madonna, San Giovanni e i santi Bonaventura e Pellegrino\".\nAncora in provincia di Modena, a Monteorsello di Guiglia, nella chiesa parrocchiale si trova una \"Madonna con il Bambino e cherubini\"; nella chiesa del Crocifisso di Carpi \u00e8 la \"Madonna che allatta\" posta in un coro di moltissimi angeli di stucco anzich\u00e9 di argilla, per cui c'\u00e8 chi la considera solo un bozzetto per la Madonna che allatta conservata al Museo e Galleria Estense. mentre altri ne contestano l'attribuzione al Begarelli preferendo attribuirla al nipote Ludovico. Si tratta comunque un'opera geniale non fosse altro che per la novit\u00e0 della composizione.\nSempre a Carpi nella Cattedrale \u00e8 una grande statua di \"Cristo risorto\".\nAltre importanti opere si trovano nella chiesa abbaziale di San Benedetto Po (gi\u00e0 chiamato San Benedetto di Polirone), nel mantovano. Si tratta di trentuno statue grandi al vero raffiguranti santi e personaggi del Vecchio Testamento, opere della tarda et\u00e0 di Begarelli, citate anche dal Vasari nel 1553. Dodici anni prima che morisse i monaci benedettini del monastero di San Pietro a Modena stipularono con Begarelli un contratto di seicentocinquantatre lire modenesi pagabili in pi\u00f9 rate, per la costruzione di un altare per la chiesa abbaziale con molti ornamenti e diverse statue, che lo scultore inizi\u00f2 con la collaborazione del nipote Ludovico, ma non termin\u00f2. L'opera non \u00e8 chiaro da chi sia poi stata ultimata; tolta la mensa, divenne il mausoleo funebre di Begarelli morto appunto nel 1565 e qui sepolto.\nTutta l'opera di Begarelli che ci \u00e8 pervenuta riguarda l'arte sacra, come si evince dall'elencazione fatta; unica eccezione \u00e8 rappresentata dal busto dello storico modenese Carlo Sigonio, che fu fatto collocare in seguito sulla tomba dello storico nella chiesa di San Agostino in Modena. Nel 1536 a Ferrara, presso gli Estensi, realizz\u00f2 un \"Ercole\" andato perduto.\nNumerose sono anche le attribuzioni errate o di dubbiosa attribuzione; diverse sono pure le sue opere di cui si ha notizia certa da pi\u00f9 documenti e che sono andate perdute (anche perch\u00e9 a differenza del marmo, l'argilla, se non conservata con cura, deperisce facilmente).\nAlla sua morte soltanto il nipote Ludovico continu\u00f2 l'arte dello zio, ma gli altri parenti, pur ereditando la sua fornace, se ne servirono per produrre vasellame. Antonio Begarelli era scapolo e aveva preso gli ordini minori dei Benedettini.\nProfilo critico.\nAntonio Begarelli godette ai suoi tempi di grande stima; la sua fama ha subito successivamente fasi alterne ed anche oggi alcuni studiosi non lo collocano fra i grandi artisti del Cinquecento.\nNelle \"Vite\", al capitolo \"Vita di Michelangelo\" il Vasari riporta questa affermazione del Buonarroti: \nMolti storici d'arte contestano che Michelangelo abbia fatto questo apprezzamento, perch\u00e9 non vi \u00e8 alcuna prova, al di l\u00e0 dell'affermazione del Vasari che sia passato da Modena e, andando a Venezia, era pi\u00f9 naturale passare per Ferrara che non per Modena. Molto probabilmente Vasari esprime un suo giudizio e per dargli maggiore valore lo attribuisce a Michelangelo.\nUn altro giudizio elogiativo \u00e8 dello storico Gerolamo Tiraboschi che nel 1786 afferma:\nNel commento alla riproduzione della grande \"Madonna col Bambino\" Giorgio Bonsanti nel suo volume sulla Galleria Estense afferma che \u00e8 possibile, osservando le opere restaurate dello scultore, convincersi che Begarelli fu insieme poeta e profeta di una nuova scultura; per quanto riguarda quell'opera specifica dice che in essa:\nCerto \u00e8 che Begarelli dovette subire l'influenza dei grandi pittori contemporanei, anche se non \u00e8 provato, come taluni affermano, che vi sia stata una presunta collaborazione diretta.\nP. D'Ancona e M. L. Gengaro nell'opera \"Umanesimo e Rinascimento\" sono assai misurati nei confronti di Begarelli che giudicano comunque pi\u00f9 dotato e raffinato di Alfonso Lombardi dal quale, affermano, muove direttamente e lo ritengono anticipatore della raffinata visione settecentesca della virtuosit\u00e0 che supera il manierismo e anticipa il Barocco. In sintesi pu\u00f2 dirsi che egli continu\u00f2, raffinandolo, lo stile di Alfonso Lombardi teso al morbido pittoricismo, con qualche crudezza drammatica derivata dal Mazzoni e da Niccol\u00f2 dell'Arca."}
{"id": "468641", "revid": "729019", "url": "https://it.wikipedia.org/wiki?curid=468641", "title": "Efelidi", "text": "Le efelidi (dal greco \u1f14\u03d5\u03b7\u03bb\u03b9\u03c2, composto di \u1f10\u03c0\u03af, \"ep\u00ec\", \u00absopra\u00bb, e \u1f25\u03bb\u03b9\u03bf\u03c2, \"\u00e8lios\", \u00absole\u00bb), da non confondere con le lentiggini, sono piccole macule (macchie) brune, rotonde o ovali, a superficie piana, non rilevate, non infiltrate. Sono presenti principalmente nelle zone esposte alla luce, soprattutto sul volto.\nNon compaiono sulle mucose o sulla pelle non colpita dalla luce. Nella sindrome di Peutz-Jeghers macule simili ad efelidi compaiono in zone dove normalmente le efelidi non sono presenti.\nLe efelidi compaiono principalmente nelle persone con capelli rossi o biondi, e negli individui del primo o secondo fototipo.\nCambiano di intensit\u00e0 a seconda della stagione: in estate sono pi\u00f9 visibili, mentre si attenuano in inverno. \u00c8 possibile attenuare l'intensit\u00e0 delle efelidi applicando creme schiarenti e leggeri \"peeling\".\nNatura istologica.\nLe efelidi sono macule, ovvero delle \"macchie\" piane e non infiltranti presenti sulla cute. Possono essere presenti in gruppo o come entit\u00e0 singole dal diametro massimo di 2mm.\nColore delle efelidi.\nIl colore delle efelidi \u00e8 solitamente omogeneo. Esso \u00e8 dovuto ai cheratinociti basali che sono ricchi di granuli di melanina provenienti da un numero normale di melanociti. In altre parole: nelle efelidi i melanociti rispettano le giuste proporzioni dell'unit\u00e0 epidermico-melanica. In alcuni casi sono presenti anche meno melanociti.\nQualora i melanociti iniziassero a moltiplicare (iperplasia) e a distruggere i rapporti dell'unit\u00e0 epidermico-melanica (1 melanocita ogni 36 cheratinociti) allora si parlerebbe di lentiggine. \nIl resto dell'epidermide presenta un'architettura normale.\nUltrastruttura del melanocita.\nIl melanosoma nell'efelide presenta dei granuli di pre-melanina insolitamente grandi e rotondi. Nella cute normale caucasoide i granuli sono ellissoidi e striati.\nEfelidi e invecchiamento.\nLe efelidi tendono ad aumentare in numero durante l'adolescenza e nella vita adulta; tendono a diminuire nell'anziano.\nA differenza di altre lesioni cutanee, le efelidi non sono soggette al fenomeno di elastosi solare (una manifestazione del fotoinvecchiamento)."}
{"id": "468642", "revid": "1940251", "url": "https://it.wikipedia.org/wiki?curid=468642", "title": "Karl Begas", "text": "Fu uno degli allievi di Antoine-Jean Gros a Parigi; stabilitosi poi a Roma, sub\u00ec le influenze di Friedrich Overbeck ed \u00e8 annoverato tra gli artisti Nazareni.\nBiografia.\nSuo padre, un giudice in pensione, lo aveva destinato alla professione legale, ma i gusti del ragazzo puntavano decisamente in un'altra direzione. Anche a scuola era stato notato per la sua abilit\u00e0 nel disegno e nella pittura, e nel 1812 gli fu permesso di visitare Parigi per perfezionare la sua arte.\nStudi\u00f2 per diciotto mesi presso l'atelier di Antoine-Jean Gros, poi cominci\u00f2 a lavorare in modo indipendente. Nel 1814 la sua copia della \"Madonna della Sedia\" fu acquistata dal re di Prussia, che era attratto dalle opere del giovane artista e lo aiut\u00f2 molto. Fu inoltre ingaggiato per dipingere alcuni grandi quadri biblici, quadri di soggetto sacro e ritratti e nel 1825, dopo il suo ritorno da Italia, continu\u00f2 a produrre dipinti che furono poi collocati nelle chiese di Berlino e Potsdam. La maggioranza parte dei dipinti erano rappresentazioni di soggetti delle sacre scritture. Begas \u00e8 stato anche celebrato come un ritrattista, e contribu\u00ec alla collezione della galleria reale con una lunga serie di ritratti di eminenti uomini di lettere prussiani. Prima di morire, ricopriva la carica di pittore di corte a Berlino."}
{"id": "468643", "revid": "365417", "url": "https://it.wikipedia.org/wiki?curid=468643", "title": "Madonna di Ripalta", "text": "L'icona bizantina della Madonna con Bambino in trono (Madonna di Ripalta) \u00e8 un dipinto su tela disteso su due tavole di legno che si ritiene risalga al XIII secolo. Sulla tavola \u00e8 raffigurata la Madonna su un trono con in grembo il bambino Ges\u00f9.\nSi narra che il quadro fu ritrovato in una localit\u00e0 chiamata \"Ripa Alta\" sulla riva sinistra del fiume Ofanto, da qui il nome \"Ripalta\". Fino a met\u00e0 del XIX secolo, la venerazione dell'icona si svolse quasi sempre nell'omonima chiesetta campestre. A partire da settembre, tutta la cittadinanza si recava in processione a Ripalta per prelevare l'immagine e portarla a Cerignola nella chiesa Collegiata di San Pietro. Nel 1859 la Madonna di Ripalta fu proclamata Patrona principale di Cerignola e la si festeggia l'8 settembre, giorno della Nativit\u00e0 di Maria. Da allora si stabil\u00ec che l'immagine per sei mesi, da ottobre ad aprile, rimanesse nella cappella sull'Ofanto, e per gli altri sei mesi fosse ospite della Cattedrale di Cerignola (Duomo Tonti).\nLa leggenda.\nAttorno al quadro della Madonna di Ripalta ruotano due leggende.\nLa prima narra che il quadro fu rinvenuto, intorno al 1172, da una banda di malfattori che ritrovarono il quadro nella vicina boscaglia nelle adiacenze del fiume Ofanto. In un primo momento, quello che sembrava un tavolaccio fu preso e fu utilizzato per battere il lardo. Un giorno il capo della banda sbagli\u00f2 il taglio e l'ascia si conficc\u00f2 nella tavola da cui sgorg\u00f2 del sangue. Il brigante, impaurito, avverti cos\u00ec i compagni, con i quali scopr\u00ec che sotto l'untume era raffigurata l'immagine della Vergine Maria con in grembo Ges\u00f9 bambino, entrambi con il volto sfregiato per l'offesa ricevuta.\nL'altra versione della leggenda racconta che l'icona fu ritrovata da alcuni boscaioli che pensarono di utilizzare il 'tavolaccio' per farne legna da ardere. Al primo colpo d'ascia, dall'icona cominci\u00f2 a fuoriuscire sangue. Fu cos\u00ec che sul luogo dove venne rinvenuta l'immagine, fu eretta una cappella (in realt\u00e0 le fonti epigrafiche e archeologiche documentano che l'edificio \u00e8 preesistente al 1172 e comunque dedicato a culti pagani, come quello della dea Bona) e cominciarono i primi pellegrinaggi devozionali. Dato che il luogo non distava molto sia dalla citt\u00e0 di Cerignola che da quella di Canosa, queste ultime si contesero per molto tempo la propriet\u00e0 del luogo e soprattutto dell'icona. Per risolvere definitivamente il contenzioso, si pens\u00f2 di mettere il quadro su un carro trainato da buoi e far decidere a questi ultimi dove recarsi. Il carro si diresse tre volte verso Cerignola, decretando cos\u00ec la propriet\u00e0 alla citt\u00e0 ofantina. Il popolo volle per\u00f2 che non si procedesse al restauro della cicatrice sul volto della Madonna, affinch\u00e9 la condanna della violenza e sopraffazione rimanesse sempre viva.\nL'Icona.\nL'icona di Maria SS. Di Ripalta \u00e8 l'unico esemplare superstite in Puglia di Madonna con Bambino in trono, del tipo Odighitria dexiokratousa (in greco \u039f\u03b4\u03b7\u03b3\u03ae\u03c4\u03c1\u03b9\u03b1 \u03b4\u03b5\u03be\u03b9\u03bf\u03ba\u03c1\u03b1\u03c4\u03bf\u03cd\u03c3\u03b1), che raffigura la Vergine che regge il bambino Ges\u00f9 con la mano destra. La Vergine, che \u00e8 guida per i cristiani nel loro cammino, indica con la mano sinistra il piccolo Ges\u00f9, seduta su di un cuscino di colore rosso posto su di un trono ornato di palmette. La Madonna indossa una tunica azzurra, e su di essa il maphorion, una sopravveste porpora, trapunta di undici croci-fiorellini, emblema di purezza e verginit\u00e0. La veste della Madonna presenta una cuffia dello stesso colore della tunica, l'azzurro. Invece il bambino Ges\u00f9 indossa una tunica di color ocra scura, la quale sfuma sull'oro, con una larga fascia di colore rosso intenso stretta alla vita. Egli benedice con la mano destra, secondo il rituale tipico della liturgia bizantina, mentre con la sinistra stringe un rotulo, dove \u00e8 scritta la volont\u00e0 del Padre. Le gambe del Cristo fanciullo sono nude ed incrociate, quasi a rimandare alla futura Passione. Mentre i piedi della Vergine Maria non sono ben visibili a causa di alcune scrostature. Le aureole sono graticolate nel gesso, e quella del bambino presenta anche una croce. In alto alle due estremit\u00e0 sono presenti due angioletti su delle nuvolette, che incensano la figura della Vergine e del Bambino, probabilmente aggiunti in epoca pi\u00f9 tarda. Appena sotto di loro sono presenti le lettere greche MHP (da \u039c\u0397\u03a4\u0397\u03a1, Madre), a sinistra, e le lettere greche \u0398 e \u03a5 (da \u0398\u0395\u039f\u03a5, di Dio), a destra.\nLa Partenza e il Ritorno della sacra Icona.\nAnticamente la partenza avveniva il 21 settembre, ma, poich\u00e9 coincideva con i solenni festeggiamenti del Santo Matteo apostolo, il cui culto \u00e8 molto sentito nella citt\u00e0 di Cerignola, si spost\u00f2 al primo luned\u00ec di ottobre. Talvolta coincidevano con la partenza della sacra icona anche i festeggiamenti in onore della Madonna del Rosario, cos\u00ec la partenza alla fine fu fissata in maniera definitiva al secondo luned\u00ec di ottobre. La seconda domenica di ottobre la Cattedrale diocesana rimane aperta tutto il giorno e anche la notte per la venerazione della miracolosa immagine della Madonna. Dato che la messa in onore della Vergine con la partecipazione dei portantini del sacro quadro veniva e viene tuttora celebrata in Cattedrale alle ore 5.00 del mattino, il popolo, in passato, veniva svegliato dalla monotona voce di z\u00e8 Emilie, una donna devota alla Vergine santa, e in seguito da Ripalta Vurchio, che dicevano in gergo: \u00abAlzatevi, figli santi! Alla Mamma nostra! Alla Bella nostra!\u00bb. E gi\u00e0 alle due la Cattedrale era piena di fedeli. Dentro le pareti della Chiesa avveniva un mistero medioevale, ma al tempo stesso tutto nuovo e moderno, una struggente rivisitazione della passione cristiana. Donne e fanciulle della cittadina portavano in dono dei fiori recitando intime preghiere con la speranza di ricevere dall'intercessione della Vergine la grazia della salute del corpo e dell'anima, per s\u00e9 e per coloro che si affidavano alle loro preghiere. L\u00ec avveniva un'importante manifestazione della devozione mariana: i devoti si percuotevano il viso, quasi si strappavano i capelli gridando e piangendo la partenza della Madre tanto amata. Alle 5 del mattino viene celebrata la Santa Messa a devozione dei portantini della sacra effigie. Alle ore 6 il quadro esce dalla Basilica tra lo sparo dei mortaretti e il canto mariano \"Ti salutiamo,o Vergine\". La processione, aperta dal tradizionale suono della bassa banda \"Citt\u00e0 di Molfetta\", prosegue fino alla Chiesa di San Domenico, dove l'icona sosta per dare la possibilit\u00e0 a tutta la cittadinanza di essere baciata e salutata. L'icona, portata in spalla dai portantini, raggiunge via Ofanto, dove viene girata per salutare la citt\u00e0 di Cerignola, mentre la banda esegue il canto \"Mira il tuo popolo\", prima di fermarsi alla scuola media statale Tenente Antonio Paolillo. Nel percorso che conduce alla chiesa campestre il quadro sosta alle \"Pozzelle\", due piccole cappelle rurali in onore della Vergine Maria, e in seguito alla \"Salve Regina\", dove rimane per circa un quarto d'ora. Arriva alle ore 13.30 nel piccolo Santuario se le condizioni meteorologiche lo permettono e qui viene celebrata la Messa officiata dal Vescovo. Invece in vista del ritorno della Madonna di Ripalta a Cerignola le confraternite della citt\u00e0 iniziano i pellegrinaggi al Santuario, alternandosi in ordine di antichit\u00e0. Il ritorno avviene il primo sabato dopo la Pasqua, e la Arciconfraternita dell'Assunta ha il privilegio di portare l'icona in processione durante il viaggio. Dopo la funzione celebrata dal vescovo, la Madonna viene portata in spalla dai portantini verso Cerignola, prima per\u00f2 l'icona viene girata per il saluto alla sua 'casa' e per la benedizione dei campi.\nTornando a Cerignola l'immagine sosta prima alla \"Salve Regina\", dove l'aspetta la Confraternita della Morte e Orazione, e poi alle \"Pozzelle\", accolta dalla tradizionale bassa banda \"Citt\u00e0 di Molfetta\" e dal concerto bandistico \"Citt\u00e0 di Cerignola\". Alle 19.15 le campane di tutte le chiese suonano festose per l'arrivo della Patrona alle porte della citt\u00e0. Si ferma, quindi, alla Chiesa di San Domenico, dove la popolazione gioisce per il ritorno della sua Santa Madre: qui avviene il saluto da parte del vescovo e lo sparo di mortaretti e spettacoli pirotecnici. La processione si muove alle ore 20.30 circa e raggiunge la Cattedrale della citt\u00e0, dove per sei mesi rimane esposta alla venerazione dei fedeli."}
{"id": "468648", "revid": "767487", "url": "https://it.wikipedia.org/wiki?curid=468648", "title": "9 settimane e \u00bd", "text": "9 settimane e \u00bd (\"9\u00bd Weeks\") \u00e8 un film del 1986, diretto da Adrian Lyne ed interpretato da Mickey Rourke e Kim Basinger. Il film permise ai due protagonisti, allora quasi esordienti, di acquisire ulteriore popolarit\u00e0, e suscit\u00f2 scalpore per l'erotismo di alcune scene.\nTrama.\nNew York. Elizabeth McGraw \u00e8 una giovane divorziata, impiegata presso una galleria d'arte a SoHo, dove viene presa in giro dalla gente e dai colleghi per l'eccesso di fascino.\nPer conto della sua galleria sta organizzando la mostra di Farnsworth, un anziano pittore introverso di provincia, poco attratto dal rumore della vita urbana. Durante i preparativi, in un negozio alimentare cinese conosce John Gray, arbitraggista di Wall Street, restando colpita dalla sua baldanza e dall'aspetto curato. Dopo un po' di tempo, mentre compra una gallina giocattolo in un mercato di strada, lo incontra di nuovo e comincia a frequentarlo nella casa sull'acqua dei suoi amici. In un ristorante italiano intraprendono subito una relazione di \"nove settimane e mezzo\", fatta esclusivamente di sessualit\u00e0 e giochi erotici, in risposta alle frustrazioni della vita \"yuppie\".\nNelle prime fasi del rapporto Elizabeth, convinta da continui regali e scherzi, scorger\u00e0 l'amore per John. All'inizio l'uomo, attratto dai modi di fare ordinari di lei a dispetto della bellezza, la fa distendere su un tavolo e le passa addosso un cubetto di ghiaccio. Poi la ragazza entra nello studio dell'uomo, gli regala un orologio, lui a quel punto, facendogli sentire il ticchettio, le chiede se alle 11 guardando l'orologio e pensando a lui vuole toccarsi, lei, colpita dal regalo, accetta durante la proiezione di un video d'arte moderna. In seguito John va a casa di Elizabeth, cucina a casa sua, le d\u00e0 da mangiare e bere davanti al frigorifero e colpito dal giovanilismo dei movimenti della ragazza, la bacia. Costretta da tali episodi a subire una regressione quasi adolescenziale, Elizabeth convince per sbaglio la collega Molly a fidanzarsi con l'ex marito Bruce, e comincia a perdere interesse per il suo lavoro.\nDurante una cena insieme, John convince Elizabeth a rimanere in casa, per cercare di renderla meno ribelle e diffidente. La ragazza gli rivela al telefono di aver sbirciato nel suo armadio, dopo aver scoperto una vecchia foto con l'ex compagna April Tover, e lui, tornato a casa, reagisce con un amplesso violento sul tavolo. La mattina dopo le prepara la colazione, dimostrando di volersi prendere cura di lei come aveva detto la sera prima. Elizabeth riesce cos\u00ec a comportarsi in modo pi\u00f9 allegro e spontaneo. A un certo punto percepisce pi\u00f9 chiaramente i propri sentimenti, corre verso l'orologio del piano alto di un palazzo con l'affarista, lo bacia, si toglie giacca e camicia e resta in canottiera; cos\u00ec con l'evoluzione da professionista seriosa in ragazza alfa istintiva, e con la liberazione emotiva e fisica dal suo vecchio aspetto istituzionale, seduce involontariamente John e ha un rapporto sessuale con lui. L'uomo continua anche a mostrare premure per lei, servendole bevande calde in una mattina di febbre.\nUna sera Elizabeth va a trovare John nel suo ufficio per offrirgli da mangiare e poi vanno insieme in un bar di Wall Street. Colpita dall'ardito accostamento tra la sua femminilit\u00e0 e gli abiti degli affaristi, viene convinta da John a passare una serata con lui vestita da uomo, in un locale di lusso. Usciti dal locale, vengono scambiati per gay da un gruppo di teppisti in un quartiere di periferia. Due di loro li inseguono fino all'inizio di un vicolo cieco, li affrontano con forza, ma vengono messi in fuga da Elizabeth. Quest'ultima si emoziona per il fatto, si fa trascinare da John sotto l'acqua di una grondaia rotta, gli sussurra a ripetizione di amarlo e lo bacia. Indotta dall'affarista, subito dopo intraprende una rapida svestizione, levandosi i baffi finti e lo smoking e poi restando sotto la pioggia in canottiera e boxer: in tal modo raggiunge suo malgrado l'apice della carica seduttiva, per via dell'inusuale metamorfosi da \"drag king\" distinto a \"butch\" appena vestita, e dell'accostamento surreale tra la semplicit\u00e0 degli abiti intimi e l'eleganza del fisico. A questo punto ha di nuovo un rapporto sessuale con John, credendo di essersi innamorata di lui.\nDopo il furto nascosto di una collana e l'acquisto di un letto nuovo in vista di una possibile convivenza, Elizabeth decide di fare uno spogliarello casalingo per John: prima si toglie gradualmente di dosso un \"tailleur\" regalatole giorni prima, poi gira per casa in sottoveste di seta per prendere in giro le prime fasi del loro incontro; alla fine, del tutto priva di indumenti, attira John al piano alto di casa sua e lo bacia di nuovo, ancora convinta di amarlo. A questo punto la galleria d'arte s'accorge dell'eccesso di distrazione e confusione mentale della protagonista, che rischia di perdere le proprie inibizioni e la precedente vita compassata.\nPer cercare di riprendersi e controllare i propri istinti, Elizabeth conosce il pittore Farnsworth, che compie un percorso di vita inverso al suo e cos\u00ec ricomincia a darsi da fare per la mostra. In seguito John, completamente ignaro dell'autoironia degli ultimi comportamenti della ragazza, la invita a raccogliere soldi per terra in ufficio, ma deve fare i conti con la sua crescente insofferenza. In un albergo Elizabeth si fa bendare da John e si fa toccare da una prostituta sudamericana. Dopo essersi tolta la benda scopre che l'affarista \u00e8 solito frequentare il sesso a pagamento, cos\u00ec esce in lacrime dall'albergo, attira John in un locale per adulti e lo provoca baciandolo. Sconvolta dalle recenti esperienze, diserta in lacrime la mostra d'arte di Farnsworth e passa un'ultima notte con John.\nLa loro ultima mattina insieme, John le parla delle sue umili e tormentate origini e le dice di aver provato con lei emozioni molto pi\u00f9 forti che con le precedenti ragazze, ritenendole prive della stessa vitalit\u00e0. Elizabeth risponde di non poter pi\u00f9 sopportare l'assurdit\u00e0 della loro relazione e accusa implicitamente John di non aver voluto capire la mancanza di illusioni della ragazza. Cos\u00ec decide di lasciarlo, esce di casa e torna in lacrime alla vita di tutti i giorni, mentre John, incapace di svelarle i suoi veri sentimenti e di richiamarla, conta fino a 50 e resta dentro casa.\nProduzione.\nLa sceneggiatura del film \u00e8 liberamente ispirata a un racconto a spunto autobiografico omonimo del 1978, scritto dall'ex giornalista austriaca Ingeborg Day, in arte Elizabeth McNeill (1940-2011); il racconto narrava della difficile relazione di una mercante d'arte con un uomo d'affari, e traeva ispirazione da reali vicende dell'autrice. Il film fu girato tra il giugno e l'agosto del 1984 ma fu pubblicato un anno e mezzo dopo. Il racconto originale ha un tono pi\u00f9 tetro, ed \u00e8 incentrato su rapporti intimi di natura violenta, ma anche sul coinvolgimento della protagonista da parte del fidanzato in comportamenti criminali, tra i quali una rapina in un ascensore e la partecipazione di lei a rapporti sessuali con sconosciuti. Inoltre alla fine del racconto la protagonista subisce un crollo psicologico, non menzionato nel film.\nIn origine il ruolo di John doveva essere interpretato da Sam Shepard, mentre per quello di Elizabeth furono chiamate, prima della Basinger, altre attrici tra cui Debra Feuer, all'epoca moglie di Mickey Rourke, Dominique Sanda, Isabelle Adjani, Isabella Rossellini, Kate Capshaw, Teri Garr, Kathleen Turner, Jacqueline Bisset e Sigourney Weaver. Nella scena della mostra appare Ronnie Wood, chitarrista dei The Rolling Stones. Il noto pornoattore Ron Jeremy ebbe il ruolo di \"consulente tecnico\" per le scene \"hot\" del film.\nLa colonna sonora comprende brani di Stewart Copeland, John Taylor dei Duran Duran, Devo, Winston Grennan, Lisa Dalbello, Luba, Corey Hart, Bryan Ferry, Eurythmics, Jean-Michel Jarre e Joe Cocker. Quest'ultimo esegu\u00ec \"You Can Leave Your Hat On\", cover di Randy Newman, che accompagna la scena dello spogliarello della Basinger. Dalla lista tracce della colonna sonora furono esclusi due brani, lo strumentale \"Arpegiator\" di Jean-Michel Jarre, che accompagna la scena dell'accoppiamento sotto la pioggia, e il brano reggae \"Savior\" di Winston Grennan, nella scena al mercato di strada.\nMolte scene erotiche del film furono reinterpretate da Sheena Easton nel 1989 per il video del singolo \"Days Like This\", e dalla cantante tedesca Sarah Connor nel 2007, nel video di \"Sexual Healing\", cover di Marvin Gaye.\nDistribuzione.\nNegli Stati Uniti usc\u00ec il 21 febbraio 1986 e sono state distribuite due versioni, una classificata R (i minori di 17 anni possono vedere il film solo se accompagnati) e una versione che non \u00e8 stata fatta classificare (\"unrated\") ed \u00e8 stata distribuita solo nel mercato home video, dove la scena dell'accoppiamento sotto la pioggia \u00e8 leggermente pi\u00f9 estesa. Anche la versione classificata R \u00e8 stata distribuita in home video nel mercato statunitense (dalla Metro-Goldwyn-Mayer), con una durata di 116 minuti e 27 secondi, mentre la versione \"unrated\" (distribuita dalla Warner Bros.) ha una durata di poco superiore, 116 minuti e 51 secondi.\nIl film fu pubblicato dopo aver subito alcune modifiche e rimozioni in fase di lavorazione,\ne in particolare furono tagliate le seguenti scene: i due protagonisti che armeggiavano con dei barbiturici, il loro reciproco patto di suicidio, l'ammanettamento di Elizabeth sopra un letto e il suo crollo psicologico nel finale. Il regista negli anni annunci\u00f2 pi\u00f9 volte la possibile produzione di una versione director's cut (oltre a quella che \u00e8 stata distribuita negli USA senza classificazione della MPAA), con almeno gran parte delle scene tagliate, ma il progetto non venne mai realizzato.\nEdizione italiana.\nIl doppiaggio italiano \u00e8 stato eseguito presso il Gruppo Trenta e curato da Renato Izzo. Il film \u00e8 stato distribuito in Italia nel febbraio 1986, con il divieto di visione ai minori di 14 anni. In televisione invece fu trasmesso sia nella versione originale sia in una censurata, senza divieti, per poter essere trasmessa in prima serata. In Italia il film \u00e8 stato trasmesso per l'ultima volta su Rete 4 nel 2000.\nAccoglienza.\nAlla sua prima uscita negli Stati Uniti incass\u00f2 solo 7 milioni di dollari al botteghino e ricevette critiche non sempre positive, ma a livello mondiale acquist\u00f2 un successo insperato, soprattutto in formato video. Grazie al suo erotismo e alla popolarit\u00e0 raggiunta dai due protagonisti, \u00e8 considerato uno dei film di culto degli anni ottanta.\nIl sito di recensioni Rotten Tomatoes ha assegnato al film un punteggio del 64%, poco pi\u00f9 della sufficienza. Il critico Roger Ebert apprezz\u00f2 il realismo e l'ironia della storia e dei protagonisti, ritenendoli pi\u00f9 simili alla realt\u00e0 di altri film di genere. Pi\u00f9 che sull'essenzialit\u00e0 del rapporto, il film \u00e8 incentrato sul liberalismo della protagonista, la cui sola arma di seduzione \u00e8 l'immediatezza del modo di apparire.\nIl film ebbe un sequel e un prequel/spin-off, usciti entrambi per il solo mercato home video: \"9 settimane e \u00bd - La conclusione\" nel 1997, e \"La notte dei sensi\" nel 1998. Ne usc\u00ec anche una parodia nel 1991, \"Il ritorno dei ninja\"."}
{"id": "468650", "revid": "46931", "url": "https://it.wikipedia.org/wiki?curid=468650", "title": "Carl Joseph Begas", "text": ""}
{"id": "468653", "revid": "17351", "url": "https://it.wikipedia.org/wiki?curid=468653", "title": "Lockheed F-80 Shooting Star", "text": ""}
{"id": "468654", "revid": "17351", "url": "https://it.wikipedia.org/wiki?curid=468654", "title": "Lockheed F-80", "text": ""}
{"id": "468655", "revid": "17351", "url": "https://it.wikipedia.org/wiki?curid=468655", "title": "F-80 Shooting Star", "text": ""}
{"id": "468656", "revid": "1442080", "url": "https://it.wikipedia.org/wiki?curid=468656", "title": "Fiorino austro-ungarico", "text": "Il Fiorino o Gulden fu una moneta dell'Impero austro-ungarico tra il 1754 ed il 1892. Il nome Gulden fu usato nelle banconote austriache in tedesco, mentre nelle monete fu usato il termine Florin. il nome Forint fu usato nelle monete e banconote in ungherese.\nStoria.\nCon l'introduzione del Konventionstaler nel 1754, il Fiorino fu definito come mezzo Konventionstaler e perci\u00f2 equivalente ad 1/20 del Marco di Colonia d'argento, cio\u00e8 ~11,7 g di fino, e suddiviso in 60 Kreuzer. Il fiorino divenne l'unit\u00e0 standard dell'Impero Asburgico e rimase in uso fino al 1892.\nNel 1857, in Germania e nell'Impero Austro-Ungarico fu introdotto il Vereinsthaler con un contenuto di 16\u2154 grammi d'argento. Questo peso era di poco inferiore ad 1,5 volte il contenuto in argento del Fiorino. Di conseguenza l'Austria-Ungheria adott\u00f2 un nuovo standard per il Fiorino che ora conteneva 2/3 dell'argento del Vereinsthaler. Ci\u00f2 provoc\u00f2 una svalutazione della moneta del 4,97%.\nL'Austria-Ungheria nello stesso tempo decimalizz\u00f2 la propria valuta creando un nuovo sistema con 100 Kreuzer = 1 Fiorino ed 1\u00bd Fiorino = 1 Vereinsthaler.\nQuando nel 1866 la Prussia sconfisse l'Austria, questa usc\u00ec della Zollverein e nel 1867 si indirizz\u00f2 verso l'Unione Monetaria Latina. Furono perci\u00f2 emesse monete d'oro da 8 e 4 fiorini che erano equivalenti alle monete da 20 e 10 lire/franchi.\nTuttavia l'Austria non complet\u00f2 l'ingresso nell'Unione che era stato previsto per il 1870.\nIl fiorino austro ungarico fu sostituito dalla Corona austro-ungarica nel 1892 al tasso di 2 Corone = 1 Fiorino.\nNel Lombardo Veneto i fiorini furono coniati a Milano tra il 1858 e il 1859 da Francesco Giuseppe. A Venezia furono coniati fiorini da Francesco I tra il 1822 ed il 1827, e da Francesco Giuseppe dal 1857 fino al 1865. Il peso era di 12,35 g al 900/1000, pari a 11,115 di fino. Il diametro era di 30\u00a0mm."}
{"id": "468657", "revid": "123452360", "url": "https://it.wikipedia.org/wiki?curid=468657", "title": "Vivekac\u016b\u1e0d\u0101ma\u1e47i", "text": "Il Vivekac\u016b\u1e0d\u0101ma\u1e47i (lett. \"Il grande gioiello della discriminazione\") \u00e8 un trattato filosofico-spirituale attribuito a \u015aa\u1e45kara, antico filosofo indiano, uno dei principali esponenti della scuola induista della non-dualit\u00e0.\nVi vengono esposti i princ\u00ecpi fondanti dell'Advaita Ved\u0101nta: si susseguono tematiche relative a religione, spiritualit\u00e0, metafisica, filosofia, con lo scopo di aiutare l'individuo a liberarsi (attraverso l'uso della discriminazione) dall'illusione, considerata la fonte della dualit\u00e0 e quindi di tutte le sofferenze.\nForma e contenuti.\nQuesto testo consiste di 580 versi (\"s\u016btra\") in sanscrito e, contrariamente alle altre scritture induiste, non \u00e8 diviso in sezioni o capitoli. La particolarit\u00e0 del Vivekac\u016b\u1e0d\u0101ma\u1e47i consiste nel fatto che (in modo analogo alla Bhagavad G\u012bt\u0101) esso \u00e8 narrato sotto forma di dialogo tra maestro e discepolo: il primo espone gli insegnamenti e risponde alle domande del secondo, il quale, grazie alle parole del precettore, alla fine del dialogo realizza la propria identit\u00e0 con \u0100tman e Brahman. I concetti sono esposti in modo diretto, lucido e incisivo, e comprendono una serie di soggetti che vanno dalla preparazione di s\u00e9, all'imparare a discernere il reale dal non-reale, al controllare la propria personalit\u00e0 al fine di liberarsi, alla finale unione con l'Uno.\nLode di apertura.\nIl Vivekac\u016b\u1e0d\u0101ma\u1e47i si apre con un inno di lode e reverenza:\nNon \u00e8 chiaro se Govinda si riferisca al nome del maestro o allo stesso Dio, ma ci\u00f2 non riveste molta importanza, in quanto nella tradizione induista il guru \u00e8 considerato una incarnazione divina (le Upani\u1e63ad dichiarano: \"\u0100c\u0101ryadevo bhava\", ossia \"considera il maestro come Dio\"). \u00c8 interessante notare come l'Advaita Ved\u0101nta, pur focalizzandosi sul Brahman, ossia la radice metafisica ed impersonale di Dio, attribuisca molta importanza al Suo aspetto personale (detto genericamente \"\u012a\u015bvara\"), in quanto si ritiene che la liberazione in questo mondo duale sia ottenibile sotto la grazia del Signore, il quale la concede all'aspirante spirituale (\"s\u0101dhaka\") spesso sotto le sembianze del \"guru\".\nAvvertenza.\nFin dai primi \"s\u016btra\" del libro, \u015aa\u1e45kara avverte il lettore che in esso non trover\u00e0 nulla di \"consolante\" poich\u00e9 l'Advaita Ved\u0101nta non \u00e8 una religione che offra conforto e sicurezza psicologica ad individui insicuri; essa al contrario mira ad affrancare l'individuo da qualunque tipo di sostegno, ed alla luce di questo, la lettura del Vivekac\u016b\u1e0d\u0101ma\u1e47i pu\u00f2 risultare destabilizzante e pericolosa se il lettore non \u00e8 spiritualmente maturo per accettare e comprendere le verit\u00e0 in esso contenute.\nInsegnamento di base.\nSecondo il Vivekac\u016b\u1e0d\u0101ma\u1e47i, la realt\u00e0 ultima \u00e8 costituita da Brahman, l'aspetto impersonale di Dio, senza attributi, eternamente beato e consapevole di S\u00e9 (Sathchitananda), il substrato metafisico di tutto ci\u00f2 che esiste. La manifestazione non \u00e8 altro che una proiezione della mente, una illusione che paradossalmente al tempo stesso \"\u00e8\" e \"non \u00e8\", in quanto, se da un punto di vista prettamente metafisico essa non esiste, da un punto di vista empirico il potere creativo della mente la rende esperibile, genera la percezione del mondo manifesto.\nLa condizione di sofferenza dell'uomo e la conseguente trasmigrazione dell'anima sono dunque causate da una errata percezione della realt\u00e0: entrando nel mondo fenomenico (\"Sa\u1e43s\u0101ra\"), lo sperimentatore dimentica la propria \"identit\u00e0 universale\" e si identifica invece con i suoi veicoli.\nPer far comprendere meglio questo concetto, Shankara riporta pi\u00f9 volte un esempio molto semplice: quello della brocca e dell'aria in essa contenuta. L'aria contenuta nella brocca \u00e8 identica a quella al di fuori di essa; non c'\u00e8 alcuna distinzione, cos\u00ec come non c'\u00e8 differenza tra l'anima individuale e quella universale. \u00c8 solo l'illusione o \"ignoranza metafisica\", ci\u00f2 che produce il senso dell'io (detto \"ahamkara\") e della separativit\u00e0; \u00e8 solo la brocca d'argilla ci\u00f2 che separa l'aria interna da quella esterna. Quando la brocca si infrange, l'aria che si trovava dentro si ricongiunge in modo indissolubile a quella fuori, realizzando il proprio stato primordiale di unit\u00e0 inscindibile, di completezza senza parti, di integrale coscienza di s\u00e9; l'aria nella brocca non diventa \"parte\" dell'aria esterna, ma diventa \"uno\" con la sua totalit\u00e0, diventa la stessa aria presente al tempo stesso in ogni luogo. Cos\u00ec, quando la liberazione \u00e8 ottenuta, l'idea di essere anime \"individuate\" lascia spazio alla coscienza allargata di non essere in nulla e per nulla differenti dal Brahman, ossia, di \"essere\" il Brahman stesso, di essere uno con Lui e con tutte le Sue manifestazioni, di essere uno con tutto e con tutti.\nUn'altra metafora ripresa pi\u00f9 volte nel corso dell'opera, \u00e8 quella della corda che, per via di una percezione errata, viene scambiata per un serpente.\nI cinque involucri.\nVengono inoltre descritte dettagliatamente le cinque \"guaine\" o \"involucri\" (detti Kosha) che velano la conoscenza dell'\u0100tman:"}
{"id": "468660", "revid": "11497", "url": "https://it.wikipedia.org/wiki?curid=468660", "title": "Viveka Chudamani", "text": ""}
{"id": "468662", "revid": "11497", "url": "https://it.wikipedia.org/wiki?curid=468662", "title": "Vivekachudamani", "text": ""}
{"id": "468663", "revid": "287204", "url": "https://it.wikipedia.org/wiki?curid=468663", "title": "Vivekacudamani", "text": ""}
{"id": "468664", "revid": "11497", "url": "https://it.wikipedia.org/wiki?curid=468664", "title": "Viveka cudamani", "text": ""}
{"id": "468665", "revid": "11497", "url": "https://it.wikipedia.org/wiki?curid=468665", "title": "Viveka Cudamani", "text": ""}
{"id": "468666", "revid": "923674", "url": "https://it.wikipedia.org/wiki?curid=468666", "title": "Museo civico belliniano", "text": "Il Museo civico belliniano \u00e8 un museo con sede a Catania, ospitato nelle sale del primo piano del Palazzo Gravina Cruyllas, una delle tante nobili residenze dei Principi di Palagonia, in piazza San Francesco, di fronte all'omonima chiesa, insieme al Museo Emilio Greco.\nOccupa la casa in cui il compositore Vincenzo Bellini nacque il 3 novembre 1801 e trascorse i primi sedici anni di vita.\nStoria.\nDal 1919 il Real Circolo Bellini di Catania costitu\u00ec un Comitato presieduto da Di Stefano Giuffrida e poi da F. Anastasi, che raccolse fondi per unirli a quelli ottenuti mediante la sottoscrizione promossa dalla \"Tribuna\" di Roma.\nFra i primi sottoscrittori vi furono il Re, Mussolini e tutte le pi\u00f9 alte personalit\u00e0 della politica, dell'arte e della letteratura.\nIl Decreto del 23 novembre 1923 dichiar\u00f2 Monumento Nazionale la casa di Bellini.\nDifficoltose pratiche ritardarono l'attuazione del Museo, fino a che l'interessamento di Antonino Grimaldi determin\u00f2, con l'incarico a Benedetto Condorelli, la costituzione.\nIl Museo Belliniano \u00e8 stato inaugurato il 5 maggio 1930 alla presenza di Vittorio Emanuele III. La casa nativa di Vincenzo Bellini, divenuta museo, fa parte dell'attiguo palazzo dei Gravina Cruyllas, edificato originariamente sulle rovine dell'antico Od\u00e9on e del Teatro Greco.\nDal 1950 al 27 luglio 1968 il Museo fu diretto da Francesco Pastura, autore della monografia belliniana \"Bellini secondo la storia\" (Guanda, Parma 1959).\nIl museo.\nIl museo, che occupa tre stanze e due piccoli vani, \u00e8 organizzato cronologicamente: l'appartamento, di appena cinque stanze, \u00e8 occupato per intero da cimeli che ripercorrono la vita del Bellini e della sua famiglia; dipinti, libri, spartiti originali, strumenti musicali e la maschera mortuaria del compositore.\nDi particolare interesse la raccolta di autografi belliniani, tra cui numerosi abbozzi."}
{"id": "468667", "revid": "11497", "url": "https://it.wikipedia.org/wiki?curid=468667", "title": "Vivekachoodamani", "text": ""}
{"id": "468668", "revid": "11497", "url": "https://it.wikipedia.org/wiki?curid=468668", "title": "Viveka choodamani", "text": ""}
{"id": "468669", "revid": "11497", "url": "https://it.wikipedia.org/wiki?curid=468669", "title": "Viveka Choodamani", "text": ""}
{"id": "468670", "revid": "117156089", "url": "https://it.wikipedia.org/wiki?curid=468670", "title": "Zarzuela", "text": "La zarzuela \u00e8 un genere lirico-drammatico spagnolo, in cui si alternano scene parlate, altre cantate e balli concertati. Si suppone che il nome derivi dal padiglione di caccia omonimo, sito vicino a Madrid, dove nel XVII secolo si mettevano in scena rappresentazioni di questo tipo per la corte spagnola.\nIn Spagna il teatro musicale inizia con Juan del Encina. Questo nuovo genere chiamato zarzuela apport\u00f2 l'innovazione di dotare i numerosi brani musicali di una funzione drammatica, cio\u00e8 integrata nella trama dell'opera. Ulteriori novit\u00e0 furono la presenza di una grande orchestra e l'incorporazione dei cori, delle canzoni e dei balli.\nStoria.\nI primi autori che applicarono la loro arte a questo nuovo stile di teatro musicale furono Lope de Vega e Calder\u00f3n de la Barca. Oggi si ritiene che Calder\u00f3n sia stato il primo drammaturgo a adottare il termine zarzuela per definire una sua opera intitolata \"El golfo de las sirenas\" (1657). Lope de Vega scrisse un'opera che intitol\u00f2 \"La selva sin amor\", dramma con orchestra, e la defin\u00ec come \"cosa nuova in Spagna\". Nel testo introduttivo del 1629 si legge:\nDi queste opere non abbiamo gli spartiti. Tuttavia \u00e8 arrivata fino a noi la musica dell'opera \"Los celos hacen estrella\" di Juan Hidalgo e Juan V\u00e9lez, del 1672: attraverso quest'opera ci si pu\u00f2 fare un'idea di come fosse questo genere nel XVII secolo.\nNel XVIII secolo l'avvento dei Borboni si accompagn\u00f2 alla moda dello stile italiano nelle diverse manifestazioni artistiche, inclusa la musica: le zarzuele di questo periodo assunsero caratteristiche molto simili a quello delle opere italiane. L'avvento di Carlo III, con i problemi politici ad esso legati, provoc\u00f2 rivolte contro i ministri italiani, con ripercussioni negative sulle rappresentazioni teatrali: di nuovo risult\u00f2 dominante la tradizione popolare spagnola, rappresentata in quest'occasione da Ram\u00f3n de la Cruz. La prima opera di quest'autore fu \"Las segadoras de vallecas\" (1768), musicata da Rodr\u00edguez de Hita. L'auge della zarzuela arriv\u00f2, nel XIX secolo, a partire del 1839, con i compositori Francisco Barbieri e Emilio Arrieta. A volte il successo dell'opera era dovuto a una o pi\u00f9 arie che il pubblico imparava e riproponeva oralmente, come ad esempio con i cupl\u00e9. Il meccanismo dell'opera rimase sempre uguale: numeri parlati, cantati, cori che si alternano con scene comiche che, generalmente, sono interpretate da una coppia. Abbondava il genere travestito e regionalista e nei libretti si raccoglievano ogni sorta di mode, regionalismi e detti popolari.\nDopo la rivoluzione del 1868, il paese entr\u00f2 in una crisi profonda (soprattutto economica) che si riflesse anche sul teatro. Lo spettacolo teatrale era caro e non ci si potevano pi\u00f9 permettere quei costi. Per questo il Teatro Variedades de Madrid ebbe l'idea di ridurre il prezzo dello spettacolo e, allo stesso tempo, la durata della rappresentazione. Un'opera teatrale durava, a quei tempi, quattro ore e si ridusse ad un'ora. Inizi\u00f2 quello che venne chiamato \"teatro ad ore\". L'innovazione ebbe un grande successo e i compositori di zarzuele si adeguarono al nuovo formato creando opere molto pi\u00f9 corte. Le zarzuele di un solo atto vennero dette \"G\u00e9nero chico\" e \"G\u00e9nero grande\" quelle di tre o pi\u00f9 atti. La zarzuela grande esord\u00ec nel \"Teatro de la Zarzuela\" di Madrid, per\u00f2 con poco successo e poco pubblico. Nonostante questo, nel 1873 apr\u00ec un nuovo teatro, l\"'Apollo\", che condivise gli insuccessi con il predecessore, fino a che non ebbe altra scelta che passare al \"g\u00e9nero chico\".\nLa zarzuela ha mantenuto anche in seguito, sia in Spagna, sia in America Latina, un importante ruolo e una diffusa popolarit\u00e0, conservatasi fino ai nostri giorni, grazie anche ai documentari di zarzuelas girati nel 1905 dal regista, fotografo e produttore cinematografico Ricardo de Ba\u00f1os (da ricordare che proprio in questo genere musicale inizi\u00f2 - e continu\u00f2 fino al termine degli anni '50 - l'esperienza musicale di Pl\u00e1cido Domingo, la cui famiglia fin dai primi del Novecento gestiva una compagnia di zarzuela)."}
{"id": "468671", "revid": "1982", "url": "https://it.wikipedia.org/wiki?curid=468671", "title": "Fulvio Conti", "text": "Conti \u00e8 stato dal 7 maggio 2018 al 26 settembre 2019 il presidente di Telecom Italia, dopo essere gi\u00e0 stato amministratore delegato e direttore generale della societ\u00e0 Enel.\nBiografia.\nLaureato in economia e commercio presso l'Universit\u00e0 La Sapienza di Roma, entra nel 1969 nel Gruppo Mobil, dove ricopre diverse posizioni manageriali in Italia ed all'estero, fino a rivestire tra il 1989 ed il 1990 la carica di direttore finanziario per l'Europa.\nDirettore amministrazione, finanza e controllo della Montecatini (dal 1991 al 1993), e direttore finanziario della Montedison-Compart (tra il 1993 ed il 1996) con responsabilit\u00e0 sulla ristrutturazione finanziaria del gruppo.\nDal 1996 lavora per le Ferrovie dello Stato con il ruolo di direttore generale e chief financial officer, ricoprendo vari incarichi anche nelle controllate Metropolis e Grandi Stazioni.\nDal 1998 al 1999 \u00e8 direttore generale e chief financial officer di Telecom Italia, anche in questo caso assume incarichi dirigenziali in varie aziende del Gruppo come Finsiel, TIM, Sirti, Italtel, MEIE e STET International.\nNel 1999 passa all'Enel con l'incarico di chief financial officer. Amministratore delegato e direttore generale dell'Enel dal maggio 2005, attualmente ricopre anche l'incarico di consigliere di Barclays plc, AON Corporation, RCS Mediagroup, dell'Accademia Nazionale di Santa Cecilia e dell'Istituto Italiano di Tecnologia. Ha ricoperto la carica di vice presidente di Eurelectric dal 2008 al 2011, diventandone presidente dal 2011 al 2014.\nDurante la sua gestione Enel manifesta l'intenzione di espandere la propria attivit\u00e0, con acquisizioni di societ\u00e0 estere. Il tentativo di rilevare la societ\u00e0 francese SUEZ viene bloccato dal governo francese che incoraggia la fusione tra questa societ\u00e0 e Gaz de France. L'iniziativa protezionistica di Parigi ha prodotto un vasto dibattito sulle regole del libero mercato in Europa. Dopo lo stop francese, guida Enel nell'acquisizione di Endesa, maggiore societ\u00e0 di energia elettrica spagnola.\n\u00c8 un convinto sostenitore del fatto che l'Italia abbia bisogno di riequilibrare il proprio mix energetico, troppo costoso e sbilanciato su gas e petrolio.\nNel 2012 viene eletto vicepresidente di Confindustria, con delega al Centro Studi.\nHa fatto parte dell'Aspen Institute.\nIl 7 maggio 2018 viene scelto come Presidente di Telecom in quota Elliott. Il 26 settembre 2019 si dimette con effetto immediato."}
{"id": "468675", "revid": "1543377", "url": "https://it.wikipedia.org/wiki?curid=468675", "title": "Dipartimento dell'Atlantico (Colombia)", "text": "Il dipartimento dell'Atlantico \u00e8 uno dei 32 dipartimenti della Colombia. Il capoluogo del dipartimento \u00e8 la citt\u00e0 portuale di Barranquilla posta sul delta del fiume Magdalena.\nIl dipartimento \u00e8 situato nella parte settentrionale del paese. Confina a nord con il Mar dei Caraibi, ad est con il dipartimento di Magdalena il cui confine \u00e8 segnato dal fiume omonimo ed a ovest con il dipartimento di Bol\u00edvar. Il territorio \u00e8 pianeggiante.\nIl dipartimento \u00e8 stato istituito nel 1905.\nSuddivisione amministrativa.\nIl dipartimento dell'Atlantico si compone di 23 comuni:"}
{"id": "468677", "revid": "125228847", "url": "https://it.wikipedia.org/wiki?curid=468677", "title": "La bisbetica domata", "text": "La bisbetica domata (\"The Taming of the Shrew\", letteralmente in italiano \"L'addomesticamento della bisbetica\") \u00e8 una commedia di William Shakespeare.\nL'opera, divisa in cinque atti scritti sia in versi che in prosa, narra di Petruccio, avventuriero veronese, che sposa e soggioga l'intrattabile Caterina di Padova, attirato soprattutto dalla sua dote. Particolarmente incerta \u00e8 la sua data di composizione, generalmente ritenuta antecedente al 1594.\nTrama.\nL'opera comincia con una introduzione, una forma narrativa in cui a un povero calderaio, Cristopher Sly, viene fatto credere di essere un ricco Lord e di essere stato addormentato per anni. Sly e un paggio si siedono quindi a vedere una rappresentazione di attori girovaghi dal titolo \"La bisbetica domata\": si tratta quindi di un esempio di \"metateatro\" (teatro nel teatro) e dopo questa scena Sly scompare.\nLa vera trama parla di Battista Minola, un gentiluomo di Padova, che ha due figlie: la pi\u00f9 grande, Caterina, conosciuta per la scontrosit\u00e0, e la pi\u00f9 giovane, Bianca, al contrario nota per la sua gentilezza ed obbedienza. Bianca ha due corteggiatori, Gremio ed Ortensio, mentre Caterina non ne ha alcuno proprio a causa del suo carattere tremendo. Quindi Battista decide di allontanare Bianca dalla societ\u00e0 finch\u00e9 Caterina non sar\u00e0 sposata.\nIntanto Lucenzio, un giovane pisano, vede Bianca e si innamora perdutamente di lei, mentre Gremio ed Ortensio uniscono le loro forze per trovare un marito a Caterina. Quando Petruccio, un amico di Ortensio, arriva a Padova in cerca di moglie, essi gli parlano del brutto carattere di Caterina, ma anche del suo denaro: Petruccio decide all'istante di volerla sposare. Nel frattempo Lucenzio si \u00e8 scambiato d'abito con il suo servo Tranio per diventare il tutore in letteratura di Bianca.\nNello stesso modo Ortensio si traveste da tutore di musica e promette a Petruccio di introdurlo in casa di Battista. I fatti successivi aiutano Petruccio nel suo disegno ed il matrimonio viene fissato.\nIl giorno del matrimonio, Petruccio arriva dalla cerimonia vestito molto squallidamente e rifiuta di restare al banchetto, costringendo Caterina a seguirlo. Nel frattempo la corte di Lucenzio verso Bianca procede bene. Giunta a casa di Petruccio, Caterina \u00e8 costretta dal marito ad una serie di privazioni, di umiliazioni e ad un lungo processo manipolatorio che gradualmente schiacciano il suo ostinato carattere e la rendono sempre pi\u00f9 accondiscendente, annullandola. Bianca sposa il suo Lucenzio ed Ortensio una ricca vedova. Dopo la discussione viene proposta alle tre mogli una professione di obbedienza: Bianca e la vedova rifiutano, mentre Caterina, ormai impotente, obbedisce e fa alle altre due l'elenco dei loro doveri.\nContesto storico.\nCondizione femminile all'epoca.\nShakespeare, in questa commedia, dimostra ed analizza con grande abilit\u00e0 la psicologia femminile del suo tempo.\nEgli si oppone alle fredde regole sociali dei matrimoni combinati per interesse o prestigio delle famiglie e, nella figura di Caterina, ci mostra con ironia i conflitti interiori di una moglie domata dal matrimonio.\nCaterina mostra, al contempo, la sottile intelligenza femminile, il coraggio e l'ostinazione che la sorreggono nel rapporto difficile con Petruccio.\nIl contrasto tra Caterina, donna diretta, ma sincera, e Bianca, fanciulla educata, ma prepotente, alla fine mette in guardia il pubblico sulle false apparenze ed insegna che non sempre la sposa che si piega remissiva ai doveri \u00e8 capace di amare veramente.\nBisogna per\u00f2 ricordare che il padre mercante Battista \u00e8 pronto a disporre delle figlie come merce, dandole al migliore offerente; si pu\u00f2 quindi pensare che, in questo caso, Shakespeare si ponga dalla parte delle fanciulle che tentano di opporsi.\nNon c'\u00e8 dubbio che il punto di vista presentato nella commedia \u00e8 quello maschile e storicamente elisabettiano, che gode dell'oppressione cui \u00e8 sottoposta la bisbetica.\nCommento.\nElementi comici.\nEgli in realt\u00e0 \u00e8 un uomo di origini nobili, il quale per\u00f2 si finge un po' maleducato ed impertinente. Lo stesso Lucenzio, travestito da Cambio (il tutore), dando lezioni di letteratura a Bianca, maltratta e deride il suonatore di violoncello, il quale, incaricato di istruire la ragazza alla musica, era desideroso di entrare nella stanza (dove vi erano Lucenzio e Bianca).\nI travestimenti e lo scambio dei ruoli danno vita a situazioni ironiche e a malintesi che divertono il pubblico e rompono la drammaticit\u00e0 di alcune scene.\nLa stessa Caterina appare comica quando sputa sentenze e si infuria come un serpente velenoso, mentre, in casa di Petruccio, essa risveglia la nostra compassione.\nCome in tutto il teatro elisabettiano, le commedie di Shakespeare, volte al divertimento del pubblico, non mancano di offrire momenti di profonda riflessione e spunti educativi: pertanto anche nelle parti pi\u00f9 toccanti evitano di trasformarsi in commedia \"rosa\".\nElementi letterari o cornice.\nLe commedie di Shakespeare sono caratterizzate da un lieto fine e da un'atmosfera gioiosa, piuttosto razionale e solo apparentemente ottimistica. I problemi e le discordanze della storia si risolvono sempre in un lieto fine dove per\u00f2 non mancano i toni malinconici ed un senso pessimistico sulla natura precaria della felicit\u00e0 umana.\nShakespeare non ama giocare con gli equivoci, i travestimenti e le sorprese e ci mostra un'umanit\u00e0 affaccendata, che ha poco della riservatezza inglese, la borghesia elisabettiana che esprime l'avidit\u00e0 e la volont\u00e0 di potere, o una nobilt\u00e0 fastosa, capricciosa. L'amore \u00e8 abilmente dipinto nelle commedie, e a volte preso in giro quando diventa superficiale e ipocrita. Il grande drammaturgo non mostra le cose come egli crede che siano, ma mostra uomini ciascuno dei quali vede le cose a suo modo.\nPer questa commedia, una delle prime opere di Shakespeare, egli si rif\u00e0 ad opere precedenti di Chaucer e Dunbar, per poi modificarne la tecnica di recitazione e trasformando la violenza puramente fisica subita dai personaggi femminili passati in prevaricazione psicologica per la sua Caterina. Inoltre aggiunge all'intreccio principale la vicenda di Bianca come rovesciamento dei ruoli e gioco tra finzione e realt\u00e0.\nL'introduzione crea un passaggio dalla realt\u00e0 al sogno, per poi introdurci nell'azione comico-farsesca della storia.\nL'azione dura cinque giorni e si basa su scene di contrasto e contrapposizione di personaggi. \u00c8 proprio da queste opposizioni, di carattere, di tono o di situazione, che nasce l'originalit\u00e0 e la vivacit\u00e0 di questa commedia, bench\u00e9 fra le pi\u00f9 semplici e lineari di Shakespeare.\nLa commedia presenta un'alternanza di registri drammatici e comici: i personaggi utilizzano spesso un linguaggio letterario molto convenzionale ed ornato; Lucenzio e gli altri parlano spesso per frasi fatte, proverbi, con riferimenti a libri, frasi italiane o citazioni latine imperfette. Dal punto di vista del linguaggio vi \u00e8 anche un certo contrasto tra vecchi e giovani, padri e figli, innamorati dichiarati o nascosti.\nOriginale \u00e8 il tono comico-farsesco con cui Shakespeare tratta l'intreccio principale: Petruccio e Caterina possiedono una carica travolgente nei loro furibondi contrasti verbali. Ad esempio il loro primo incontro-scontro, rappresenta un grande momento di teatro perch\u00e9 \u00e8 l'unico in cui, a parole, Caterina \u00e8 alla pari di Petruccio, conducendo a un vero e proprio \"match\" di battute, frecciate e sottintesi. Essi parlano un linguaggio diretto, spontaneo, irriverente ed arguto, che contrasta con le false ipocrisie dei discorsi di Bianca e tutti gli altri.\nSe il tono ironico domina la commedia, non dobbiamo dimenticare che \u00e8 proprio il momento finale che riporta la concentrazione e fa da contrappunto patetico: frustrata prima, quando era bisbetica, e dopo, quand'\u00e8 domata, Caterina paga il prezzo di un'educazione e di una rigidit\u00e0 sociale ingiuste.\nAnalisi tra Petruccio e Caterina.\nShakespeare, durante l'intera narrazione, contrappone i due personaggi tra di loro; all'inizio Petruccio \u00e8 un uomo allegro e soddisfatto di Caterina, mentre quest'ultima \u00e8 \u201cbisbetica\u201d, scontrosa ed impaziente. Col proseguimento della narrazione, invece, Petruccio diventa egli \u201cbisbetico\u201d ed irascibile, mentre Caterina diventa desiderosa del suo sposo pur non sopportando il suo senso dell'umorismo.\nNei confronti del matrimonio, Petruccio \u00e8 desideroso di sposare Caterina, mentre quest'ultima, come gi\u00e0 detto, no. Nonostante il disguido tra i due, Petruccio riesce a convincere il padre di Caterina a celebrare le nozze.\nBattista organizza il matrimonio e Caterina, di mala voglia, \u00e8 obbligata a presentarsi; Petruccio, invece, sapendo di essere atteso da Caterina, giunge al matrimonio in ritardo e vestito con abiti logori e sporchi. Caterina, arrabbiata pi\u00f9 che mai, cerca di velocizzare le nozze, mentre Petruccio tenta il contrario.\nAlla fine, dopo numerosi episodi di violenza verbale e manipolazione, Caterina cede e Petruccio pu\u00f2 \u201ccantar vittoria\u201d.\nRappresentazioni e adattamenti.\nConfronto tra la rappresentazione teatrale e quella cinematografica.\nLa versione cinematografica \u00e8, ovviamente, arricchita di particolari e di scenografie, anche esterne.\nLe tecniche del cinema permettono, infatti, di attirare maggiormente l'attenzione del pubblico, perch\u00e9, pur concentrandosi sulla storia di Caterina e Petruccio, esse ci fanno entrare negli ambienti frequentati dai due personaggi, nell'atmosfera sociale del tempo e ci offrono prospettive ed inquadrature diverse rispetto alla staticit\u00e0 teatrale.\nNel film \u00e8 possibile cogliere il gioco degli sguardi tra i due personaggi, apprezzare con pi\u00f9 chiarezza il cambiamento psicologico e comportamentale di Caterina ed il colore dei luoghi.\nA teatro, invece, l'attenzione \u00e8 concentrata soprattutto sulla parola e l'atmosfera \u00e8 meno coinvolgente, ma pi\u00f9 riflessiva.\nLa bisbetica domata \u00e8 tra le pi\u00f9 rappresentate e celebri commedie shakespeariane. La versione che Franco Zeffirelli ne fece nel 1966 \u00e8 tra le pi\u00f9 rinomate e celebri; servendosi di una delle pi\u00f9 famose coppie cinematografiche quali Richard Burton ed Elizabeth Taylor."}
{"id": "468679", "revid": "114891632", "url": "https://it.wikipedia.org/wiki?curid=468679", "title": "Museo della liquirizia Giorgio Amarelli", "text": "Il museo della liquirizia Giorgio Amarelli \u00e8 un museo d'impresa italiano situato a Rossano, frazione del comune di Corigliano-Rossano, in provincia di Cosenza (Calabria)\nEsposizione.\nInaugurato nel 2001, il museo espone al suo interno gli attrezzi utilizzati nella lavorazione, nella commercializzazione, e nell'estrazione della radice di Glycyrrhiza glabra da cui si ricava la liquirizia, oltre ad abiti, oggetti, manoscritti legati alla famiglia Amarelli, impegnata da circa 3 secoli nella produzione della celebre liquirizia omonima. Si tratta dell'unico museo italiano su questa tematica.\nNel 2001 il museo della liquirizia ha vinto il premio Guggenheim Impresa &amp; Cultura 2001\nSecondo una ricerca del Touring Club Italiano, \u00e8 il secondo museo d'impresa pi\u00f9 visitato in Italia (55.000 visitatori nel 2016), alle spalle della Galleria Ferrari di Maranello.\nNel 2004 \u00e8 stato dedicato un francobollo al museo, nella serie filatelica italiana \"Il patrimonio artistico e culturale italiano\".\nArchivio.\nLa documentazione prodotta dalla famiglia Amarelli nel corso della propria attivit\u00e0 industriale \u00e8 conservata presso la sede del museo a Corigliano Rossano, nel fondo omonimo (estremi cronologici: 1445-1986). L'archivio Amarelli \u00e8 stato dichiarato di alto interesse storico dal Ministero per i beni culturali nel 2012."}
{"id": "468681", "revid": "1543377", "url": "https://it.wikipedia.org/wiki?curid=468681", "title": "Demografia di Sassari", "text": "Il Comune di Sassari conta 127.715 abitanti , per una superficie pari a 546,08 km\u00b2 ed una densit\u00e0 di 233,9 abitanti/km\u00b2. L'agglomerato urbano ha raggiunto a dicembre del 2013 i 197.147 abitanti con una densit\u00e0 di 206 ab/km\u00b2."}
{"id": "468686", "revid": "460080", "url": "https://it.wikipedia.org/wiki?curid=468686", "title": "Piero Gnudi", "text": "Ha ricoperto nel governo Monti le cariche di Ministro per il turismo, lo sport e gli affari regionali dal 25 novembre 2011 al 28 aprile 2013.\nBiografia.\nLaureato in economia e commercio nel 1962 presso l'Universit\u00e0 di Bologna, fa pratica nello studio di Maurizio Baroni ed \u00e8 titolare dal 1968 dell'omonimo studio di dottori commercialisti con sedi a Bologna, Roma e Milano. \nEsperto di problemi societari, fiscali e di acquisizioni e fusioni di societ\u00e0, \u00e8 definito dalla stampa l'\"Enrico Cuccia di Bologna\" perch\u00e9 ogni segreto finanziario della citt\u00e0 passa dai suoi studi, dagli eredi della Panigal a Guidalberto Guidi, da Giuseppe Gazzoni Frascara a Gianni Martini e Gianandrea Rocco di Torrepadula, dalla vendita della Ducati alla Teknecomp alle traversie del Bologna Calcio. \u00c8 stato definito anche \"collezionista\" di poltrone nei vari cda con pi\u00f9 di una sessantina di incarichi. \nSi \u00e8 scontrato (ma ha perso) con Carlo De Benedetti nella battaglia sulla conquista del Credito Romagnolo e con Raul Gardini bloccandogli il progetto di fare dell'aeroscalo di Forl\u00ec il punto d'inizio di una pi\u00f9 ampia iniziativa sul fronte delle attivit\u00e0 aeroportuali.\nAmico di Romano Prodi, vicino a Pier Ferdinando Casini, si definisce politicamente un \"moderato centrista\". Nel 1995 \u00e8 nominato consigliere economico del Ministro dell'Industria Alberto Cl\u00f2, dal 1994 fa parte del consiglio di amministrazione dell'IRI, ricoprendovi l'incarico di sovrintendere alle privatizzazioni nel 1997, presidente e amministratore delegato nel 1999 e presidente del comitato dei liquidatori nel 2002. Membro del direttivo di Confindustria, della giunta direttiva di Assonime, del comitato esecutivo dell'Aspen Institute. Dal 2014 Gnudi \u00e8 consigliere nel cda di Astaldi.\nAttualmente Gnudi \u00e8 anche presidente di Nomisma Societ\u00e0 di Studi Economici S.p.A, presidente di Credito Fondiario, consigliere di Bologna Business School, e membro della Fondazione Italia USA.\nMinistro per il turismo e lo sport.\nIl 16 novembre 2011 viene nominato Ministro senza portafoglio per il Turismo e per lo Sport del governo Monti; dal 25 novembre 2011 ha anche la delega agli Affari regionali.. Il mandato termina il 28 aprile 2013.\nAltri incarichi.\n\u00c8 stato Commissario straordinario dell'ILVA in amministrazione straordinaria, anche se era gi\u00e0 commissario della societ\u00e0 dal 6 giugno 2014, presidente di Locat, Astaldi, Terna, Wind, RAI HOLDING, Mirbis Moscow International Business School e OME Observatoire M\u00e9diterran\u00e9en de l'Energie Parigi. \u00c8 stato anche amministratore delegato di Carimonte Holding, presidente del cda della Maie di Fornace Zarattini (RA), vice presidente di Banca del Monte di Bologna e Ravenna, consigliere di Credito Romagnolo, Unicredit, Galotti, consigliere e sindaco di varie societ\u00e0 fra le quali Eni, Stet, Merloni, Ferr\u00e9, Alfa Wassermann, Il Sole 24 Ore Cnel. \u00c8 stato Commissario governativo dell'amministrazione straordinaria del Gruppo Fochi.\nVita privata.\nSposato con Francesca, ha tre figlie (Elisabetta, Maddalena, Elsa) ed \u00e8 titolare della cattedra di flauto al Conservatorio di Milano. Devotissimo della Madonna di San Luca."}
{"id": "468687", "revid": "125078367", "url": "https://it.wikipedia.org/wiki?curid=468687", "title": "Nicolaas Beets", "text": "Biografia.\nStudi\u00f2 teologia a Leida ma si avvicin\u00f2 al movimento romantico mostrando grande apprezzamento per Byron.\nDapprima pastore, poi nel 1874 professore di teologia all'universit\u00e0 di Utrecht.\nIl suo esordio letterario avvenne nel 1834 con \"Jose, een Spaansch verhall\" (\"Jos\u00e8, un racconto spagnolo\"), nel quale cerc\u00f2 di delineare un personaggio demoniaco.\nCon i racconti seguenti, \"Kuser\" (1835) e \"Guy de Vlaming\" (\"Guido il fiammingo\" 1837) continu\u00f2 sulla stessa falsariga non riuscendo a raggiungere vertici di ispirazione tragica. \nMigliori risultati li ottenne nel genere umoristico-realistico seguendo lo stile di Dickens.\nBeets continu\u00f2 la sua attivit\u00e0 di autore di racconti, con composite descrizioni di paesaggi o di interni olandesi, e di studi di costume, pubblicati sotto il titolo di \"Camera obscura\" (1839), e firmati con lo pseudonimo di Hildbrand. Quest'opera, che si pu\u00f2 definire un affresco della vita borghese olandese del tempo, \u00e8 considerata un classico nella letteratura dei Paesi Bassi. \u00c8 una raccolta di bozzetti nei quali l'autore ritrae con gran fiuto psicologico costumi, usi, ambienti e tipi inseriti in un contesto reale e onirico. Seppur mancando di una struttura unitaria, la marcata caratterizzazione e il tono personale conferiscono all'opera una propria originalit\u00e0.\nTra le altre opere ricordiamo: \nMor\u00ec ad 88 anni ad Utrecht in seguito ad una emorragia cerebrale."}
{"id": "468688", "revid": "46931", "url": "https://it.wikipedia.org/wiki?curid=468688", "title": "Hildbrand", "text": ""}
{"id": "468694", "revid": "21371", "url": "https://it.wikipedia.org/wiki?curid=468694", "title": "Cratere Wilkes Land", "text": ""}
{"id": "468697", "revid": "1442080", "url": "https://it.wikipedia.org/wiki?curid=468697", "title": "Virginia Andrews", "text": "\u00c8 nata a Portsmouth, in Virginia, ed \u00e8 morta di cancro al seno all'et\u00e0 di 63 anni. Dopo la sua morte, molti romanzi successivi sono stati scritti da Andrew Neiderman, usando lo pseudonimo della Andrews.\nBiografia.\nLa Andrews nacque a Portsmouth, Virginia, la pi\u00f9 giovane ed unica figlia femmina di Lillian Lilnora (Parker), operatrice telefonica, e William Henry Andrews, un produttore di utensili e stampi. Aveva due fratelli maggiori, William Jr. ed Eugene. Andrews \u00e8 cresciuto frequentando le chiese battiste del sud e metodiste. Da adolescente, la Andrews cadde dalla tromba delle scale della scuola, provocandosi gravi lesioni alla schiena. Il successivo intervento chirurgico per correggere queste lesioni le provoc\u00f2 un'artrite paralizzante che la costrinsero ad usare stampelle ed una sedia a rotelle per gran parte della sua vita. Tuttavia, la Andrews, che si era sempre mostrata promettente come artista, fu in grado di completare da casa un corso per corrispondenza di quattro anni e presto divenne un'artista commerciale, illustratrice e ritrattista di successo, usando le sue commissioni artistiche per sostenere la famiglia dopo la morte del padre nel 1957.\nPi\u00f9 tardi nella vita, Andrews si dedic\u00f2 alla scrittura. Il suo primo romanzo, intitolato \"Gods of Green Mountain\", \u00e8 stato uno sforzo di fantascienza che \u00e8 rimasto inedito durante la sua vita, ma \u00e8 stato pubblicato come \ne-book nel 2004. Nel 1975, la Andrews complet\u00f2 un manoscritto per un romanzo che ha intitolato \"Fiori senza sole\". \"L'ho scritto in due settimane\", disse la Andrews. Il romanzo le venne restituito con il suggerimento di \"ravvivare\" ed espandere la storia. Nelle interviste successive, la Andrews afferma di aver effettuato le revisioni necessarie in una sola notte. Il romanzo, pubblicato nel 1979, \u00e8 stato un successo popolare immediato, raggiungendo la vetta della classifica dei bestseller in sole due settimane. Ogni anno da allora in poi fino alla sua morte, la Andrews ha pubblicato un nuovo romanzo, ogni pubblicazione ha fatto ottenere alla Andrews sempre pi\u00f9 grandi progressi ed un crescente numero di lettori.\nLa Andrews mor\u00ec di cancro al seno il 19 dicembre 1986 a Virginia Beach, in Virginia ed \u00e8 stata sepolta all'Olive Branch Cemetery di Portsmouth. Dopo la sua morte, la sua famiglia ha assunto un ghostwriter, Andrew Neiderman, per terminare i manoscritti che aveva iniziato. Avrebbe completato i due romanzi successivi, \"Garden of Shadows\" e \"Fallen Hearts\", che furono pubblicati subito dopo. Questi due romanzi sono considerati gli ultimi a portare il nome \"V.C. Andrews\" e ad essere quasi completamente scritti dalla stessa Andrews.\nStile.\nI romanzi della Andrews combinano l'orrore gotico e la saga familiare, che ruotano attorno a segreti di famiglia e all'amore proibito (spesso coinvolgendo temi di incesto consensuale, il pi\u00f9 delle volte tra fratelli). Il suo romanzo pi\u00f9 noto \u00e8 il bestseller \"Fiori senza sole\" (1979), una storia di quattro bambini introdotti di nascosto nell'attico della loro ricca e devota nonna e tenuti prigionieri dalla madre.\nI suoi romanzi hanno avuto abbastanza successo che dopo la morte di Andrews, la sua tenuta ha assunto un ghost writer, Andrew Neiderman, per continuare a scrivere romanzi da pubblicare sotto il suo nome. Nel valutare una carenza nelle sue dichiarazioni dei redditi immobiliari, l'Internal Revenue Service ha sostenuto (con successo) che il nome di Virginia Andrews era un bene commerciale prezioso, il cui valore dovrebbe essere incluso nel suo patrimonio lordo.\nI suoi romanzi sono stati tradotti in ceco, francese, italiano, tedesco, spagnolo, olandese, giapponese, coreano, turco, greco, finlandese, ungherese, svedese, polacco, portoghese, lituano, cinese, russo ed ebraico.\nOpere.\nDi V.C. Andrews e Andrew Neiderman.\nSerie Dollanganger.\nLa prima serie di romanzi della Andrews \u00e8 stata pubblicata tra il 1979 e il 1987.\n\"Fiori senza sole\" e \"Petali di tenebra\" si concentrano sui bambini: Chris, Cathy, Cory e Carrie, che, dopo aver perso il padre in un incidente, vengono imprigionati in un attico dalla madre e dalla nonna; \"Fiori senza sole\" racconta la loro incarcerazione, la morte di un bambino e la successiva fuga degli altri tre, con \"Petali di tenebra\" che riprende subito dopo. Con \"If There Be Thorns\" e \"Seeds of Yesterday\", la storia include anche i figli di Cathy, Jory e Bart, dopo che una donna misteriosa e il suo maggiordomo si sono trasferiti nella porta accanto, mettendo gradualmente Bart contro i suoi genitori. \"Garden of Shadows\" \u00e8 un prequel che racconta la storia dei nonni e anche il modo in cui i genitori sono stati coinvolti.\nSerie Casteel.\nI cinque romanzi che compongono l'ultima serie conosciuta iniziata dalla Andrews sono stati pubblicati tra il 1985 e il 1990. Solo i primi due sono apparsi prima della sua morte. Questa serie ripercorre le vite di una famiglia travagliata della Virginia Occidentale, originariamente dal punto di vista del Heaven, una giovane ragazza la cui madre \u00e8 morta durante il parto e ha un rapporto di amore/odio con suo padre e, pi\u00f9 tardi, con la figlia del Heaven, Annie, con il quinto e ultimo romanzo incentrato su Leigh, sua madre.\nDi Andrew Neiderman.\nSerie Cutler.\nQuesta serie \u00e8 stata scritta interamente da Neiderman. Essa copre quasi 80 anni di storia della famiglia Cutler. I primi tre libri, \"L'ombra del peccato\", \"Secrets of the Morning\" e \"Twilight's Child\", seguono il personaggio di Dawn dalla sua infanzia fino al suo matrimonio e al successivo ritorno alla villa dei Cutler. \"Midnight Whispers\" si concentra sulla figlia di Dawn, Christie. \"Darkest Hour\", l'ultimo libro della serie, torna indietro nel tempo per concentrarsi sulla nonna di Dawn, Lillian.\nSerie Landry.\nQuesta serie di romanzi di Andrew Neiderman si concentra sulla famiglia Landry; Ruby Landry, sua figlia Pearl e la madre di Ruby Gabrielle (chiamata Gabriel in \"Tarnished Gold\"). I romanzi, ambientati nel bayou della Louisiana, sono stati pubblicati tra il 1994 e il 1996.\nSerie Logan.\nLa serie di Andrew Neiderman segue Melody Logan da un parcheggio per roulotte nella Virginia Occidentale fino a Cape Cod mentre aiuta i suoi parenti ad affrontare i problemi che preferirebbero seppellire. Melody \u00e8 il personaggio principale di \"Melody\", \"Heart Song\" e \"Unfinished Symphony\". Il quarto libro, \"Music in the Night\", racconta la storia della cugina di Melody, Laura, morta prima degli eventi del primo libro. Il quinto libro, \"Olivia\", funge da prequel, con il personaggio principale che \u00e8 la prozia di Melody Olivia.\nSerie Orphans.\nLa \"serie Orphans\" di Andrew Neiderman si concentra sulle vite di quattro adolescenti orfani, Janet (Butterfly), Crystal, Brooke e Raven, che vengono mandati alla casa adottiva di Lakewood House.\nSerie Wildflowers.\nLa serie Wildflowers di Andrew Neiderman parla di un gruppo di ragazze in terapia di gruppo ordinata dal tribunale e del motivo per cui \u00e8 stato loro ordinato di partecipare. I primi quattro servono come prequel alle sessioni di terapia mentre l'ultimo si occupa di ci\u00f2 che \u00e8 accaduto dopo. Il sesto libro \u00e8 la raccolta delle prime quattro storie della serie.\nSerie Hudson.\nLa serie Hudson di Andrew Neiderman racconta la storia di Rain Arnold Hudson, un bambino concepito in una relazione birazziale tra un uomo di colore e una ricca donna bianca. La sua storia \u00e8 raccontata in \"Rain\", \"Lightning Strikes\" e \"Eye of the Storm\". Il quarto libro, \"The End of the Rainbow\", \u00e8 la storia di sua figlia Summer. La serie si era conclusa con solo quattro libri fino all'annuncio di un prequel, intitolato \"Gathering Clouds\". Il libro \u00e8 stato pubblicato insieme all'adattamento cinematografico di \"Rain\" e ha rivelato la storia della madre naturale di Rain.\nSerie Shooting Stars.\nLa serie Shooting Stars di Andrew Neiderman racconta le storie di quattro ragazze, ognuna con un background, un'educazione e un talento diversi. I primi quattro libri sono incentrati su una delle ragazze, \"Cinnamon\", un'attrice che si occupa di sua nonna prepotente, \"Ice\", una cantante la cui madre vorrebbe non avere mai una figlia, \"Rose\", una ballerina che si occupa delle ramificazioni del suicidio di suo padre, e \"Honey\", un violinista il cui nonno vede il peccato in ogni cosa. L'ultimo libro \u00e8 \"Falling Stars\", raccontato dal punto di vista di Honey, in cui le quattro ragazze si incontrano alla Senetsky School for the Arts di New York dove cercano di scoprire i segreti della loro istruttrice, Madame Senetsky.\nSerie DeBeers.\nLa serie della famiglia DeBeers di Andrew Neiderman \u00e8 la storia di Willow DeBeers, che apprende dal diario di suo padre che la sua vera madre era stata una paziente di suo padre. I primi due libri, \"Willow\" e \"Wicked Forest\", riguardano il suo incontro con la madre e il fratellastro a Palm Beach, in Florida, il suo matrimonio che si conclude con una nota amara e la nascita di sua figlia Hannah, che \u00e8 la protagonista di \"Twisted Roots\". \"Into the Woods\" \u00e8 il primo prequel della serie incentrato su Grace, la madre di Willow, e cosa l'ha portata all'ospedale. \"Hidden Leaves\" e \"Dark Seed\" sono entrambi raccontati dal punto di vista del padre di Willow, Claude, e raccontano come ha incontrato Grace e come \u00e8 nata Willow. Alcuni romanzi della serie DeBeers contengono lettere di personaggi di altri romanzi di V.C. Andrews, come Ruby Landry e Annie Stonewall.\nSerie Broken Wings.\nLa serie Broken Wing di Andrew Neiderman parla di tre giovani delinquenti, Robin Taylor, Teal Sommers e Phoebe Elder, che recitano ciascuno per vari motivi. Vengono mandate alla Dr. Foreman's School for Girls, gestita dal violento Dr. Foreman, in una parte isolata del sud-ovest.\nSerie Gemini.\nLa serie Gemini segue Celeste, una giovane ragazza che viene costretta dalla madre fanatica della New Age ad assumere l'identit\u00e0 del fratello gemello morto Noble. La storia di Celeste \u00e8 raccontata in \"Celeste\" e \"Black Cat\". Il terzo libro, \"Child of Darkness\", parla della figlia di Celeste, Baby Celeste.\nSerie Shadows.\nLa serie Shadows parla di un'adolescente di nome April Taylor, bassa, poco talentuosa o popolare e grassa. Il primo libro si concentra sulla relazione di April con la sua atletica sorella maggiore Brenda e sulla morte dei loro genitori. Il secondo libro si concentra sulle avventure di aprile dopo essersi trasferito da una famiglia affidataria in California.\nSerie Early Spring.\nL'unico romanzo di \"The V. C. Andrews Trust\", attraverso il quale Neiderman ha scritto i romanzi che seguirono la morte di Andrews, con protagonista una bambina in tutto il libro. Jordan March, a differenza di tutti gli altri personaggi principali di V.C. Andrews, che hanno tutti 12 o 16 anni, inizia a 6 anni, poi compie 7 anni. Si tratta di una bambina che si sta sviluppando troppo velocemente.\nSerie Secrets.\nSecondo Neiderman, questa serie \"seguir\u00e0 la storia di due ragazze di una piccola citt\u00e0, un omicidio e la soffitta che usano e si trasformer\u00e0 in qualcosa di molto speciale\". Neiderman spiega che i due libri sono stati leggermente ispirati da una storia vera.\nSerie Delia.\nLa serie Delia ruota attorno a una giovane ragazza latina (Delia), i cui genitori sono morti in un incidente con un camion in Messico e come deve ora far fronte all'adattamento alla ricca e talvolta crudele famiglia messicano-americana di sua zia.\nSerie Girls of Spindrift.\nQuesta \u00e8 una serie spin-off di \"Bittersweet Dreams\" pubblicata in formato e-book."}
{"id": "468700", "revid": "729019", "url": "https://it.wikipedia.org/wiki?curid=468700", "title": "Kawasaki Ki-100", "text": "Il , , indicato anche, in base a diversa convenzione, , fu un aereo da caccia monomotore, monoplano ad ala bassa sviluppato dall'azienda giapponese Kawasaki Kokuki Kogyo, la divisione aeronautica della Kawasaki Heavy Industries, durante la prima met\u00e0 degli anni quaranta.\nDerivato dal precedente Ki-61 equipaggiato con un motore dodici cilindri a V rovesciato, se ne distingueva principalmente per l'adozione di una motorizzazione dalla diversa architettura, un motore radiale, primo modello ad adottare questa tipologia tra quelli prodotti dall'azienda. Introdotto per dotare i reparti da difesa aerea della Dai-Nippon Teikoku Rikugun K\u014dk\u016b Hombu, la componente aerea dell'Esercito imperiale giapponese, di un velivolo in grado di intercettare i bombardieri Boeing B-29 Superfortress che la statunitense USAAF inviava sul territorio giapponese, venne prodotto in un numero limitato a causa del termine della seconda guerra mondiale e bench\u00e9 possa essere considerato tra i migliori mezzi aerei a disposizione dei reparti nipponici, pur singolarmente efficace non riusc\u00ec a dare un significativo contributo alle sorti del conflitto.\nStoria del progetto.\nTra i caccia di produzione giapponese ancora efficaci presenti in linea a met\u00e0 del 1944 vi era il Kawasaki Ki-61 Hien, l'ultimo equipaggiato con motore raffreddato a liquido ed unico tra i modelli a disposizione dell'intera aviazione militare nipponica durante la Seconda guerra mondiale. Questo era dovuto alla scelta di dotare i propri mezzi aerei di un motore radiale raffreddato ad aria, ritenuto pi\u00f9 vantaggioso in quanto mancante dell'impianto di raffreddamento necessario e quindi potenzialmente pi\u00f9 leggero a parit\u00e0 di potenza espressa, nonch\u00e9 meno vulnerabile ad attacchi nemici grazie alla capacit\u00e0 di tali propulsori di rimanere in funzione anche dopo aver perso la funzionalit\u00e0 di uno o pi\u00f9 cilindri, consentendo, almeno in teoria, al pilota di cercare il ritorno alla base utile, oltre all'ovviet\u00e0 di sopravvivere, evitando il rimpiazzo di personale e armamenti con comprensibili vantaggi nella gestione del conflitto.\nIl Ki-61 era motorizzato con un Kawasaki Ha-40, versione nazionale e leggermente evoluta del tedesco Daimler-Benz DB 601 prodotto su licenza, e che conferiva al modello un'impostazione pi\u00f9 simile alle specifiche dei pari ruolo di concezione occidentale basati pi\u00f9 sulle prestazioni in velocit\u00e0 e capacit\u00e0 di raggiungere quota nel pi\u00f9 breve tempo possibile che nella manovrabilit\u00e0 e raggio d'azione.\nCon l'introduzione di modelli sempre pi\u00f9 efficienti a disposizione degli alleati nel teatro del teatro del Pacifico si avvi\u00f2 lo sviluppo di una versione pi\u00f9 prestazionale, indicata Ki-61-II e poi Ki-61-II-Kai, adattando alla cellula il nuovo motore Kawasaki Ha-140 dalla stessa architettura 12 cilindri a V rovesciata capace di 1\u00a0500 hp (1\u00a0120 kW) e che nelle aspettative avrebbe garantito un salto qualitativo rispetto al Ki-61-I-Kai, tuttavia il maggior peso del nuovo propulsore, pur nel miglioramento generale, vanific\u00f2 le speranze consentendo il raggiungimento dei 610 km/h, solo 20\u00a0km/h rispetto alla precedente versione. Inoltre il nuovo motore si dimostr\u00f2 carente in affidabilit\u00e0, influenzando negativamente la produzione non in grado di eguagliare le cellule del Ki-61 gi\u00e0 completate, situazione che si and\u00f2 progressivamente ad aggravare per la degrado della qualit\u00e0 costruttiva delle singole unit\u00e0, tanto che molti dei motori pronti per l'installazione vennero restituiti. Un'alternativa fu lo sviluppo parallelo di un nuovo supermotore, il Kawasaki Ha-201, in pratica due Ha-40 collegati in tandem, che per le dimensioni avvi\u00f2 il progetto anche di un caccia derivato, il Kawasaki Ki-64. Il programma, avviato gi\u00e0 nel dicembre 1943, venne comunque annullato a met\u00e0 del 1944 senza che non ne fosse stato realizzato nemmeno un prototipo.\nNel frattempo le missioni di bombardamento strategico operate dall'United States Army Air Forces sulle isole giapponesi si fecero sempre pi\u00f9 frequenti e la necessit\u00e0 di dotarsi di efficaci caccia intercettori fu pressante, di conseguenza il quartier generale dell'esercito imperiale ordin\u00f2 di rimotorizzare il modello con un radiale di pari potenza, il Mitsubishi Ha-112, designazione assegnata dall'esercito alla versione Kinsei 60. La raccomandazione si tramut\u00f2 infine in impellente necessit\u00e0 quando, il 19 gennaio 1945, uno dei raid statunitensi riusc\u00ec a distruggere gli impianti di produzione del Ha-140.\nRispetto al Ha-40, il motore Ha-112 risultava pi\u00f9 affidabile e, pur sviluppando la stessa potenza, pi\u00f9 leggero di circa 54 kg con il vantaggio di risultare pi\u00f9 affidabile, era per\u00f2 necessario, dati i diversi ingombri, avviare uno studio per abbinare efficacemente la cellula al diverso motore. A questo scopo venne importato un Focke-Wulf Fw 190, esempio di velivolo dove l'operazione di dotare un ampio motore radiale su una stretta fusoliera aveva dato ottimi risultati, quindi acquisite tre cellule di Ki-61-II-Kai per essere adattate al Ha-112 e servire come prototipi del nuovo modello. Lo sviluppo venne affidato a un gruppo di lavoro la cui direzione venne affidata all'ingegnere Takeo Doi, con la collaborazione dell'assistente Makato Owada e di Tomio Oguchi, responsabile della divisione motoristica Kawasaki di Kakamigahara. Ognuno propose una diversa soluzione tecnologica per risolvere il problema ed alla fine prevalse l'idea di realizzare una carenatura esterna da inchiodare alla fusoliera per raccordare efficacemente la superficie dietro le alette di raffreddamento regolabili e i collettori di scarico multipli che uscivano dalla cofanatura al fine di lasciare il pi\u00f9 omogeneo possibile il flusso d'aria.\nFacendo un confronto con le esperienze tedesche e sovietiche, l'equivalente del Lavochkin La-5 e del Focke-Wulf Fw 190 dimostr\u00f2 che i propulsori radiali a doppia stella, una volta risolti i problemi di raffreddamento, erano pi\u00f9 che mai competitivi con i lineari, con una velocit\u00e0 un poco inferiore compensata da una maggiore affidabilit\u00e0.\nUltimo sviluppo.\nSebbene il Ki-100 fosse un eccellente velivolo tra gli 0 e i 7.000 metri ed oltre, restava insufficiente contro le incursioni in quota degli americani. Venne tentato un rimedio anche a questo: il Ki-100-II venne ideato con un potente turbocompressore che avrebbe dovuto rendere possibile quasi 600\u00a0km/h a 10.000 metri, ma solo tre macchine prototipo vennero prodotte prima della fine.\nTecnica.\nIl principale tipo d'innovazione di questo aereo era il motore, diverso dal precedente, e che dava di conseguenza diverse caratteristiche complessive, sostanzialmente migliori. Il Ki-100 disponeva della stessa cellula del Ki-61-II, cosa non sorprendente vista la disponibilit\u00e0 di quasi 300 di tali velivoli rimasti incompleti.\nIl motore era capace di offrire ben 1.500 cavalli, 100 in pi\u00f9 del precedente, con una riduzione di peso di ben 270 chili in aggiunta. Nonostante questo, la velocit\u00e0 massima era inferiore di almeno 20\u00a0km/h. E questo d\u00e0 l'idea della differenza dell'aerodinamica di un velivolo radiale rispetto a quello motorizzato in maniera lineare. La macchina rimaneva comunque migliore in tutti gli aspetti, nell'affidabilit\u00e0, nella maneggevolezza.\nIl motore era assolutamente affidabile, di facile manutenzione, ed offriva un'ottima potenza rispetto al peso. Per il resto, l'aereo era un velivolo dotato di ampia ala di pianta trapezoidale, molto affusolato, con circa 600 litri di carburante che assicuravano un'autonomia leggermente inferiore dato il maggiore consumo, e quattro mitragliatrici sistemate nel muso e nelle ali. Il carrello d'atterraggio era retrattile in ogni componente.\nImpiego operativo.\nIl nuovo aeroplano fece il suo debutto operativo nella primavera del 1945. Il suo unico problema, non da poco conto, era che non aveva potenza sufficiente per intercettare in quota i B-29, ma sotto i metri si comportava molto bene, aveva una grande agilit\u00e0 e robustezza. Non solo, ma a differenza del Nakajima Ki-84 Hayate, era molto affidabile in ogni aspetto della componentistica, cosa che lo rendeva popolare nei reparti di prima linea.\nIl nuovo aereo era pi\u00f9 lento dell'Hayate ma molto pi\u00f9 affidabile, e molti osservatori lo giudicarono il migliore dei caccia operanti nel Pacifico. Il successo port\u00f2 alla produzione di un ulteriore modello, il Ki-100b, caratterizzato dal ribassamento della fusoliera, pensato per un Ki-61 III, che gli diede una migliore visibilit\u00e0 dall'abitacolo. Questo non fece altro che migliorare ancora le sue prestazioni, ma solo un centinaio di esemplari vennero completati; era davvero troppo tardi per le sorti del Giappone, in caso diverso sarebbe stato un velivolo quantomeno all'altezza dei migliori avversari ed affidabile al tempo stesso.\nLa battaglia di Okinawa.\nIl caccia Ki-100 venne usato nella difesa aerea del paese, ma anche sopra Okinawa, durante gli sbarchi americani. In un famoso incontro, furono dichiarati 14 F6F Hellcat abbattuti senza perdite, o cos\u00ec si \u00e8 ripetuto per molto tempo, anche se ci sono dubbi su come siano andate davvero le cose. Le ricerche eseguite da Joe Brennan hanno evidenziato una realt\u00e0 ben diversa. I giapponesi dichiararono di aver abbattuto 12 Hellcat, ma subirono anche 2 perdite. La propaganda giapponese fece un errore e consider\u00f2 che tutti i caccia distrutti fossero statunitensi, anche le due perdite subite. In realt\u00e0, i documenti americani dimostrarono la perdita di soli 2 aerei. Quindi, sebbene fosse un risultato rimarchevole, non vi fu nulla di eclatante come il 14 a 0 dichiarato dalla propaganda giapponese e riportato da moltissimi autori del dopoguerra, soprattutto perch\u00e9 non c'erano interessi nell'investigare i documenti storici che pure dovrebbero aver tenuto conto di una tale perdita (un intero squadrone) tra le file statunitensi."}
{"id": "468702", "revid": "6923", "url": "https://it.wikipedia.org/wiki?curid=468702", "title": "Pier Francesco Guarguaglini", "text": "Biografia.\nHa conseguito la laurea in ingegneria elettronica presso l'Universit\u00e0 di Pisa e il Collegio Pacinotti, attuale Scuola Superiore Sant'Anna, e ha successivamente conseguito il Ph.D. (dottorato di ricerca) presso l'Universit\u00e0 della Pennsylvania.\nDurante la sua attivit\u00e0 professionale ha ricoperto molteplici incarichi manageriali: direttore generale delle Officine Galileo (1984-1994), amministratore delegato di Oto Melara e Breda Meccanica Bresciana (1994-1996), responsabile del settore Difesa di Finmeccanica (1996-1999), presidente di Alenia Marconi Systems (1998-2000), amministratore delegato di Fincantieri (1999-2002).\nDal 2002 \u00e8 stato presidente e amministratore delegato di Finmeccanica, incarico confermato dalle assemblee degli azionisti nel maggio 2003 e a luglio 2005. Il mandato ha avuto termine il 1\u00ba dicembre 2011, quando \u00e8 stato sfiduciato dal consiglio di amministrazione per il suo presunto coinvolgimento nel sistema di corruzione degli appalti ENAV.\nNel 2005, durante la sua gestione, Finmeccanica vince la gara, successivamente annullata, indetta dal governo degli USA per la realizzazione dell'elicottero del Presidente degli Stati Uniti d'America il Marine One. La commessa, del valore di 1,7 miliardi di dollari, riguardante la fornitura di 23 elicotteri, era stata vinta dalla AgustaWestland (una societ\u00e0 pubblica appartenente al gruppo Finmeccanica) battendo la concorrenza dell'azienda americana Sikorsky: era la prima volta che la produzione dell'elicottero presidenziale veniva commissionata a una societ\u00e0 non statunitense.\nLa commessa \u00e8 stata annullata dall'Amministrazione del Presidente Obama per le levitazione, in corso d'opera, dei costi di progettazione non dovuta a errori o ritardi dei produttori, ma per ottemperare a complesse modifiche richieste dal Pentagono.\nNel 2009 ha ricevuto il Premio America della Fondazione Italia USA. \u00c8 inoltre membro del comitato europeo della Commissione Trilaterale, un gruppo di interesse fondato nel 1973 da David Rockefeller.\nDurante gli anni della presidenza Finmeccanica, \u00e8 stato membro del gruppo italiano della Commissione Trilaterale.\nIndagini giudiziarie e dimissioni da presidente di Finmeccanica.\nNel 2011, insieme alla moglie Marina Grossi (amministratore delegato di Selex Sistemi Integrati), viene indagato dalla Procura di Roma per frode fiscale e false fatturazioni per operazioni inesistenti, nell'ambito dell'inchiesta sugli appalti assegnati dall'Enav a Selex Sistemi Integrati. Questo coinvolgimento ha portato alla sua rimozione dalla presidenza e dal CdA il 1\u00ba dicembre 2011 con una buona uscita di 5,5 milioni di euro. Successivamente, la sua posizione \u00e8 stata archiviata."}
{"id": "468708", "revid": "2225", "url": "https://it.wikipedia.org/wiki?curid=468708", "title": "Nove settimane e 1/2", "text": ""}
{"id": "468709", "revid": "14691", "url": "https://it.wikipedia.org/wiki?curid=468709", "title": "Cratere di Wilkes Land", "text": ""}
{"id": "468711", "revid": "1745361", "url": "https://it.wikipedia.org/wiki?curid=468711", "title": "Batavia", "text": ""}
{"id": "468715", "revid": "30610", "url": "https://it.wikipedia.org/wiki?curid=468715", "title": "Muhammad ibn Nasr", "text": "Biografia.\nNel 1212 un esercito congiunto di soldati spagnoli e di altri paesi cristiani europei, inflisse una severa sconfitta a un esercito almohade a Las Navas de Tolosa: un evento che contrassegn\u00f2 l'inizio della lenta fine della presenza islamica in al-Andalus e di quella pi\u00f9 ravvicinata del Sultanato almohade in particolare.\nFerdinando III di Castiglia ('Il Santo') prese Cordova nel 1236. Il signore di Granada, Muhammad ibn Nasr, detto al-Ahmar, cap\u00ec la situazione che si stava profilando e si avvicin\u00f2 politicamente a Ferdinando per proporgli che, in cambio del suo aiuto per la conquista della citt\u00e0 musulmana di Siviglia, egli fosse riconosciuto sovrano di Granada, cui la Castiglia avrebbe garantito l'indipendenza in qualit\u00e0 di sua vassalla. Ferdinando consent\u00ec e cattur\u00f2 Siviglia. Tornando a Granada, un imbarazzato Muhammad ibn Nasr annunci\u00f2 che \"non v'\u00e8 vincitore se non Dio\" (\"l\u0101 gh\u0101lib ill\u0101 All\u0101h\"), frase che compare come motto dei Nasridi in tutta l'Alhambra.\nDurante il regno di Muhammad b. Nasr fu costruito il Palazzo dell'Alhambra (differente per\u00f2 dall'attuale, il cui aspetto si deve a Y\u016bsuf I e Muhammad V).\nMor\u00ec nel 1273 all'et\u00e0 di 79 anni e gli succedette al trono il figlio Muhammad II al-Faqih."}
{"id": "468716", "revid": "2730", "url": "https://it.wikipedia.org/wiki?curid=468716", "title": "Organizzazione militare della guerra di secessione americana", "text": "Organizzazione dell'esercito.\nGli eserciti sia degli Stati Confederati sia degli Stati Uniti d'America avevano sei unit\u00e0 di campagna di base. La pi\u00f9 grande era l'Armata, la pi\u00f9 piccola era la compagnia.\np.s vi era una differenza fondamentale nall'organizzazione dei due eserciti:\nGli Stati Confederati avevano inoltre un'organizzazione territoriale, articolata in Dipartimenti, Distretti ed altre suddivisioni minori.\nRango e responsabilit\u00e0 dei militari.\nIl rango di un soldato indica i suoi doveri e le sue responsabilit\u00e0. La grande maggioranza dei soldati era di truppa (enlisted) e costituiva il nerbo della forza combattente. Sopra di loro c'erano i Sottufficiali (noncommissioned officers), considerati comunque di truppa, ed Ufficiali (commissioned officers). Gli Ufficiali godevano di maggior prestigio rispetto alla truppa, ma avevano anche responsabilit\u00e0 aggiuntive, dato che erano responsabili di tutti i soldati sotto il loro comando.\nIn aggiunta ai gradi regolari gli eserciti avevano diversi gradi per gli specialisti. Ogni reggimento aveva un contingente di Ufficiali del comando che comprendeva chirurghi, quartiermastri, aiutanti e, all'occasione, cappellani.\nC'erano anche gradi speciali per soldati in specifici reparti del reggimento, come la musica da campo (pifferi e percussioni), la banda reggimentale (ottoni e percussioni), e la guardia alla Bandiera.\nLa guardia alla Bandiera era un gruppo onorario scelto per portare la Bandiera o la Bandiera di Battaglia del reggimento. Consisteva solitamente di otto caporali alla Bandiera e di un sergente alla Bandiera.\nUniformi.\nL'uniforme unionista.\nI nordisti portavano l'uniforme regolamentare dell'esercito americano di prima della secessione, simile a quella indossata durante la guerra del 1812 e quella contro il Messico. Rimarr\u00e0 la stessa per tutta la durata del conflitto: un kepi soffice azzurro scuro, una giacca azzurro scuro e dei calzoni azzurro cielo, da cui il loro soprannome \u201cgiacche azzurre\u201d. Dei motivi di colore sull'uniforme indicavano il tipo di soldato. Azzurro cielo la fanteria, giallo la cavalleria, rosso l'artiglieria. La Marina disponeva di tenute da marinaio. La tenuta degli Ufficiali e dei soldati all'inizio del conflitto conteneva pi\u00f9 tessuto ed era pi\u00f9 elaborata di quanto non fosse verso la fine.\nIl Nord, ben industrializzato, non ebbe difficolt\u00e0 ad approvvigionare convenientemente le truppe. Il loro armamento era americano e fabbricato negli Stati Uniti (Springfield Armoury). Come il Sud, il Nord aveva truppe di milizia indipendente (alcune, anche molte, equipaggiate alla maniera degli Zuavi)- nota: gli zuavi erano una specialit\u00e0 importata dall'esercito francese e si trattava di truppe leggere d'assalto. Unit\u00e0 Zuave potevano trovarsi sia nell'esercito regolare (nord e sud) sia nelle milizie territoriali, ma un po' meno del Sud. Ma aveva molte truppe specializzate che portavano un'uniforme distintiva, come ad esempio gli Sharpshooter (tiratori scelti) che portavano una uniforme verde.\nL'uniforme confederata.\nFiero della sua tradizione, il Sud contava molte unit\u00e0 di milizia indipendente (armata privata, Zuavi). Questi portavano un bell'equipaggiamento complesso rassomigliante a quello degli Zuavi francesi. Ogni reggimento aveva la propria uniforme distintiva.\nL'armata regolare aveva come uniforme regolamentare, all'inizio del conflitto, una bella uniforme d'ispirazione francese, cio\u00e8 una giacca grigia e azzurro cielo, con un kepi soffice azzurro cielo e calzoni azzurro cielo. La loro tenuta era adorna di belle insegne ed accessori. Questo per la fanteria. L'azzurro cielo del kepi e sulla giacca era sostituito dal giallo per la cavalleria, dal rosso per l'artiglieria e dal bianco per la marina. I Confederati erano equipaggiati con armi standard inglesi (Enfield Armoury).\nMa questo dur\u00f2 poco tempo: quando i Confederati ebbero a soffrire di una grande crisi logistica passarono molto rapidamente ad una uniforme tutta grigia. Verso met\u00e0 del conflitto i soldati dovettero farsi da soli le proprie uniformi, formate da una giacca grigia, un kepi grigio e un paio di pantaloni celesti. Inoltre molti soldati non avevano scarpe o stivali e combattevano a piedi nudi e, quando possibile, prendevano le scarpe e i calzoni dei cadaveri dei nordisti. Tuttavia la situazione era meno critica per quanto riguardano gli ufficiali, che si potevano pagare delle uniformi decenti tra cui una giubba grigia con bordature in oro alle maniche, un cappello nero a larga falda (stile cowboy) con una piuma sulla parte sinistra, guanti bianchi e stivali e pantaloni neri.\nAlla fine del conflitto un soldato standard si riconosceva dagli abiti civili grigi o color cuoio e portava generalmente un cappello civile. Aveva come armamento armi catturate ai nordisti, armi inglesi o armi non regolamentari."}
{"id": "468719", "revid": "547992", "url": "https://it.wikipedia.org/wiki?curid=468719", "title": "Vincenzo Cavallari", "text": "Biografia.\n\u00c8 stato professore universitario e partigiano.\nDopo l'8 settembre 1943 fu nelle file partigiane come componente della VIII Brigata \u201cBologna\u201d e della XXXV Brigata \u201cBruno Rizzieri\u201d di Ferrara. Dapprima \u201cazionista\u201d, ufficiale delle \u201cBrigate Giustizia e Libert\u00e0\u201d, nel 1944 si iscrisse al Partito Comunista Italiano e assunse il comando della Piazza militare di Ferrara.\nInvalido di guerra, decorato di Medaglia d'argento al valor militare. Presidente del CLN di Portomaggiore, ne divenne Vicesindaco dopo la Liberazione.\n\u00c8 stato eletto all'Assemblea Costituente nella lista del Partito Comunista Italiano del XIII Collegio (Bo-Fe-Fo-Ra), con 26\u00a0199 voti di preferenza.\nIncarichi di governo.\nNel 1946 fu Sottosegretario al Tesoro (per i danni di guerra) nel secondo Governo De Gasperi, e al Tesoro e Finanze (per i profitti di regime e di guerra) nel terzo Governo De Gasperi.\nFu eletto alla Camera dei deputati nella I legislatura nella lista del Fronte Democratico Popolare della XII Circoscrizione (Bo-Fe-Fo-Ra) con 33\u00a0892 voti di preferenza e si iscrisse al Gruppo parlamentare comunista.\nFu di nuovo eletto alla Camera dei deputati nella II legislatura, sempre nella XII Circoscrizione."}
{"id": "468730", "revid": "99371349", "url": "https://it.wikipedia.org/wiki?curid=468730", "title": "Aleso (mitologia romana)", "text": "Aleso (latino \"Halesus\") \u00e8 un personaggio mitologico, citato nell'Eneide.\nNel poema virgiliano, Aleso \u00e8 il figlio di un indovino ed \u00e8 originario di Argo. Giunto in Italia dopo la guerra di Troia, alla quale aveva preso parte come auriga di Agamennone, fonda Falerii e diviene capo di Osci e Aurunci. Si allea a Turno ma viene ucciso da Pallante\nVittime di Aleso nella guerra latina.\nAleso uccide cinque troiani nella mischia virgiliana venendo poi ucciso da Pallante, il figlio del re Evandro."}
{"id": "468731", "revid": "120064445", "url": "https://it.wikipedia.org/wiki?curid=468731", "title": "Signor Bonaventura", "text": "Il Signor Bonaventura \u00e8 un personaggio immaginario dei fumetti ideato nel 1917 da Sergio Tofano e pubblicato dal \"Corriere dei Piccoli\" fino al 1978 Il personaggio \u00e8 entrato col suo proverbiale milione nella cultura italiana del Novecento. Oltre alle riedizioni delle tavole storiche, da parte di editori come Adelphi, sono state realizzate trasposizioni televisive, teatrali e cinematografiche del personaggio.\nPersonaggio.\nIl personaggio \u00e8 un uomo alto sempre vestito con una giacca e un cappello rossi, larghi pantaloni bianchi e accompagnato da un cane bassotto; vive complicate avventure che lo portano invariabilmente a ricevere una ricompensa di un milione di lire.\nI testi dei fumetti erano tutti composti da distici di ottonari a rima baciata, e iniziavano con le parole:\nche divennero ben presto un tormentone noto a intere generazioni di bambini. Talvolta Tofano us\u00f2 delle variazioni, come \"Qui comincia l'avventura...\", \"Ricomincia la sventura...\", \"Il signor Bonaventura, ricco ormai da far paura...\". Le storie seguivano uno schema altamente regolare: la sventura del protagonista si trasformava in un beneficio altrui e culminava inevitabilmente nella fortunata vincita di \"un milione\" (di lire: cifra astronomica per l'epoca, divenuto \"un miliardo\" negli anni cinquanta). La ricompensa era quasi sempre raffigurata in forma di un enorme biglietto di banca manoscritto. Poche le storie che finiscono male per Bonaventura, come quando il cane, azzuffandosi con una gatta, riduce a brandelli i pantaloni del bel Cec\u00e8, e il nostro eroe si sente in dovere di risarcire il bellimbusto.\nTofano affianc\u00f2 a Bonaventura il fedele bassotto giallo, che \u00e8 presente in quasi tutte le storielle. Un altro personaggio ricorrente, ma decisamente molto pi\u00f9 secondario, \u00e8 il \"bellissimo Cec\u00e8\", la cui vanit\u00e0 lo trascina in problematiche situazioni immancabilmente risolte dal casuale intervento di Bonaventura. Il mondo di Bonaventura era popolato altres\u00ec da generosissimi re, baroni, contesse, ma non mancavano i \"cattivi\", come il torvo ed invidioso \"Barbariccia\", col volto sempre coperto da una maschera verdognola, e il disonesto \"barone Partecipazio\". In seguito, sulle pagine del Corriere dei Piccoli, appare di tanto in tanto ad affiancare il protagonista il piccolo Pizzir\u00ec (Pizzirino, per intero, in alcuni episodi), figlio di Bonaventura, una vera e propria copia del padre distinguibile solo dalle dimensioni pi\u00f9 ridotte e dai pantaloni alla zuava. Bonaventura ha anche una moglie, che appare poche volte e solitamente \u00e8 vestita di verde e con una coroncina gialla sul capo.\nLe avventure del Signor Bonaventura si distinguono per tre filoni principali. Il primo, che caratterizza il personaggio, in cui le sue azioni apparentemente maldestre finiscono per tornare utili al prossimo, e terminano sempre con la ricompensa economica. Il secondo vede come coprotagonista di ogni storia un animale diverso, le cui caratteristiche specifiche portano involontariamente al tradizionale finale remunerativo. Il terzo vede Bonaventura ricco e invidiato da Barbariccia, il quale trova sempre il modo di sottrargli il denaro di nascosto, ma che in un modo o nell'altro non riesce a trattenere il bottino, finendo per lasciarlo tornare in mano al protagonista con dinamiche simili alle storie di \"Pierino e il burattino\" di Antonio Rubino.\nStoria editoriale.\nIl personaggio esord\u00ec il 28 ottobre 1917 sul n. 43 del \"Corriere dei Piccoli\" con una serie di tavole composte da otto vignette, ciascuna corredata da un testo in versi. Il successo fu immediato e venne pubblicato ininterrottamente ogni settimana fino al 1943, diventando uno dei fumetti di maggior successo del periodo. Dopo la guerra le pubblicazioni vennero riprese, per poi essere ridotte progressivamente nel corso degli anni cinquanta e sessanta. Negli anni settanta il personaggio venne ripreso dal disegnatore Carlo Peroni.\nAltri media.\nCinema\nTeatro\nTofano si dedic\u00f2 anche alle rappresentazioni teatrali del personaggio, interpretandolo personalmente in sei commedie musicali da lui stesso scritte, messe in scena e dirette dal 1927 al 1953:\nTelevisione\nDopo un primo tentativo intorno alla met\u00e0 degli anni ottanta di realizzare una serie TV a cartoni animati tradizionali, Gilberto Tofano, erede di Sto, assieme a Marco Bigliazzi ha realizzato tra il 2000 e il 2002 per RAI due cortometraggi in computer grafica 3D dal titolo \"Bonaventura e il canotto\" e \"Bonaventura e il baule\". Quest'ultimo ha vinto il premio al personaggio al Festival di Dervio del 2002.\nImpatto culturale.\nIl personaggio venne utilizzato varie volte come testimonial in varie campagne come quelle per il prestito per la ricostruzione del 1945, per la Lotteria Radiotelefortuna del 1949, fino a dispense sui temi della finanza negli anni duemila.\nNel n. 73 di Rat-Man appare il personaggio di Brick Tempesta, un supereroe le cui storie ricalcano nello svolgimento quelle del personaggio, concludendosi con il classico nobiluomo che elargisce la somma di un milione come compenso; quando per\u00f2 Brick Tempesta va a pagarsi la cena al ristorante l'oste chiama la polizia proprio perch\u00e9 in realt\u00e0 l'eroe gli sta porgendo il ben noto foglio con su scritto \"un milione\", dal dubbio valore economico. Il Signor Bonaventura compare anche come personaggio nel brano \"Abate cruento\" di Elio e le Storie Tese, presente nell'album Cicciput. Anche in questa occasione sfodera \"l'assegno da un milione\" e \"l'assegno da un miliardo\". Il personaggio \u00e8 anche presente nel brano dei Sangue Misto \" Manca mone\" , nella strofa di Deda che recita: \"Sogno di milioni su milioni come il signor Bonaventura\"; alludendo anche qui al famoso assegno da un milione."}
{"id": "468733", "revid": "2108263", "url": "https://it.wikipedia.org/wiki?curid=468733", "title": "Guaimario III di Salerno", "text": "Biografia.\nDurante il suo regno, Salerno entr\u00f2 in una fase di grande splendore, testimoniato dall'iscrizione \"Opulenta Salernum\" incisa sulle monete del tempo. A lui si deve la riduzione a vassalli del Principato di Salerno delle citt\u00e0 di Amalfi, Gaeta e Sorrento e l'annessione di molti dei possedimenti bizantini in Puglia e Calabria. Figlio secondogenito di Giovanni II, associato al trono dal padre nel 989 dopo la morte del primogenito Guido, gi\u00e0 co-reggente con Giovanni II dal 984 al 988. Nel 994 (secondo alcuni nel 998 o 999) il principe Giovanni mor\u00ec e Guaimario assurse al rango di unico sovrano. \nNel 999, durante una sosta nel porto di Salerno di una banda di pellegrini normanni di ritorno da Gerusalemme, la citt\u00e0 fu attaccata dai pirati saraceni. I Salernitani, spaventati, non diedero battaglia agli invasori, mentre i normanni si lanciarono spavaldamente contro il nemico. Il loro coraggio fu da sprone ai Salernitani, che si unirono alla battaglia e sventarono la minaccia musulmana. Guaimario offr\u00ec subito numerosi incentivi ai normanni affinch\u00e9 restassero a Salerno, ma questi rifiutarono e fecero ritorno in Francia, promettendo di diffondere la voce che il sud Italia aveva necessit\u00e0 di uomini pronti a combattere contro i saraceni. \nCome capo di un dominio longobardo indipendente nel Mezzogiorno, Guaimario appoggi\u00f2 le lotte d'indipendenza del longobardo Melo di Bari, che ripar\u00f2 presso di lui dopo la sconfitta subita nel 1011. Nominalmente, Guaimario era vassallo dell'imperatore Enrico II, ma dopo la sconfitta subita dagli insorti baresi a Canne nel 1018 pass\u00f2 segretamente dalla parte dell'imperatore bizantino Basilio II. Alla morte di Enrico, nel 1024, Guaimario invi\u00f2 un'ambasciata presso il nuovo imperatore Corrado II per implorare la liberazione del cognato Pandolfo IV di Capua, il \"Lupo degli Abruzzi\". Corrado, mostrando tutta la sua ingenuit\u00e0, acconsent\u00ec. Il \"Lupo\" pose immediatamente d'assedio la sua antica capitale, Capua, di cui un tempo era stato principe. Un'impresa nella quale ottenne il supporto di Guaimario e dei normanni guidati da Rainulfo Drengot e il catapano d'Italia. \nNel 1015 Guaimario associ\u00f2 al trono il figlio maggiore, Giovanni III, avuto dalla prima moglie Porpora di Tabellaria (m. 1010 ca.), ma questi mor\u00ec nel 1018. La co-reggenza fu affidata allora al secondogenito Guaimario, avuto dalla seconda moglie Gaitelgrima, sorella di Pandolfo di Capua. Un altro figlio di Guaimario, Guido, fu nominato gastaldo di Capua dallo zio Pandolfo e successivamente anche duca di Sorrento dal fratello maggiore. Il quarto figlio di Guaimario, di nome Pandolfo, divenne invece signore di Capaccio. Probabilmente nel 1026 il principe di Salerno ebbe anche una figlia, Gaitelgrima, che successivamente spos\u00f2 i fratelli Drogone e Umfredo d'Altavilla, conti di Puglia. \nCuriosit\u00e0.\nL'assedio della flotta saracena ha dato origine ad una leggenda, \"la Leggenda dei Due Fratelli\".\nQuando i Saraceni sbarcarono a Salerno scese in battaglia il pi\u00f9 forte di loro, Rajan, che sfid\u00f2 a duello il pi\u00f9 forte tra i salernitani, Umfredo. I due combatterono valorosamente dall'alba al tramonto. A sera, esausti e morenti, scoprirono di avere al collo lo stesso simbolo, cio\u00e8 di essere fratelli, separati tanti anni prima.\nIl cavaliere Umfredo narrato nella leggenda era in realt\u00e0 un cavaliere normanno, ed \u00e8 vissuto qualche anno dopo l'avvenuta battaglia, nell'anno 1010-1057. La leggenda difatti \u00e8 stata creata proprio per mettere in risalto quanto i normanni prevalessero militarmente in quel periodo. Si tratta di Umfredo d'Altavilla."}
{"id": "468734", "revid": "436907", "url": "https://it.wikipedia.org/wiki?curid=468734", "title": "Diego Mancino", "text": "Sconosciuto ai pi\u00f9 fino alla fine del 2005 \u00e8 approdato al movimento cantautorale italiano dopo aver militato in vari gruppi di rock e punk italiani.\nCarriera.\nGli inizi.\nPassa la giovinezza all'estero, seguendo il padre in continui viaggi (Francia, Svizzera, Irlanda, Belgio). Tornato in Italia all'inizio degli anni novanta, prova ben presto interesse verso il teatro milanese (si diploma presso una scuola teatrale del capoluogo lombardo) e soprattutto verso la musica che lo porta a militare in gruppi musicali punk e rock come i Mary Quant con i quali realizza il vinile autoprodotto \"Georg\" (1990), registrato negli studi Blaue Reiter di Firenze con la supervisione di Gianni Maroccolo, ex membro dei Litfiba e dei C.S.I., e mixato insieme a Marco Lega.\nInizia a suonare e scrivere per gli Achtung Banditi, con i quali realizza due dischi pubblicati da UPR/Sony Music, dal titolo \"Achtung Banditi\" (1993) e \"Odio e devozione\" (1994).\nNel 1994 si unisce alla band inglese Solar Flares di Birmingham per una serie di concerti e registrazioni in Inghilterra, anche queste per la maggior parte inedite.\nAl termine di questa esperienza inizia a scrivere e realizzare progetti musicali di diversa concezione sonora. \nTorna in Italia e forma il trio L'Instabile e ospita spesso sul palco amici come Rocco Tanica (Elio e le Storie Tese) e i Bluvertigo, oltre che numerosi altri esponenti della musica milanese degli anni novanta.\nDopo aver registrato con L'Instabile il disco \"Alieno seriale\", ispirato al libro \"Gli sprecati\" di Stefano Pistolini, Diego torna in Inghilterra con i Solar Flares per una serie di concerti e compone due brani della colonna sonora del cortometraggio \"The Fish\" della regista australiana Bridget Lyon.\nNel 1999 rientra in Italia e avvia un vero e proprio progetto solista, \"My Virginit\u00e0\", accantonato nel 2000.\nDa solista.\nIl suo percorso cantautorale inizia dopo la sua decisione di lasciare il sound pi\u00f9 duro per avvicinarsi alla musica d'autore. \nQuesta sua nuova ispirazione permette la registrazione nel 2000 del suo primo album da solista \"Piume\", rimasto inedito.\nNel 2005 pubblica l'album \"Cose che cambiano tutto\", anticipato dal singolo omonimo, pubblicato da Sony Music. La critica lo elogia, ma l'album non ottiene il successo sperato.\nNel 2006 registra con Fabri Fibra il brano \"Idee stupide\", presente nell'album del rapper, \"Tradimento\".\nNel 2008 pubblica per l'etichetta Radiofandango il suo secondo album, \"L'evidenza\", dal quale vengono estratti 3 singoli: \"Tutte le distanze\", \"Milano e l'impossibile\" e \"A parte te\", che ottengono un ottimo numero di visualizzazioni dei relativi videoclip su YouTube.\nNello stesso periodo scrive per Dell'Era (bassista degli Afterhours) il brano \"Ami lei o ami me\" che riceve l'attenzione di moltissime radio.\nL'interesse e la curiosit\u00e0 nei confronti della musica lo avvicinano ancora a collaborazioni col mondo Hip Hop. Nascono cos\u00ec le registrazioni e la partecipazione con DJ Myke, nel disco \"Hocus pocus\", e con il rapper Rancore.\nRimarchevole la collaborazione con il progetto Rezophonic per conto di AMREF Italia, del quale \u00e8 uno dei primi collaboratori, e coi quali registra e canta sia nei dischi che durante il tour.\nNel 2011 insieme a Matteo Buzzanca \u00e8 coautore di musiche e testi del singolo \"Odio tutti i cantanti\" e coautore del testo di \"Musa\" contenuti nell'album \"RossoNoemi\" di Noemi.\nNel 2012, Mancino partecipa come autore e Francesco Renga partecipa al Festival di Sanremo 2012 come cantante con il brano \"La tua bellezza\" (inserito nell'album \"Fermoimmagine\" del cantante bresciano) scritto insieme a Dardust e Mancino. Il secondo singolo estratto dall'album di Francesco Renga \u00e8 il brano \"Senza sorridere\", anch'esso scritto con Faini e Mancino. Nello stesso anno \u00e8 autore del brano \"La felicit\u00e0\" che Nina Zilli pubblica nel suo album \"L'amore \u00e8 femmina\".\nNel 2012 pubblica il suo terzo album \"\u00c8 necessario\", anticipato dall'estratto \"Come dei ragazzi\". Il secondo estratto \u00e8 \"Colpa della musica\". Il videoclip della title track \"\u00c8 necessario\" \u00e8 stato diretto da Marco Ligabue. Il terzo singolo estratto \u00e8 \"Nei baci no\".\nPer Chiara, sempre con Faini scrive il brano \"Qualcosa da fare\", inserito nell'album \"Un posto nel mondo\".\nNel 2014 partecipa al Festival di Sanremo con \"Un uomo \u00e8 un albero\" di Noemi e \"Il cielo \u00e8 vuoto\" di Cristiano De Andr\u00e9, cantante per il quale aveva gi\u00e0 scritto \"La stanchezza\".\nInoltre, nello stesso anno, \u00e8 autore con Dario Faini di tre canzoni interpretate da Francesco Renga.\nNel 2016, in seguito all'uscita del singolo \"Succede d'estate\", pubblica il suo quarto album \"Un invito a te\"."}
{"id": "468735", "revid": "729019", "url": "https://it.wikipedia.org/wiki?curid=468735", "title": "Mazza chiodata", "text": "La mazza chiodata, conosciuta anche come stella del mattino, goedendag e goupillon \u00e8 un'arma medievale consistente sostanzialmente in una mazza dotata di uno o pi\u00f9 aculei.\nL'arma \u00e8 stata utilizzata fino alla prima guerra mondiale, quando i soldati erano costretti a combattere in corpo a corpo nelle trincee.\nStoria.\nLa stella del mattino \"classica\" viene spesso rappresentata nell'arte medievale. Una di esse \u00e8 ad esempio presente come armamento di un cavaliere o di un soldato nell'arazzo di Cesare del Museo di Storia di Berna, che rappresenta la battaglia condotta da Giulio Cesare contro il condottiero germanico Ariovisto.\nEsso fa parte di alcuni arazzi tessuti a Tournai tra il 1465 e il 1470 e presi come bottino di guerra a Carlo il Temerario dopo una delle sue sconfitte durante la sua guerra contro gli svizzeri.\nNel poema \"Le Chevalier D\u00e9lib\u00e9r\u00e9\" scritto da Olivier de la Marche e pubblicato nel 1486, vi \u00e8 un'incisione che rappresenta un cavaliere che porta una stella del mattino piuttosto semplice con aculei montati in modo asimmetrico e un mazzafrusto a una sola sfera di aculei (quest'ultimo noto come \"kettenmorgenstern\").\nSi pensa che nel medioevo la mazza chiodata in generale venisse usata per sfondare e disarticolare le armature dei nemici che poi venivano per\u00f2 \"finiti\" con le spade o i pugnali.\nUtilizzo nella \"Grande Guerra\".\nLa guerra di trincea che caratterizz\u00f2 la prima guerra mondiale, evidenzi\u00f2 l'inadeguatezza e spesso la mancanza negli eserciti di armi adatte al combattimento corpo a corpo in spazi ristretti, quali erano le trincee. Inizialmente furono gli stessi soldati a sopperire a questa mancanza modificando manualmente pugnali di origine commerciale o baionette catturate al nemico.\nBen presto per\u00f2, a tutti gli eserciti impegnati nel conflitto, furono distribuite armi d'ordinanza per gli assalti corpo a corpo, per lo pi\u00f9 pugnali; e si vide inoltre l'uso di pugni di ferro, nonch\u00e9, ovviamente, della mazza ferrata (da entrambi gli schieramenti tedeschi e austro-ungarici, inglesi e francesi), la quale non veniva pi\u00f9 utilizzata da circa tre secoli.\nIn quel contesto, data l'assenza di armature, la mazza ferrata non fu usata alla maniera medievale ma piuttosto alla stregua di una clava.\nMazze ferrate e propaganda.\nAll'epoca della Grande Guerra ci fu in Italia una enorme campagna anti austriaca incentrata sull'utilizzo, raffigurato come barbaro e infame, della mazza ferrata utilizzata per colpire e uccidere i soldati inermi colpiti dai gas. Ci\u00f2 avvenne mediante cartoline, opuscoli, locandine e giornali allo scopo di \"disumanizzare\" il nemico, raffigurandolo spietato, sanguinario e crudele. Nulla di tutto ci\u00f2 avvenne tra le altre nazioni di entrambi gli schieramenti, dove l'ampio uso in trincea delle mazze ferrate le fece considerare per quello che erano, armi comuni d'assalto e da difesa.\nUsi recenti.\nNella \"cella della morte\" della Risiera di San Sabba \u00e8 stata rinvenuta una mazza ferrata adoperata per dare il colpo di grazia ai condannati.\nAttualmente, la mazza ferrata viene ancora utilizzata ad esempio nella Giostra del monaco a Ferrara, unica giostra storica equestre con mazza ferrata, dove cavalieri a rappresentanza delle citt\u00e0 di Este, Ferrara e Grottazzolina, devono colpire con la mazza ferrata il bersaglio, costituito da tre scudi in gesso di diversa grandezza, posti a circa tre metri d\u00b4altezza su una speciale \"forca\".\nTipologie.\nArmi medievali.\nLa \"stella del mattino\".\nLa stella del mattino (, ) era sostanzialmente una mazza dotata di aculei (o punte) metallici; generalmente con una punta pi\u00f9 lunga all'apice, oltre ad un certo numero di aculei pi\u00f9 piccoli tutto intorno alla testa dell'attrezzo. Veniva utilizzata sia in fanteria che in cavalleria, nel qual caso, spesso, era provvista di impugnatura pi\u00f9 lunga. La mazza d'armi, arma tradizionale dei cavalieri, si svilupp\u00f2 indipendentemente, divenendo un'arma completamente in metallo con una testa di varie forme, mentre la \"stella del mattino\" conserv\u00f2 i suoi caratteristici aculei, con una impugnatura generalmente in legno di varie misure (spesso nelle armi in uso alla fanteria arrivava a misurare anche 1,8 m (6'), allo scopo di facilitare la presa a due mani). Il suo utilizzo cominci\u00f2 ad essere popolare all'inizio del XIV secolo, e il termine viene spesso applicato erroneamente al mazzafrusto ( e ), che consiste in un manico di legno su cui \u00e8 fissata una catena terminante in una o pi\u00f9 sfere metalliche o una barra di legno o metallo, che pu\u00f2 avere anche aculei. Il peso della \"stella del mattino\" variava a seconda della lunghezza, del materiale usato e della grandezza della parte metallica. Poteva essere impugnata o anche lanciata.\nSi pensa spesso che la \"stella del mattino\" fosse un'arma utilizzata dalla semplice milizia contadina, ma ci\u00f2 non \u00e8 corretto. Si distinguono infatti tre tipi dell'arma, distinti per qualit\u00e0 di lavorazione:\nDue esempi del tipo militare sono conservati nei musei di Vienna, entrambi del XVI secolo. Il primo misura 2.35 m (7' 9\") di lunghezza, incluso l'aculeo principale che misura 54\u00a0cm (21\"). La testa \u00e8 costituita da un cilindro di legno fissato sull'impugnatura e rinforzato con fasce metalliche, con cinque punte metalliche disposte in maniera simmetrica. Il secondo esempio ha una testa metallica di fattura piuttosto complessa, con aculei a forma di V, montata su una impugnatura che misura poco meno di due metri di lunghezza. Una barra di acciaio ritorto connette l'impugnatura alla base dell'aculeo principale. Esistono anche 183 esemplari a Graz, prodotti in serie e forniti all'arsenale nel 1685. Sono comparabili per lunghezza agli esemplari gi\u00e0 descritti ed hanno tre file di punte intorno alla testa. Nel tipo militare l'impugnatura lignea veniva generalmente rinforzata con fasce di metallo. Altri esemplari di queste armi sono conservati in Svizzera negli arsenali di Lucerna e Zurigo.\nIl \"Goedendag\".\nIl \"Goedendag\" o \"Plancon\" era un'arma fiamminga descritta spesso come simile alla \"stella del mattino\"; era un'arma ad asta che combinava una lancia con una mazza. Il suo nome ha un significato sarcastico, poich\u00e9 \"Goedendag\" \u00e8 il termine olandese per \"buona giornata\". Fu usata con grande efficacia dalle truppe fiamminghe contro la Francia durante la Battaglia degli speroni d'oro, l'11 luglio 1302. Era un'arma di fanteria, formata da una grossa impugnatura di legno (di lunghezza variabile tra 1,2 e 1,8 m (4 - 6 piedi), che si allarga leggermente verso l'alto, sormontata da una punta di ferro. Viene rappresentato nei dipinti del cassettone di Courtrai Chest (che si trova presso il New College di Oxford, Inghilterra), utilizzato a fianco della lunga picca, detta \"geldon\", dai fiamminghi contro i cavalieri francesi. Kelly DeVries in \"Medieval Military Technology\" afferma che la punta aveva lo scopo di disarcionare i cavalieri francesi, mentre la mazza doveva servire per colpire l'avversario a terra. Fu usata solo per un breve periodo, ed esclusivamente dalla fanteria fiamminga, prima di essere abbandonata agli inizi del quindicesimo secolo.\nL'\"Holy water sprinkler\".\nL'\"holy water sprinkler\" (letteralmente \"aspersore di acqua santa\", per la sua rassomiglianza all'aspergillum utilizzato nella liturgia cattolica), o , era una \"stella del mattino\" popolare nell'esercito inglese dal sedicesimo secolo e prodotta in serie da fabbri. Una di queste armi \u00e8 presente nelle Armerie Reali ed \u00e8 costituita da una testa di ferro con sei flange. L'impugnatura di legno \u00e8 rinforzata con quattro fasce e la lunghezza totale dell'arma \u00e8 di circa 1,90 m.\nIl termine pu\u00f2 essere utilizzato per descrivere un tipo di mazzafrusto. Invece di una sfera metallica alla fine della catena, aveva una cilindro metallico ricoperto di acuminate spine. Secondo la leggenda popolare, era l'arma favorita di Giovanni I di Boemia, che, essendo cieco, la utilizzava per colpire casualmente tutto intorno a s\u00e9.\nArmi della Grande Guerra.\nMazze ferrate inglesi e tedesche.\nLa prima apparizione delle mazze ferrate della Prima Guerra Mondiale avvenne sul fronte occidentale nelle mani degli inglesi, dove proprio il \"Royal Engineers\" (Genio militare), avvi\u00f2 per primo tra gli eserciti la produzione di tale arma.\nIl genio inglese prefer\u00ec adottare le mazze ferrate invece che i coltelli come negli altri eserciti, in quanto pi\u00f9 efficaci nel corpo a corpo e nelle mischie in trincea, dove la mazza poteva essere usata \"alla cieca\" e mettendo in grado l'assalitore di tramortire o uccidere pi\u00f9 soldati nemici.\nMa probabilmente vi fu anche un motivo pratico ed economico, infatti la produzione di una mazza era sicuramente pi\u00f9 economica e veloce in confronto alla produzione di un buon pugnale, dimostrazione ne fu la \"flanged knobkerrie\" (mazza alettata) la cui testa in ferro era intercambiabile, rendendo il manico \"multiuso\", essendo progettato per ospitare una paletta o una piccola piccozza.\nIn linea di massima le mazze progettate dalla \"Royal Engineers\" erano lunghe circa 50\u00a0cm, in legno tornito con un rinforzo in ferro nella testa con cui si colpiva il nemico, con chiodi sfaccettati o rotondi.\nPi\u00f9 complesse erano invece le mazze ferrate in dotazione all'esercito tedesco, analogamente a quelle dell'esercito austro-ungarico, erano di due tipi, flessibile con fusto a molla e testa cubica o ovoidale con punte, o di tipo rigido in legno con la testa cilindrica in ferro con chiodi o punte, molto pi\u00f9 decorate delle mazze rigide inglesi.\nMazze ferrate austroungariche.\nSul fronte italiano, le mazze ferrate apparvero per la prima volta sul Monte San Michele durante un attacco del 1\u00ba e del 17\u00ba reggimento della 20\u00aa Divisione austriaca con i gas asfissianti il 29 giugno 1916. Da quel giorno, la propaganda italiana strumentalizz\u00f2 moltissimo l'uso definito \"barbaro\" delle mazze ferrate da parte del nemico per dare il colpo di grazia ai nemici esanimi dai gas.\nIl terreno di scontro italo-austriaco, modific\u00f2 anche la progettazione delle mazze austriache, queste infatti erano spesso con fusto a molla, corte e leggere, senza punte e quindi adatte per essere infilate nei cinturoni, in modo da aumentarne maneggevolezza e diminuirne l'ingombro."}
{"id": "468740", "revid": "1337443", "url": "https://it.wikipedia.org/wiki?curid=468740", "title": "Dario Quintavalle", "text": "Biografia.\nDirigente del Ministero delle finanze col grado di Direttore Capo di Ragioneria di I classe fu - con decreto approvato nella riunione del Consiglio dei ministri della Repubblica Sociale Italiana del 24 novembre 1943 - collocato a riposo d'autorit\u00e0 insieme a molti alti funzionari dello Stato per aver rifiutato di aderire al governo della Repubblica di Sal\u00f2.\nDopo la guerra, superato favorevolmente il giudizio della Commissione di epurazione, venne nominato, su proposta di Ferruccio Parri, consigliere della Corte dei conti nella seduta del Consiglio dei ministri del 10 agosto 1945. In tale veste contribu\u00ec con studi in materia di finanza pubblica ai lavori dell'Assemblea Costituente. Raggiunse poi il grado di Presidente di Sezione, congedandosi infine col titolo di Presidente onorario della Corte dei conti."}
{"id": "468745", "revid": "124585298", "url": "https://it.wikipedia.org/wiki?curid=468745", "title": "Sergio Marchionne", "text": "\u00c8 noto a livello internazionale per aver guidato il profondo rinnovamento della FIAT. Ha ricoperto ruoli importanti nel gruppo Fiat: \u00e8 stato amministratore delegato di Fiat Chrysler Automobiles N.V., FCA Italy e FCA US, di cui \u00e8 stato anche presidente. \u00c8 stato presidente anche di CNH Industrial N.V. e Ferrari N.V., oltre che Presidente e amministratore delegato di Ferrari S.p.A.. Nel 2011 \u00e8 stato inserito dal periodico statunitense \"Time\" nell'annuale elenco delle cento persone pi\u00f9 influenti del mondo, classificandosi 51\u00ba.\n\u00c8 stato inoltre vicepresidente di Exor N.V. e membro permanente della Fondazione Giovanni Agnelli, Presidente del CdA dell'ACEA (associazione costruttori) per l'anno 2012 e membro del CdA del Peterson Institute for International Economics, nonch\u00e9 co-presidente del Consiglio per le Relazioni tra Italia e Stati Uniti.\nBiografia.\nFamiglia.\nIl padre Concezio (1915-1985) nacque a Cugnoli in Abruzzo e fu un maresciallo dei Carabinieri in servizio negli anni trenta in Istria, dove prest\u00f2 servizio fino al termine della seconda guerra mondiale quando la regione pass\u00f2 alla Jugoslavia. Qui conobbe la futura moglie, Maria Zuccon (1928-2017). Negli anni della guerra la famiglia materna fu colpita da due lutti. Successivamente i genitori di Sergio decisero di trasferirsi presso i familiari di Concezio a Chieti, dove subito dopo si sposarono e dove Sergio nacque nel 1952. Quando Sergio aveva 14 anni, la sua famiglia si spost\u00f2 ancora, emigrando in Ontario, Canada, dove si era gi\u00e0 stabilita la zia materna Anna Zuccon. Aveva anche una sorella maggiore, Luciana, docente universitaria di letteratura italiana, morta nel 1980 a 32 anni.\nMarchionne era domiciliato in Svizzera a Walchwil, nel Canton Zugo, ma negli ultimi anni di vita abitava a Blonay, nel Canton Vaud. Aveva due figli, Alessio Giacomo (1989) e Jonathan Tyler (1994), nati dal primo matrimonio con l'ex moglie Orlandina. Dal 2012 era legato sentimentalmente a Manuela Battezzato, manager aziendale conosciuta alla FCA, dove si occupava del settore comunicazioni.\nFormazione universitaria.\nIn Canada Sergio Marchionne si laure\u00f2 in filosofia presso l'Universit\u00e0 di Toronto; in un'intervista dichiar\u00f2: \u00abQuando ho iniziato l\u2019universit\u00e0, in Canada, ho scelto filosofia. L\u2019ho fatto semplicemente perch\u00e9 sentivo che, in quel momento, era una cosa importante per me\u00bb.\nSuccessivamente si laure\u00f2 in giurisprudenza alla Osgoode Hall Law School dell'Universit\u00e0 di York (Ontario, Canada) con il massimo dei voti, conseguendo poi presso l'Universit\u00e0 di Windsor (Ontario, Canada) un Master in business administration. Esercit\u00f2 quindi come procuratore legale, avvocato ed esperto contabile diplomato quando si poteva ancora esercitare la professione con una laurea in giurisprudenza annessa ad un master in economia.\nL'esperienza canadese e l'affermazione alla SGS.\nLasciato il mondo forense, inizi\u00f2 nel Nord America la prima parte della sua attivit\u00e0 professionale come dirigente. Dal 1983 al 1985 lavor\u00f2 per la societ\u00e0 Deloitte Touche come avvocato commercialista ed esperto nell'area fiscale; successivamente dal 1985 al 1988 ricopr\u00ec il ruolo di controllore di gruppo e poi direttore dello sviluppo aziendale presso il Lawson Mardon Group di Toronto. Dal 1989 al 1990 fu vicepresidente esecutivo della Glenex Industries, mentre dal 1990 al 1992 fu responsabile dell'area della Acklands.\nSempre a Toronto, nel periodo tra il 1992 e il 1994 fu, nell'ordine, responsabile per lo sviluppo legale e aziendale e Chief Financial Officer al Lawson Group, acquisito da Alusuisse Lonza (Algroup) nel 1994. In seguito guid\u00f2 il Lonza Group Ltd, separatosi da Algroup, in veste di amministratore delegato prima (2000\u20132001), e di presidente poi (2002).\nNel febbraio del 2002 fu nominato amministratore delegato della SGS di Ginevra, azienda operante in servizi di ispezione, verifica e certificazione, con 55\u00a0000 dipendenti in tutto il mondo. Il gruppo svizzero risult\u00f2 risanato in soli due anni. Nel maggio 2002 entr\u00f2 a far parte del CdA del gruppo biotecnologico Serono. Nel marzo del 2006 fu eletto Presidente della Societ\u00e0 di Ginevra, incarico che mantenne sino alla morte. Dal 2008 fino ad aprile 2010 \u00e8 stato vicepresidente non esecutivo e Senior Independent Director di UBS.\nL'ingresso nel Gruppo FIAT.\nHa fatto parte del Consiglio di amministrazione del Lingotto dal 2003 su designazione di Umberto Agnelli. Per le sue doti dimostrate nella SGS, in seguito alla morte di Umberto Agnelli e alle dimissioni dell'amministratore delegato Giuseppe Morchio che aveva lasciato l'azienda dopo il rifiuto della famiglia Agnelli di affidargli anche la carica di presidente, Sergio Marchionne viene nominato dal 1\u00ba giugno 2004 amministratore delegato del gruppo FIAT. Dopo alcuni contrasti con il dirigente austriaco Herbert Demel, nel 2005 assume anche la guida dell'allora Fiat Auto (in seguito denominata Fiat Group Automobiles) in prima persona. Rivoluziona il modello organizzativo, accantona silenziosamente il progetto del polo del lusso, fa riacquistare autonomia commerciale ai vari marchi. \nDa aprile 2006 a settembre 2013 \u00e8 presidente di CNH Global, azienda che operava nel settore delle macchine agricole e per le costruzioni. A giugno 2009 assume la carica di amministratore delegato di Chrysler Group, ora FCA US. A maggio 2010 entra a far parte del Consiglio di amministrazione di Exor S.p.A. Ha ricoperto inoltre la carica di presidente di Fiat Industrial S.p.A. da gennaio 2011, a seguito della scissione del Gruppo Fiat, fino al settembre 2013, quando si fuse con la CNH Global, dando vita alla CNH Industrial, di cui diventa presidente.\nDurante l'amministrazione Marchionne, il gruppo lancia nuovi modelli, tra cui l'Alfa 159, la Nuova Fiat Bravo, la Fiat Nuova 500, la Grande Punto, l'auto pi\u00f9 venduta in Italia nel 2006 e nel 2007. Durante la sua gestione, il titolo FIAT \u00e8 passato da un minimo prossimo ai \u20ac 4 del 2005 ai \u20ac 23 del luglio 2007, per declinare poi a \u20ac 13 (comprensivo anche dello spin-off delle attivit\u00e0 industriali, Iveco e Case New Holland, conferite in Fiat Industrial SpA), e scendere a 3,944 \u20ac nell'aprile 2012.\nNel 2012 era risultato essere il manager pi\u00f9 pagato in Italia, tra le societ\u00e0 italiane allora quotate in Piazza Affari (come a.d. di Fiat S.p.A. e Presidente di Fiat Industrial) con compensi monetari per 7,4 milioni di euro e azioni gratuite (\u00abstock grant\u00bb) assegnate all'inizio del 2012 in base al piano di incentivazione 2009\u20132011, che il giorno dell'assegnazione valevano 40,7 milioni. Per la carica di a.d. dell'allora Chrysler non aveva percepito alcun compenso.\nL'acquisizione di Chrysler.\nA causa della grave crisi economico-finanziaria che coinvolge il mondo intero, e in particolare il settore automobilistico, agli inizi del 2009 Marchionne tenta di acquisire attraverso FIAT altri importanti gruppi automobilistici europei e non, tali da rendere il gruppo torinese il secondo al mondo. Tale politica ha subito critiche da parte del vice presidente della Commissione europea, il tedesco G\u00fcnter Verheugen, in merito all'alto indebitamento del gruppo FIAT e alla impossibilit\u00e0, a detta di Verheugen, di attuare una cos\u00ec aggressiva politica sul mercato mondiale. Tali critiche sono poi rientrate parzialmente grazie all'intervento del presidente della Commissione, Jos\u00e9 Barroso.\nNel mese di aprile del 2009 Marchionne effettua lunghe e travagliate trattative legate all'acquisizione di Chrysler con i sindacati e il governo degli Stati Uniti. La Chrysler, controllata negli ultimi tempi dalla Daimler che ha perso in quell'acquisizione una sessantina di miliardi di dollari, \u00e8 fallita, ha gli stabilimenti quasi tutti chiusi e i 39.000 dipendenti a casa. Al termine delle trattativa, con Barack Obama, da poco eletto presidente, d'accordo nel tentativo di salvare l'azienda americana con un'operazione che il \"Wall Street Journal\" sintetizzer\u00e0 come \"una nazionalizzazione mascherata seguita da una privatizzazione agevolata\", viene raggiunto un accordo che prevede l'acquisizione da parte del Lingotto del 20% delle azioni Chrysler, in cambio del know how e delle tecnologie torinesi, facendo nascere cos\u00ec il sesto gruppo automobilistico del mondo. L'annuncio di tale accordo \u00e8 stato dato dallo stesso presidente degli Stati Uniti Barack Obama. Dopo un tentativo fallito di alcuni creditori di Chrysler di bloccare, attraverso la Corte suprema degli Stati Uniti, la trattativa tra i due gruppi, il 10 giugno 2009 nasce la nuova Chrysler, di cui la FIAT ha il controllo manageriale e una quota iniziale del 20%. L'azionista di maggioranza \u00e8 il fondo VEBA di propriet\u00e0 del sindacato metalmeccanico UAW. Amministratore delegato \u00e8 Marchionne che, oltre ad essere alla guida della FIAT, \u00e8 nello stesso tempo presidente di SGS a Ginevra e vicepresidente della banca svizzera UBS. Per fare uscire la Chrysler dalla crisi, Marchionne promuove i manager che trova in azienda (al contrario di quanto aveva fatto la Daimler che aveva trasferito a Detroit 400 suoi dirigenti), lancia il progetto della nuova Jeep Grand Cherokee che uscir\u00e0 un anno pi\u00f9 tardi e nel luglio 2009 lo stabilimento di Jefferson, simbolo dell'azienda, riapre i battenti. Nel luglio 2010 Barack Obama, in camicia e cravatta, visiter\u00e0 lo stabilimento.\nGrazie alla strategia attuata da Marchionne, la casa automobilistica statunitense nel primo trimestre del 2011 torna all'utile e ottiene un risultato netto operativo pari a 116 milioni di dollari. A maggio 2011, a seguito del rifinanziamento del debito di Chrysler e del rimborso da parte di Chrysler dei prestiti concessi dai Governi degli Stati Uniti e del Canada, FIAT incrementa la propria partecipazione in Chrysler raggiungendo il 46%. Nel luglio 2011, con l'acquisto delle partecipazioni in Chrysler del Canada e del Dipartimento del Tesoro Statunitense, FIAT arriva a detenere il 53,5% del capitale di Chrysler. Quindi, FIAT esercita nei primi giorni del 2012 il diritto di acquistare un'ulteriore partecipazione del 5% in Chrysler a seguito della realizzazione dell'ultimo \"Performance Event\", ovvero la realizzazione di un'auto (Dodge Dart) in grado di percorrere 40 miglia con un solo gallone di benzina (17\u00a0km/L), portando cos\u00ec FIAT a detenere il 58,5% del capitale di Chrysler Group LLC. Il 1\u00ba gennaio 2014 infine FIAT Group completa l'acquisizione di Chrysler rilevando il rimanente 41,5% dal Fondo VEBA e salendo al 100% della propriet\u00e0 di Chrysler. L'accordo \u00e8 pari a 3,65 miliardi di US$, di cui 1,75 versati cash e i rimanenti 1,90 in un maxi dividendo di cui FIAT girer\u00e0 a VEBA la quota relativa al proprio 58,5%.\nI tentativi con Opel e General Motors.\nUn'altra trattativa importante condotta da Marchionne \u00e8 stata quella legata all'acquisizione di Opel, azienda automobilistica europea (con ben quattro stabilimenti in Germania e con i conti in rosso) controllata dal gruppo General Motors, anche lui in difficolt\u00e0 economiche. Ma si trova contro in particolare i sindacati tedeschi che temono la forte perdita di posti di lavoro. Dopo lunghe e difficili trattative sembrava che la \"partita Opel\" fosse stata vinta dal colosso austro-canadese di componentistica Magna International. Ma neppure Magna International (alleato con la casa automobilistica GAZ e la banca Sberbank, entrambe russe) riuscir\u00e0 nell'intento di acquisire Opel in quanto quasi a sorpresa General Motors decide di mantenere al suo interno la Opel e di rilanciare il marchio e la produzione seppur sacrificando qualche stabilimento in eccedenza. Opel sar\u00e0 poi ceduta nel 2017 al gruppo francese PSA.\nNel 2015 Marchionne, che si rende conto come Fiat Chrysler sia ancora piccola, avvia contatti con Mary Barra per una fusione tra FCA e General Motors ma la proposta viene respinta. Pensa allora ad una scalata ostile di GM con il lancio di un'Opa che richiede almeno 60 miliardi di dollari. Cerca e trova anche investitori ma alla fine viene dissuaso. \nLa questione di Termini Imerese.\nNel corso della sua gestione Marchionne ha stilato una lista di stabilimenti FIAT da chiudere o ridimensionare, fra i quali quello di Termini Imerese in Sicilia, che occupava quasi 2.000 dipendenti. A cavallo tra gennaio e febbraio 2010, su questo impianto, ci fu un aspro dibattito tra i vertici della casa automobilistica torinese e il governo italiano, discutendosi sia dell'opportunit\u00e0 di tenere aperto lo stabilimento siciliano, sia degli incentivi statali al settore auto.\nAlfa Romeo e presidenza Ferrari.\nNel 2012 dice no alla proposta di Ferdinand Pi\u00ebch, a capo della Porsche e della Volkswagen, di voler rilevare il marchio Alfa Romeo e uno stabilimento. E lo dice in un'assemblea a Torino sforzandosi di parlare in piemontese. Il 13 ottobre 2014 sostituisce Luca Cordero di Montezemolo alla presidenza della Ferrari N.V. e Ferrari S.p.A., carica detenuta fino al 21 luglio 2018.\nL'ultima apparizione in pubblico e la morte.\nIl 26 giugno 2018, Marchionne fa la sua ultima apparizione in pubblico a Roma, presenziando alla consegna di una Jeep Wrangler all'Arma dei Carabinieri e pronunciando un discorso circa i dazi degli Stati Uniti di Donald Trump. Il giorno dopo viene ricoverato allo Universit\u00e4tsspital di Zurigo per un problema alla spalla destra per il quale doveva essere operato. Nelle settimane successive le sue condizioni di salute peggiorano, a tal punto che il 21 luglio viene definitivamente sostituito nel ruolo di amministratore delegato di FCA da Michael Manley e di Ferrari da Louis Carey Camilleri; lo stesso giorno il Gruppo FCA e John Elkann rendono note le gravi condizioni cliniche di Marchionne. Il 22 luglio entra in coma irreversibile. Marchionne muore la mattina del 25 luglio, all'et\u00e0 di 66 anni. Il 26 luglio l'Universit\u00e4tsspital di Zurigo ha comunicato che l'ex CEO di FCA era sottoposto da pi\u00f9 di un anno a diverse cure per una grave malattia.\nIl suo corpo \u00e8 stato cremato e le sue ceneri tumulate nella tomba di famiglia nel cimitero cattolico di Vaughan, non lontano da Toronto, in Canada.\nEventi e progetti dedicati.\nAlla memoria di Sergio Marchionne \u00e8 intitolato il programma di borse di studio \u00abSergio Marchionne Student Achievement Awards\u00bb, rivolto ai figli dei dipendenti del gruppo Stellantis, che ogni anno assegna riconoscimenti a coloro che hanno conseguito i migliori risultati nello studio.\nNell\u2019agosto 2021, alla 42\u00aa edizione del Meeting di Rimini, \u00e8 stata presentata una mostra su Sergio Marchionne, \u201cDisruptive: la sfida di ricostruire\u201d, con interviste e contributi di personalit\u00e0 quali Mario Calabresi, Sergio Chiamparino, Marco Bentivogli e John Elkann.\nAlla sua memoria \u00e8 stato intitolato il 6 novembre 2019 il nuovo Istituto Onnicomprensivo \"Sergio Marchionne\" di Amatrice ricostruito dopo il sisma del 2016 con un generoso contributo da parte di FCA e fortemente voluto da Sergio Marchionne"}
{"id": "468749", "revid": "119814507", "url": "https://it.wikipedia.org/wiki?curid=468749", "title": "Hexapoda", "text": "La superclasse degli esapodi (Hexapoda , 1825, in greco = \"con sei zampe\") costituisce il pi\u00f9 grande (in termini di numero di specie) raggruppamento di artropodi e comprende due classi: gli Insecta (Ectognatha) e gli Entognatha. Questa ultima classe raggruppa tre piccoli ordini di esapodi privi di ali: Collembola, Protura, e Diplura.\nDescrizione.\nGli Esapodi devono il loro nome al carattere che consente facilmente di distinguerli da tutti gli altri artropodi: un torace consolidato con tre paia di zampe. Quasi tutti gli altri artropodi hanno pi\u00f9 di sei zampe.\nIl corpo degli esapodi \u00e8 diviso in tre parti, capo (anteriore), torace (centrale) e addome (posteriore).\nIl capo \u00e8 composto da un \"acron\" presegmentale, normalmente provvisto di occhi, seguito da cinque segmenti, tutti strettamente fusi tra loro, con le seguenti appendici:\nLa bocca si trova tra il secondo e il terzo segmento ed \u00e8 coperta da una sporgenza del primo, il labbro superiore. Nei veri insetti (classe \"Insecta\") le varie parti della bocca sono esterne, mentre in altri gruppi sono interne. Appendici simili si trovano anche nel capo dei Miriapodi e dei Crostacei, anche se questi hanno pure antenne secondarie.\nIl torace \u00e8 composto da tre segmenti, ciascuno dei quali porta un paio di zampe. Come avviene tipicamente negli artropodi adattati alla vita terrestre, ogni zampa, composta di cinque segmenti, \u00e8 priva delle ramificazioni branchiali che si riscontrano in alcuni degli altri gruppi di artropodi.\nNella maggior parte degli insetti, il secondo e il terzo segmento toracico sono forniti anche di ali. \u00c8 stato ipotizzato che le ali siano omologhe delle appendici branchiali dei crostacei, o si siano evolute da estensioni dei segmenti stessi.\nL'addome \u00e8 formato da undici segmenti in tutti i veri insetti, dodici per\u00f2 nei Proturi e solo quattro-sei nei Collemboli. Le appendici dell'addome sono estremamente ridotte, limitate ai genitali esterni e, in qualche caso, a una coppia di \"cerci\" sensoriali sull'ultimo segmento.\nEvoluzione.\nGli Hexapoda sono un gruppo che nasce con la fusione del secondo paio di mascelle per formare un labbro, la perdita dell'articolazione della mandibola, la perdita di coppie di arti sull'addome e il numero di segmenti addominali fissato a 11 (almeno inizialmente). Nel Siluriano si considera che avvenne la prima importante divisione degli esapodi, una superclasse essenzialmente terrestre, in Entognatha (o \"Paraentoma\") e Ectognatha (\"Euentomata\" o pi\u00f9 comunemente conosciuti come insetti).\nLa caratteristica principale dei tre ordini degli Entogatha (Collembola, Protura e Diplura), come il nome suggerisce, sono le mandibole e mascelle nascoste all'interno della cavit\u00e0 boccale, con una conseguente espansione della testa. Le linee evolutive pi\u00f9 antiche (Symphyla, Diplopoda) hanno tutte bocche esterne alla testa. Da parte loro, gli Insecta rappresentano il ramo degli esapodi che ha avuto l'evoluzione pi\u00f9 fortunata ed esplosiva. Gli insetti dominano la Terra: presenti dalla fine del Siluriano, si sono adattati allo sviluppo delle piante, a volte in un vero e proprio processo di coevoluzione, come per le piante da fiore, e si sono adattati, sopravvivendo ai numerosi cambiamenti che la vita sulla Terra ha subito.\nAffinit\u00e0 con altri gruppi.\nI Miriapodi vengono tradizionalmente considerati i parenti pi\u00f9 prossimi degli esapodi, in base alle somiglianze morfologiche. Nuovi lavori hanno messo in dubbio questo punto e secondo alcuni studiosi (p.es. Giribet, Edgecombe e Wheelker, 2001) i parenti pi\u00f9 prossimi potrebbero essere invece i Crostacei.\nGli Esapodi non appartenenti agli Insetti (ma un tempo inclusi in essi) vengono variamente considerati come un gruppo evolutivamente omogeneo oppure un insieme di linee evolutive aventi rapporti differenziati con i veri insetti: i Dipluri sarebbero i pi\u00f9 vicini ad essi e a volte considerati come gruppo parallelo agli insetti, lasciando gli Entognatha parafiletici. I Collemboli, secondo qualcuno, dovrebbero addirittura essere esclusi dagli Esapodi. Solo di recente gli Entognatha sono stati riconosciuti un gruppo monofiletico da studi morfologici e molecolari."}
{"id": "468755", "revid": "212348", "url": "https://it.wikipedia.org/wiki?curid=468755", "title": "Van Dyck (disambigua)", "text": ""}
{"id": "468756", "revid": "798702", "url": "https://it.wikipedia.org/wiki?curid=468756", "title": "Courtney Thorne-Smith", "text": "Biografia.\nSi \u00e8 diplomata alla Menlo-Atherton High School di Atherton (California). Ha partecipato a numerosi film per la televisione, ma in Italia \u00e8 famosa soprattutto per i ruoli interpretati in celebri serie televisive: \u00e8 stata Georgia Thomas in \"Ally McBeal\", Alison Parker in \"Melrose Place\" (1992-1997), e Cheryl in \"La vita secondo Jim\".\nAl cinema ha fatto la sua prima apparizione nel film \"Lucas\" (1986), poi ha partecipato ai film \"Lezioni d'estate\" (1987), \"La rivincita dei nerds II\" (1987), e \"Side Out\" (1990). Ha anche prestato la sua voce a Catwoman nel film d'animazione statunitense \"\" (2005).\nVita privata.\nNel 2000 l'attrice sposa il genetista Andrew Conrad, ma i due divorziano nel gennaio 2001. Il 1\u00ba gennaio 2007 convola a nozze con Roger Fishman e l'11 gennaio del 2008 Courtney d\u00e0 alla luce il loro primo figlio, Jacob \"Jake\" Emerson Fishman.\nDoppiatrici italiane.\nNelle versioni in italiano delle opere in cui ha recitato, Courtney Thorne-Smith \u00e8 stata doppiata da:"}
{"id": "468757", "revid": "188717", "url": "https://it.wikipedia.org/wiki?curid=468757", "title": "Corrispondenza omologica", "text": ""}
{"id": "468758", "revid": "1982", "url": "https://it.wikipedia.org/wiki?curid=468758", "title": "Pandolfo I di Capua", "text": ""}
{"id": "468761", "revid": "767487", "url": "https://it.wikipedia.org/wiki?curid=468761", "title": "Karl-Heinz Kalbfell", "text": "Kalbfell ha studiato marketing e tecnologie dei processi industriali presso l'universit\u00e0 FH Druck di Stoccarda, dove consegue la laurea in ingegneria gestionale.\nDal 1975 al 1977 \u00e8 responsabile della pubblicit\u00e0 e immagine dell'azienda di camper e caravan \"Eriba/Hymer\". Lavora successivamente alla BMW dove ha lavorato dal 1977 al 2004 con crescenti responsabilit\u00e0 (senior vice president marketing, responsabile Bmw Motorsport, amministratore delegato Rolls-Royce.\nNel 2005-2006 \u00e8 amministratore delegato della Maserati e responsabile dello sviluppo strategico del polo sportivo Alfa Romeo-Maserati."}
{"id": "468762", "revid": "1783371", "url": "https://it.wikipedia.org/wiki?curid=468762", "title": "Terra di Wilkes", "text": "La Terra di Wilkes \u00e8 una vasta regione dell'Antartide Orientale, formalmente rivendicata dall'Australia come parte del Territorio antartico australiano, anche se la validit\u00e0 di questa pretesa \u00e8 stata sospesa dal Trattato Antartico, di cui l'Australia \u00e8 uno dei firmatari. \nDescrizione.\n\u00c8 localizzata a sud dell'Oceano Indiano tra la Terra della Regina Maud e la Terra Adelia, compresa tra capo Hordern a 100\u00b0 31' E. e punto Pourquoi Pas, a 136\u00b0 11' E. La regione si estende per una lunghezza di circa 2.600\u00a0km in direzione del Polo sud, con una superficie di circa 2.600.000\u00a0km\u00b2, per la maggior parte ricoperta di ghiacci. \u00c8 ulteriormente suddivisa nelle seguenti zone costiere:\nVenne ribattezzata con il suo nome attuale in onore di Charles Wilkes, esploratore statunitense che guid\u00f2 una spedizione per il suo paese tra il 1838 e il 1842. In questa regione \u00e8 stato scoperto un enorme cratere che giace un chilometro e mezzo sotto i ghiacci: il Cratere della Terra di Wilkes."}
{"id": "468763", "revid": "1745361", "url": "https://it.wikipedia.org/wiki?curid=468763", "title": "B\u00e9roul", "text": "L'opera.\nLa leggenda celtica di Tristano ed Isotta faceva parte del folklore popolare prima di venire scritta: si sono conservate di questa storia due redazioni, la versione \"comune\", pi\u00f9 vicina alla leggenda primitiva, di B\u00e9roul, e la versione \"cortese\" di Thomas. Di entrambe rimangono solo frammenti, ma ci \u00e8 dato conoscere la storia per intero grazie alle traduzioni che vennero fatte su queste basi; dal romanzo di B\u00e9roul, in particolare, deriva un romanzo tedesco, fedelmente adattato e interamente conservato, del 1180 circa, il \"Tristrant\" di \"Eilhart d'Oberg\". Si ispira a B\u00e9roul pure la \"Follia Tristan\" di Berna, della fine del XII secolo, che racconta un episodio tratto dal romanzo, e l'enorme romanzo di Tristano in prosa, del XIII secolo, che narra anche altre leggende."}
{"id": "468764", "revid": "599013", "url": "https://it.wikipedia.org/wiki?curid=468764", "title": "Zarzuela (disambigua)", "text": ""}
{"id": "468766", "revid": "74173", "url": "https://it.wikipedia.org/wiki?curid=468766", "title": "Louis Abel Beffroy De Reigny", "text": "Fu autore, con lo pseudonimo di \"Cousin Jacques\", di alcune farse di successo che alludevano a fatti contemporanei tra cui \"Nicodemo nella luna o la Rivoluzione pacifica\" (\"Nicod\u00e8me dans la lune ou la R\u00e9volution pacifique\" 1790), \"Il club della brava gente\" (1791).\nA dispetto della sua controriet\u00e0 alla Rivoluzione francese, riusc\u00ec comunque a cavarsela grazie all'aiuto del fratello Louis Etienne Beffroy che era un membro della \"Convention\".\nNoto \u00e8 anche il suo \"Dizionario neologico degli uomini e delle cose della Rivoluzione\" (\"Dictionnaire n\u00e9ologique des hommes et des choses de la R\u00e9volution\" 1799), composto in tre volumi, che fu censurato e interdetto dalla polizia restando incompleto.\nTrascorse i suoi ultimi anni in una solitudine assoluta e mor\u00ec a Parigi il 17 dicembre del 1811."}
{"id": "468767", "revid": "46931", "url": "https://it.wikipedia.org/wiki?curid=468767", "title": "Cousin Jacques", "text": ""}
{"id": "468768", "revid": "1522738", "url": "https://it.wikipedia.org/wiki?curid=468768", "title": "Super Mario Kart", "text": " \u00e8 un videogioco simulatore di guida, prodotto da Nintendo e pubblicato nel 1992 per SNES.\nL'ideatore del gioco \u00e8 Shigeru Miyamoto, mentre Hiroshi Yamauchi \u00e8 il produttore esecutivo. Originariamente il titolo doveva essere una versione di \"F-Zero\" per due giocatori.\nIl primo della serie di \"Mario Kart\", \u00e8 il pi\u00f9 celebre gioco di corse motoristiche per Super Nintendo e uno dei suoi titoli pi\u00f9 commercialmente fortunati (assieme a \"Super Mario World\", \"Super Mario All-Stars\" e \"Donkey Kong Country\").\nIl gioco si svolge in due modalit\u00e0: giocatore singolo e multigiocatore (due giocatori). Sono disponibili 20 tracciati differenti e 4 campi di battaglie per le sfide.\nIl gioco \u00e8 anche disponibile in digitale e veniva distribuito sul Wii Shop al costo di 800 points (il servizio ora ha chiuso).\n\u00c8 venduto nel Nintendo eShop per Wii U e Nintendo 3DS al costo di \u20ac7,99. Il gioco \u00e8 inoltre incluso in tutte le versioni del e per chi ha l\u2019abbonamento Nintendo Switch Online su Nintendo Switch.\nModalit\u00e0 di gioco.\nIn \"Super Mario Kart\" ci sono tre modalit\u00e0 di gioco:\nGP, in cui si pu\u00f2 scegliere la cilindrata del kart tra 50cc e 100cc. Vinti tutti i rispettivi tornei \u00e8 possibile accedere alla cilindrata 150cc.\nProva a Tempo, in cui il giocatore sfida le proprie abilit\u00e0 di guida contro il cronometro; il gioco consente la memorizzazione dei migliori primi cinque tempi per ogni gara, oltre che il giro pi\u00f9 veloce.\nBattaglia, in cui due giocatori si sfidano scoppiandosi i palloncini a vicenda. Vince chi riesce per primo a far scoppiare tutti quelli dell'avversario.\nOggetti.\nA rendere il gioco pi\u00f9 interessante ci sono degli oggetti che servono a facilitare la gara. Si ottengono passando su una piattaforma recante un punto interrogativo nero che si trasforma in una faccia quando viene utilizzato. Inoltre, durante la corsa \u00e8 necessario raccogliere delle monete sparse per la pista che forniscono al kart una velocit\u00e0 maggiore.\nDi seguito vengono elencati tutti gli oggetti con le loro rispettive caratteristiche ed effetti.\nAlcuni oggetti possono essere utilizzati solo dalla CPU.\nTrofei e circuiti.\n\"Super Mario Kart\" contiene 20 piste divise in 4 coppe da 5 circuiti ciascuna. Ogni pista richiede 5 giri.\nInoltre, tutte le piste ricompaiono in .\nAccoglienza.\n\"Super Mario Kart\" \u00e8 stato un successo sia di vendite, sia di critica, infatti le recensioni delle aziende sono state positive. Per quel che riguarda le vendite, a una settimana dall'uscita ha venduto pi\u00f9 di 100 000 copie, rendendolo il gioco pi\u00f9 venduto della settimana. Ha venduto parecchio anche a distanza di anni dall'uscita. Nel 1999, quando sono terminate le vendite dello SNES, ha venduto quasi 10 milioni di copie in tutto il mondo."}
{"id": "468773", "revid": "59912", "url": "https://it.wikipedia.org/wiki?curid=468773", "title": "Nino LaRocca", "text": ""}
{"id": "468783", "revid": "68888", "url": "https://it.wikipedia.org/wiki?curid=468783", "title": "Zarzuela (comune)", "text": ""}
{"id": "468784", "revid": "22475", "url": "https://it.wikipedia.org/wiki?curid=468784", "title": "Pilotwings", "text": " \u00e8 un videogioco di simulazione del 1990 sviluppato da Nintendo EAD e pubblicato da Nintendo per Super Nintendo Entertainment System. Ideato da Shigeru Miyamoto e prodotto da Hiroshi Yamauchi, il gioco \u00e8 il primo titolo della serie omonima.\nModalit\u00e0 di gioco.\n\"Pilotwings\" \u00e8 uno dei primi videogiochi per Super Nintendo Entertainment System a fare uso del Mode 7. Il simulatore di volo si svolge principalmente su 4 aree di volo, in ognuna delle quali s'impara a pilotare 4 velivoli differenti (biplano, paracadute, jet pack, deltaplano), in due modalit\u00e0 in sequenza, una iniziale e una finale intitolata \"Expert\". Gli istruttori delle 4 aree sono Tony, Shirley, Lance e Big Al. Al termine del gioco dev'essere usato un elicottero da guerra, con cui si devono salvare alcuni ostaggi sull'Isola di Izanu.\nSviluppo.\nL'idea di \"Pilotwings\" deriva da uno sparatutto in tre dimensioni del 1988, intitolato \"Dragonfly\", dove in origine il giocatore doveva pilotare solo la libellula futuristica del titolo. \"Dragonfly\" era stato concepito per mostrare al pubblico le possibilit\u00e0 dei videogiochi a 16 bit, gi\u00e0 allora realizzabili in tre dimensioni. Poco prima della pubblicazione del Super Nintendo, il gioco fu mostrato al pubblico in forma di simulatore di volo, e poi evolse in versione definitiva in \"Pilotwings\".\nColonna sonora.\nIl tema dell'elicottero da guerra fu composto da K\u014dji Kond\u014d, anche autore della programmazione musicale, mentre il resto della colonna sonora fu composto dalla pianista giapponese Soyo Oka.\nSequel ed eredit\u00e0.\nNel 1996 fu pubblicato un sequel in 3D per Nintendo 64 dal titolo \"Pilotwings 64\", sviluppato dalla Paradigm Entertainment. Nel 2011 \u00e8 stato pubblicato il terzo capitolo, \"Pilotwings Resort\" per Nintendo 3DS. \"Pilotwings\" \u00e8 stato successivamente distribuito per Wii e Nintendo 3DS tramite Virtual Console.\nAlcuni elementi del franchise sono presenti nella serie \"Super Smash Bros.\", in particolare uno dei livelli di gioco di \"Super Smash Bros. for Wii U\" \u00e8 ispirato alla serie di simulatori di volo."}
{"id": "468785", "revid": "1632387", "url": "https://it.wikipedia.org/wiki?curid=468785", "title": "Live at Eindhoven", "text": "Live at Eindhoven \u00e8 un EP dal vivo dei Testament, registrato durante una tourn\u00e9e del gruppo assieme agli Anthrax nel 1987. L'ultima traccia, \"Reign of Terror\", proviene dal loro demo.\nRistampato nel 2009 in CD con l'intera scaletta eseguita dalla band in quella performance."}
{"id": "468787", "revid": "729019", "url": "https://it.wikipedia.org/wiki?curid=468787", "title": "Saab 29 Tunnan", "text": "Il Saab J29 Tunnan, noto anche come J 29, \u00e8 stato il primo aereo da caccia equipaggiato con motore a getto (nato fin dall'inizio per questo tipo di propulsore) progettato dalla Saab svedese, nonch\u00e9 il primo europeo dotato di ala a freccia.\nIl nome Tunnan (in svedese \"Barile\") gli \u00e8 dovuto in ragione della forma tozza, causata dall'adozione di un turbogetto a compressore centrifugo. Sovente \u00e8 stato denominato anche come Flygande tunnan (\"Barile volante\").\nStoria del progetto.\nInizialmente il progetto prevedeva un'architettura tradizionale con ala dritta motorizzato dal turboreattore de Havilland Goblin (prodotto su licenza e gi\u00e0 impiegato sul Saab 21R).\nL'acquisizione degli studi realizzati in Germania nel corso della guerra sull'ala a freccia e l'acquisto della licenza per la produzione del de Havilland Ghost, fecero apportare sostanziali modifiche al progetto iniziale. In particolare l'ala a freccia di 25\u00b0 era stata dapprima testata in scala su un Saab 91 Safir appositamente modificato.\nIl primo volo del nuovo velivolo avvenne quindi il 1\u00ba settembre 1948, mentre i primi ordini di produzione giunsero nella primavera del 1951 ed i primi esemplari entrarono in servizio con la Svenska flygvapnet sul finire dello stesso anno.\nDescrizione tecnica.\nL'aereo di per s\u00e9 era molto compatto, dato che la cellula era stata letteralmente disegnata intorno al propulsore; l'ala a freccia e di corda piuttosto larga (inizialmente ancora priva del caratteristico \"dente di cane\") unitamente alla potenza del turbogetto garantivano versatilit\u00e0 e prestazioni all'altezza dei migliori velivoli da caccia dell'epoca.\nGli elementi posteriori del carrello erano alloggiati nella fusoliera poich\u00e9 l'ala era in posizione media. I piani di coda erano raggruppati su una trave sporgente da una corta fusoliera.\nQuattro cannoni erano sistemati nel muso sotto la presa d'aria del motore, mentre l'adozione della presa d'aria frontale impediva l'installazione di radar sofisticati a bordo del velivolo. L'abitacolo era in posizione molto elevata, con un'ottima visuale per il pilota.\nImpiego operativo.\nIl Tunnan entr\u00f2 in linea a partire dai primi anni cinquanta ed ebbe subito modo di farsi notare strappando il primato di velocit\u00e0 all'F-86 Sabre, e presto divenne il principale intercettore dell'aviazione svedese. Dal 1953 entr\u00f2 in linea anche il modello da ricognizione, mentre il definitivo \"F\" divenne operativo nell'anno seguente; la produzione cess\u00f2 nel 1956 con 656 velivoli prodotti. In servizio si dimostr\u00f2 molto robusto ed affidabile, riuscendo a superare lo scetticismo iniziale sulle capacit\u00e0 autarchiche dell'industria svedese.\nIl Tunnan difese accanitamente la neutralit\u00e0 svedese nel periodo pi\u00f9 difficile del confronto Est-Ovest, rimanendo in servizio per oltre 10 anni. Ebbe anche modo di entrare in azione in un contesto diverso, quando la Svezia partecip\u00f2 agli inizi degli anni sessanta alla repressione della guerra civile in Congo.\nAlcuni Tunnan modello \"F\" usati sono stati acquistati dall'Austria nel 1961 per la \u00d6sterreichische Luftstreitkr\u00e4fte.\nUn aereo della Svenska Flygvapnet di passaggio in territorio italiano, a causa di un grave guasto all'impianto propulsivo non fu pi\u00f9 in grado di ripartire e rimase in Italia donato dal governo svedese. L'esemplare, matricola 29543/19, \u00e8 stato esposto negli anni ottanta presso il Museo storico dell'Aeronautica Militare di Vigna di Valle, nel Padiglione SKEMA dedicato ai velivoli pi\u00f9 recenti della storia aeronautica. Attualmente l'aereo non \u00e8 pi\u00f9 esposto al Museo e risulta restituito alla Svezia.\nVersioni.\n\"Dati sulle versioni tratti da Enciclopedia L'Aviazione\""}
{"id": "468790", "revid": "58775", "url": "https://it.wikipedia.org/wiki?curid=468790", "title": "Volti di B\u00e9lmez", "text": "Volti di B\u00e9lmez (\"Caras de B\u00e9lmez\" in spagnolo) \u00e8 il nome di alcuni presunti fenomeni paranormali, presentatisi per la prima volta in una casa spagnola di B\u00e9lmez de la Moraleda, paesino andaluso nella provincia di Ja\u00e9n, e consistenti nell'apparizione di \"ritratti\" di volti umani nei pavimenti della casa.\nIl primo volto sarebbe stato scoperto dalla proprietaria della casa, Mar\u00eda G\u00f3mez C\u00e1mara, il 23 agosto 1971, nel pavimento della sua cucina. Secondo le sue affermazioni, anche dopo ripetuti tentativi di lavaggio, esso non scompariva, cos\u00ec, con l'aiuto del marito e del figlio, il pavimento fu picconato, dopodich\u00e9 venne data una nuova gettata di cemento, ma non bast\u00f2 perch\u00e9 dopo poco pi\u00f9 di una settimana la stessa immagine riapparve.\nPrima che l'immagine sul pavimento potesse essere ancora distrutta, l'allora sindaco del paese, decise di scavare una fossa sotto il pavimento della cucina per ulteriori studi. Dallo scavo iniziarono ad emergere ossa umane e due scheletri decapitati. Bisogna ricordare per\u00f2 che quella casa venne edificata su un terreno che tempo prima aveva ospitato parte del cimitero della locale chiesa cattolica (un terreno di sepoltura risalente ad epoca romana).\nLe ossa sparse vennero sottoposte ad ulteriore analisi e si scopr\u00ec che risalivano al XIII secolo, mentre i corpi vennero seppelliti in maniera dignitosa con rito cattolico. Terminati gli scavi, il pavimento e la cucina vennero ricostruiti. Non molto tempo dopo, il fenomeno continu\u00f2 con l'apparizione di altri volti, di cui la maggior parte in una camera mansardata.\nVista la curiosit\u00e0 che questi avvenimenti suscitavano nella gente, la signora G\u00f3mez e i suoi familiari provarono a speculare sulla vicenda: decisero infatti di far pagare un biglietto alle persone che volevano vedere i volti, oltre a vendere loro foto degli stessi.\nDopo la morte di Mar\u00eda, avvenuta nel 2004, la vicenda torn\u00f2 alla ribalta attirando di nuovo gli appassionati di turismo esoterico."}
{"id": "468801", "revid": "1745361", "url": "https://it.wikipedia.org/wiki?curid=468801", "title": "Tommaso d'Inghilterra", "text": "Biografia.\nChierico letterato, scrisse una versione \"cortese\" della leggenda di Tristano e Isotta tra il 1172 e il 1175 di cui ci sono rimasti solo frammenti (per un totale di circa 3000 versi). Possiamo tuttavia conoscere l'intera storia grazie alla traduzione norvegese di Frate Roberto (1226) e a quella tedesca di Gottfried von Stra\u00dfburg (1200-1210); al romanzo di Tommaso si ispira pure la \"Follia Tristano\" di Oxford, della fine del XII secolo."}
{"id": "468807", "revid": "1782831", "url": "https://it.wikipedia.org/wiki?curid=468807", "title": "Orki", "text": "Gli Orki sono una delle razze dell'universo immaginario di Warhammer 40.000, basati sulla loro controparte di Warhammer Fantasy.\nRazze Orkoidi.\nKrork.\nNell'universo di Warhammer 40.000 i Krork, pi\u00f9 comunemente definiti \"Orki\" (in originale \"Orks\") mantengono quella brutalit\u00e0 e ferocia primitive che li caratterizzano un po' ovunque. Gli Orki sono la pi\u00f9 diffusa e guerrafondaia razza di alieni nella galassia del 41\u00b0 millennio. Si potrebbe dire che essi vivano per null'altro se non combattere. Sono costantemente in battaglia, contro qualunque cosa si pari sulla loro strada, persino membri della loro stessa razza. Possibilmente l'unica cosa che trattiene gli Orki dal cacciare e distruggere tutto nella galassia \u00e8 la loro incapacit\u00e0 di organizzarsi. Se un giorno dovessero unirsi probabilmente sarebbero capaci di schiacciare qualunque opposizione.\nIn breve, un Orko \u00e8 un mostro alieno feroce e muscoloso, capace di spezzare la colonna vertebrale di un uomo a mani nude. La loro pelle verde \u00e8 estremamente resistente. In combattimento, sono capaci di trasformare anche gli oggetti pi\u00f9 comuni in letali armi da guerra. Gli Orki non sono certamente le creature pi\u00f9 intelligenti della galassia, ma possiedono una certa scaltrezza che spesso prende di sorpresa i generali troppo sicuri di s\u00e9.\nUn Orko varia molto in altezza, in quanto sono diversi tra loro, tuttavia i grandi Kapoguerra superano anche i tre metri di altezza. Gli Orki sono caratterizzati da una spessa pelle verde e arti muscolosi, un cranio munito di una mascella pronunciata e molto resistente, se paragonato a quello degli esseri umani. Un Orko ha dei sensi molto pi\u00f9 sviluppati di quelli di un essere umano. Se si vuole avere un'idea generale piuttosto vaga sono un miscuglio di caratteristiche di goblin, orchi e troll.\nIn linea di massima un Orko tende ad essere particolarmente violento in qualsiasi situazione, molto spesso combattono per uccidere e razziare, ma capita altrettanto spesso che, assieme alle armi, rapiscano anche esseri viventi da utilizzare come schiavi. Diversi umani sono riusciti a diventare schiavi personali dei Kapoguerra. Nella terza edizione del Codex degli Orki, si parla di un Kapoguerra chiamato Nazdreg che, particolarmente intelligente, trattava i suoi schiavi pi\u00f9 umanamente, ma anche punendoli se necessario, assicurandosi cos\u00ec un aumento della produzione di armi.\nIl loro Kapo (in originale \"Boss\") \u00e8 semplicemente il pi\u00f9 forte come nelle vecchie culture tribali europee (ad esempio gli Scoti). Inoltre questi xenomorfi prosperano nella guerra, infatti, come hanno constatato gli scienziati dell'Imperium la loro forza cresce dopo ogni battaglia e quindi dopo poco tempo dall'inizio della guerra diventano enormemente muscolosi e resistenti. Generalmente l'Orda degli Orki \u00e8 composta da un Kapoguerra e da diverse bande di ragazzi, che possono avere i pi\u00f9 svariati ruoli.\nGretchin.\nI Gretchin hanno un'anatomia simile a quella degli Orki, ma sono decisamente meno forti e aggressivi. In compenso i Gretchin possiedono una buona dose di intelligenza e sono pi\u00f9 portati verso l'apprendimento. Talvolta conosciuti come \"Sgorbi\", i Gretchin sono pi\u00f9 numerosi degli Orki. Si muovono furtivamente su gambe ossute attorno ai Pelleverde pi\u00f9 grandi, tendendo a rubacchiare a quanti sono troppo incauti. Hanno grosse teste bulbose dotate di orecchie triangolari che si muovono indipendentemente, denti corti che riempiono le loro bocche e un grosso naso che conferisce loro un eccezionale senso dell'olfatto, che unito a un buon udito e a una buona vista, permette loro di muoversi bene anche al buio e a sopravvivere negli ambienti peggiori. Tutti questi tratti, uniti a un forte senso di preservazione, hanno permesso ai Gretchin di vivere in una societ\u00e0 piena di pericoli. Talvolta alcuni Gretchin sono in grado di sviluppare una sorta di rudimentale sesto senso, o fortuna sfacciata, che dir si voglia.\nSingolarmente \u00e8 probabile che un Gretchin ponga un basso pericolo per un nemico di taglia umana, tuttavia generalmente questi mostriciattoli tendono a non scendere in battaglia se non accompagnati da almeno una dozzina di compagni. Nei campi di battaglia i Gretchin possono tanto riunirsi in calche litigiose armate alla bell'e meglio, quanto guidare l'artiglieria con cui bombardano i nemici distanti. Di tanto in tanto, un Gretchin pu\u00f2 anche arrivare a pilotare una delle \"Lattine Azzazzine\", pericolosi veicoli bipedi fatti su misura per loro.\nI Gretchin sono abbastanza contenti del loro ruolo nella societ\u00e0 Orkoide. Non nutrono molto risentimento nei confronti dei padroni Orki, che sono per loro solo un fatto di vita e per i quali \u00e8 raro che provino alcuna fedelt\u00e0. Individualmente un Gretchin pu\u00f2 puntare a un'esistenza relativamente confortevole se serve bene il suo padrone Orko o se \u00e8 abbastanza sveglio. La maggior parte degli Sgorbi \u00e8 usata come servit\u00f9 personale degli Orki, ma capita abbastanza spesso che siano loro a organizzare i lavori, consegnare messaggi e occuparsi dei trasporti (l'organizzazione non \u00e8 il punto forte degli Orki). I Gretchin hanno creato una vera e propria sub-cultura nella societ\u00e0 dominata dagli Orki. Molti Gretchin lavorano in proprio dirigendo il business del mercato nero, vendendo birra di funghi, squig arrostiti, dirigendo le scommesse sugli esiti delle battaglie oppure derubando gli averi dei cadaveri sui campi di battaglia.\nNel gioco Gorkamorka, ambientato nell'universo di Warhammer 40.000, nel pianeta Angelis viene rilevata l'esistenza di una comunit\u00e0 di Sgorbi Ribelli, capeggiati dal famigerato bandito denominato Gobbo Rosso (probabilmente in una parodia dell'armata rossa). Questa comunit\u00e0 veniva trattata particolarmente male dai suoi padroni Orki, cos\u00ec un giorno decise di ribellarsi. Tuttavia, gli Orki lo vennero a sapere e ne uccisero molti. Ma tanti altri sopravvissero e fuggirono nel deserto, formando una comunit\u00e0 a s\u00e9 stante. Molti Orki non prendono sul serio il pericolo di questi banditi, tuttavia intere bande che sono entrate nei loro territori non hanno pi\u00f9 fatto ritorno.\nSnotling.\nQuella degli Snotling \u00e8 la pi\u00f9 piccola tra le razze Orkoidi. Spesso lavorano, trasportano e consegnano cose per conto di Gretchin e Orki o compiono altri piccoli lavori. Sono spesso conosciuti con il nome di \"Kakkole\".\nHanno l'aspetto di piccoli Gretchin immaturi. In ogni trib\u00f9 Orkoide questi microscopici Pelleverde sono onnipresenti. Gli Snotling sono molto piccoli, il che li rende combattenti scarsi, ma anche poco intelligenti. La loro mentalit\u00e0 \u00e8 simile a quella dei bambini umani, ma comunque trovano un'utilit\u00e0 nella societ\u00e0 Orkoide data la loro particolare affinit\u00e0 con le forme di vita fungoidi (maggiore rispetto alle altre razze). Spesso infatti provvedono alla coltivazione di funghi per preparare medicine, bevande e cibo e nell'allevamento degli Squig. Talvolta sono utilizzati come animali da compagnia da determinati Orki.\nGli Orkoidi pi\u00f9 grandi trattano queste piccole creature con un certo affetto, come quello che un uomo potrebbe nutrire per un animale domestico.\nAlcuni sostengono che questa razza fu creata dagli Antichi o dai loro sottoposti Slann molti milioni di anni fa come una razza super intelligente che diede origine alle altre razze Orkoidi, cio\u00e8 la cosiddetta \"Specie perduta\".\nNella nuova edizione del Codex degli Orki, gli Snotling fanno da munizioni per uno speciale tipo di arma, che li teletrasporta attraverso il Warp all'interno dei nemici.\nSquig.\nLe Bestie Squiggose, o Squig come sono pi\u00f9 comunemente definiti, rappresentano una forma di vita animale essenziale per l'ecologia Orkoide (o Orkologia): essi infatti rappresentano una fonte di nutrimento basilare, anche se possono assumere altre funzioni meno importanti. Queste bestie fameliche vengono generalmente allevate dagli Snotling e spesso sono tenute come animali di compagnia, da caccia o da battaglia da parte di alcuni Orki. Esiste anche lo Squiggoth che \u00e8 la versione fortemente sviluppata di uno Squig.\nBrainboyz.\nMolte delle razze evolute della galassia hanno immaginato da dove potessero provenire gli onnipresenti Orkoidi, ma finora si presuppone soltanto che si siano cominciati a espandere per l'angolo pi\u00f9 remoto della galassia. Le vere origini sono misteriose, poich\u00e9 gli Orki tendono a non conservare documentazioni scritte, piuttosto contano sulla tradizione orale e i racconti mitici.\nGeneralmente questo genere di racconti \u00e8 tramandato dagli Zkiavizti (originale: Runtherdz), quegli Orki che si occupano dell'allevamento e l'addestramento delle razze Orkoidi pi\u00f9 piccole. Loro parlano di una leggendaria casta Orkoide che cre\u00f2 gli Orki di oggi per essere protetti. Sebbene sia difficile da credere, questa razza era estremamente intelligente e avevano il dominio sulle altre caste Orkoidi. Questa razza era pi\u00f9 piccola dei suoi sottoposti Orki e Gretchin, e cre\u00f2 i primi per difenderli dai nemici e i secondi erano una casta intermedia tra le altre due razze.\nEbbero una notevole importanza per la civilizzazione della societ\u00e0 Orkoide, portarono la tecnologia e diressero la loro espansione attraverso le stelle. Un giorno una tragedia immane li fece scomparire tutti, alcuni parlano di un'epidemia che si diffuse facendoli regredire drasticamente, altri di una grande ribellione da parte degli Orki.\nFisiologia Orkoide.\nGli Orkoidi sono dotati, oltre ad una elica di DNA come gli umani, anche di un fattore genetico fungoide che \u00e8 causa della loro resistenza e della loro riproduzione.\nSi riproducono per via asessuata, infatti in ogni momento della loro vita rilasciano inconsciamente delle spore, simili a quelle dei funghi che, trovate le condizioni adatte di sopravvivenza, germogliano, e da l\u00ec nascer\u00e0 un nuovo individuo che in poco tempo sar\u00e0 perfettamente formato. Le spore tendono a morire se isolate o se si trovano in una comunit\u00e0 Orkoide gi\u00e0 formata. Le spore hanno generalmente bisogno di un luogo umido per germogliare, tuttavia una bassa percentuale ha capacit\u00e0 di crescere anche in situazioni di assoluta aridit\u00e0. Questo rende gli Orkoidi praticamente adatti a qualsiasi genere di luoghi.\nCome se non bastasse, gli Orkoidi sono particolarmente resistenti grazie a questo fattore genetico, infatti ogni ferita in poche ore \u00e8 completamente rimarginata ed \u00e8 molto difficile che un Orkoide muoia dissanguato, indipendentemente dalla gravit\u00e0 della ferita.\nUn'altra peculiarit\u00e0 unica di queste specie \u00e8 che le conoscenze tecniche sono direttamente riportate nel loro DNA, infatti ogni Orko o Gretchin che sia, conosce istintivamente le tecniche apprese dal suo genitore, naturalmente a uno stato grezzo e inconscio: in pratica un Orko meccanico \u00e8 in grado di costruire armi e veicoli, ma nella maggior parte dei casi non sa spiegarsi come, poich\u00e9 \u00e8 una conoscenza ereditaria.\nEmanazioni Psioniche.\nUn'altra particolarit\u00e0 di questa razza \u00e8 costituita dalle loro emanazioni psioniche. Esse quando sono particolarmente forti, permettono ad alcuni di loro di lanciare poteri particolarmente devastanti, proprio come gli psionici umani. Tuttavia questa aura influenza anche il funzionamento di veicoli ed armi:armi e veicoli che normalmente non funzionerebbero a causa della conformazione tecnica possono funzionare grazie all'azione dell'aura psionica orkide, cio\u00e8 alla semplice convinzione che quel mezzo possa funzionare o funzionare meglio di altri.\nTra gli Orki, infatti, \u00e8 credenza comune che i veicoli rossi siano pi\u00f9 veloci di altri e, in effetti, proprio questa credenza permette loro di essere pi\u00f9 veloci.\nSociet\u00e0 Orkoide.\nLa gerarchia nella societ\u00e0 Orkoide \u00e8 dettata dalla forza e dal carisma. Tra le razze Orkoidi, quella pi\u00f9 grande \u00e8 quella degli Orki, quindi in una trib\u00f9 generica, \u00e8 un Orko ad avere il comando, ed \u00e8 il pi\u00f9 grande e grosso, che generalmente rimpiazza il precedente capo con la violenza, esattamente come nel mondo animale. Questo leader \u00e8 chiamato Kapoguerra e guida una trib\u00f9, ma pu\u00f2 capitare che un Kapoguerra pi\u00f9 astuto e carismatico di altri, riesca a portare a s\u00e9 le altre trib\u00f9 e gli altri Kapiguerra, questi sono chiamati Gran Kapiguerra e non guidano pi\u00f9 una semplice trib\u00f9, bens\u00ec un impero. Al di sotto del Kapoguerra vi sono i Kapi che rappresentano la \"nobilt\u00e0\" Orkoide e guidano le bande di Orki pi\u00f9 piccoli in battaglia. Dopo i Kapi ci sono rispettivamente gli Zfregiati, cio\u00e8 guerrieri veterani particolarmente forti, i Ragazzi, cio\u00e8 i guerrieri comuni che generalmente non superano i due metri di altezza, e i Pivelli, i giovani ancora relativamente piccoli.\nAl di sotto dei Ragazzi ci sono schiavi, lavoratori e servi, tutti ruoli coperti dai Gretchin, ma anche da razze aliene soggiogate, tuttavia tra i Gretchin esiste una gerarchia interna (Kapo ecc.) che per\u00f2 \u00e8 dovuta anche dal loro eventuale padrone, infatti capita alle volte che un servitore personale di un Kapoguerra, riesca a fungere da consigliere, ottenendo cos\u00ec un certo potere; \u00e8 capitato pi\u00f9 volte che un Gretchin si scoprisse il vero cervello dietro una trib\u00f9 Orkoide, utilizzando la loro posizione per plagiare le deboli menti degli Orki.\nAll'interno della societ\u00e0 Orkoide svolgono un ruolo fondamentale i \"Tipi Ztrani\", ossia Orkoidi con conoscenze e capacit\u00e0 particolari, tra questi si annoverano generalmente: psionici (in originale \"Weirdboyz\"), Dok Pazzi (Painboyz), cio\u00e8 Orki con abilit\u00e0 mediche e chirurgiche, Mekkanici (Mek), con conoscenze ingegneristiche di vario tipo, Zkiavizti, che si occupano dell'allevamento e l'addestramento di vari membri di specie pi\u00f9 piccole e infine gli Ztrillatori (Yellerz) che sono Orki dalla voce particolarmente forte e che fungono da casta sacerdotale, predicando con le loro voci soprannaturali, ma non appaiono nel gioco.\nPersonaggi orkoidi importanti.\nGhazghkull Mag Uruk Thraka.\nGhazghkull era un normale orko appartenente al Clan dei Tori Furiozi, sul mondo di Urk. Durante una razzia, venne ferito gravemente alla testa, ma fu salvato dalle abilit\u00e0 mediche del Dok. Quando si svegli\u00f2 afferm\u00f2 che gli d\u00e8i degli Orki, Gork e Mork, lo avevano contattato in sogno, ordinandogli di condurre grandi orde per distruggere i nemici degli Orki e schiavizzare i sopravvissuti.\nBen presto Ghazghkull fu oggetto di grande ammirazione da parte degli altri Orki per la sua forza e il suo coraggio, e il fatto che venisse spesso colto da improvvise visioni lo rese un profeta della \"Waaagh\"! Una volta raggiunto il massimo potere su Urk, Ghazghkull riusc\u00ec a diventare Kapoguerra e a organizzare una mastodontica \"Waaagh!\", contro gli uomini. I suoi seguaci Orki avevano avanti solo due possibilit\u00e0: seguire Ghazghkull o morire. Attaccare il mondo formicaio di Armageddon avrebbe deciso le sorti dell'Imperium, infatti, se quel pianeta fosse caduto, sarebbe bastato poco agli Orki per giungere fino alla Terra.\nMalgrado i primi successi durante la Prima Guerra di Armageddon, Ghazghkull venne respinto, anche grazie alle abilit\u00e0 strategiche del Commissario Yarrick, che da quel momento divenne suo nemico giurato ed oggetto di grande rispetto da parte dello stesso Ghazghkull, nonch\u00e9 famoso in tutto l'Imperium. Questa fu conosciuta come la Seconda Guerra, ma Ghazghkull non si arrese e tent\u00f2 nuovamente di invadere il pianeta. Un'immensa crociata dei Templari Neri, delle legioni della Guardia Imperiale e della guardia Planetaria riuscirono, a un prezzo altissimo, a respingerlo e a vincere la Terza Guerra.\nKapitan Badrukk.\nDopo Ghazghkull \u00e8 di sicuro l'orko pi\u00f9 potente; \u00e8 il migliore dei rikkaztri (gli orki mercenari), lui e i suoi uomini posseggono le migliori armi di luzzo di tutto l'universo(orkezco). Badrukk ha un odio profondo per i Tau, questi infatti lo hanno sonoramente sconfitto una volta ferendolo gravemente e uccidendo tutti i suoi orki, \u00e8 inoltre il peggior nemico dei Tiranidi, \u00e8 riuscito a indebolire (e probabilmente a distruggere) da solo uno dei tentacoli della flotta alveare tiranide Kraken, si racconta anche che abbia ucciso personalmente una balena del vuoto, animali misteriosi che popolano il warp.\nDok Pazzo Grotsnik.\nGrotsnik mantiene i tratti comuni di tutti gli altri Dok Orki quali l'insano attaccamento alle scienze mediche e alla chirurgia. Tuttavia in lui il fanatismo \u00e8 arrivato a livelli tali da renderlo totalmente folle, spingendolo a compiere esperimenti su se stesso, rendendolo una sorta di cyber-orko, met\u00e0 macchina.\nMalgrado questo, Grotsnik \u00e8 il migliore Dok conosciuto, infatti fu lui a compiere l'intervento al cranio del Gran Kapoguerra Ghazghkull, ed \u00e8 per questo episodio che si introduce nel background del gioco.\nWadzakka Gutsmek.\nWadzakka \u00e8 il \"profeta\" del culto degli zvelti, un tempo era il migliore mek del mondo degli orki, scoperta la passione per la moto e dopo averne costruita una (la migliore di tutte) non \u00e8 mai pi\u00f9 sceso da questa, il suo piano pi\u00f9 infido \u00e8 quello di carpire i segreti del warp per poter creare dei teletrasporti con cui viaggiare di mondo in mondo (al fine di distruggerli) senza dover mai scendere dalla sua moto.\nIl Vecchio Zogwort.\nSenza dubbio il pi\u00f9 potente dei tipi ztrani (gli psionici degli orki), \u00e8 anche lui una specie di mercenario, poich\u00e9 offre i suoi servigi a chi pu\u00f2 permettersi di pagarlo, ma i suoi \"uomini\" in realt\u00e0 sono dei serpenti squig, prima esseri di razza varie, trasformati da Zogwort in persona. Il suo potere che lo differenzia dagli altri tipi ztrani \u00e8 quello di poter trasformare chiunque in uno squig serpente(nel gioco pu\u00f2 solo farlo con i personaggi)\nKapoguerra Gorgutz.\nL'orko pi\u00f9 feroce di tutti nel M41 alto 3,12 metri ha armi e gadget incorporati chirurgicamente a causa di diversi scontri, il pi\u00f9 celebre quello con il commissario Yarrik che gli tagli\u00f2 un piede e un occhio da quel momento sono acerrimi nemici. Egli \u00e8 presente nella campagna su Kronus nella regione a sud ovest del continente; \u00e8 un orko pi\u00f9 intelligente degli altri e riesce persino a coordinare mosse durante le battaglie cosa che per gli standard degli orki non \u00e8 possibile.\nKapo Snikrot.\nNonostante sia considerato l'eroe pi\u00f9 debole Snikrot \u00e8 in realt\u00e0 il pi\u00f9 forte: infatti nonostante Ghazghkull sia il pi\u00f9 forte egli non \u00e8 temuto dal corpo di guardia imperiale conosciuto col nome di Legione d'Acciaio (questo capitolo \u00e8 infatti specializzato nella caccia agli orki), Snikrot invece s\u00ec. Snikrot era un semplice Kapo guaztatore agli ordini di Ghazghkull durante la seconda guerra di Armageddon. Quando il kapoguerra si ritir\u00f2 Snikrot e i suoi uomini restarono sul pianeta, dove l'orko perfezion\u00f2 le sue capacit\u00e0 di mimetizzazione al massimo, cos\u00ec da riuscire ad entrare negli accampamenti nemici ed uscirne (dopo aver compiuto una strage) tranquillamente. \nSnikrot \u00e8 uno degli orki pi\u00f9 intelligenti: per prima cosa riesce a pronunciare la lettera \"S\" (infatti mentre gli altri orki lo chiamo \"Znikrot\" lui riesce a pronunciare il suo nome correttamente), sa leggere la lingua degli uomini, ed \u00e8 un esperto della tattica mordi e fuggi praticamente sconosciuta agli Orki (che normalmente praticano una \"mordi e mordi\"). Snikrot combatte con due enormi coltelli chiamati le Zanne di Mork (uno degli d\u00e8i orki) e porta sulle braccia le piastrine degli uomini che ha ucciso (praticamente ha le braccia ricoperte da esse). Qualunque essere dotato di intelligenza lo teme, perfino gli eroi delle altre razze e i cacciatori di orki (come i gi\u00e0 nominati uomini della Legione d'Acciaio). Su Armageddon ogni sera tutti, anche i commissari pi\u00f9 coraggiosi, pregano l'imperatore affinch\u00e9 non siano i prossimi ad assaggiare le zanne di Mork di Snikrot.\nIl Gobbo RoZZo.\nIl Gobbo RoZZo \u00e8 il leader delle forze dei Gretchin ribelli nel gioco Gorkamorka, ambientato in un pianeta dell'universo di Warhammer 40.000. Egli \u00e8 a capo del Comitato dei Gretchin Ribelli, che combatte perseguendo ideali di parit\u00e0 di diritti di stampo pseudo-comunista. Questo personaggio appare come una specie di Robin Hood, al quale \u00e8 data la caccia costantemente ma che grazie alla sua scaltrezza e all'appoggio dei suoi sottoposti riesce a farla in barba costantemente ai suoi inseguitori.\nUrrlak Urg.\nUrrlak Urg \u00e8 il secondo kapoguerra orko pi\u00f9 potente mai esistito. Durante gli anni della Grande Crociata controllava una vasta regione di spazio con al suo centro il pianeta Ullanor. L'Imperatore e Horus guidarono l'assalto in quella che divenne conosciuta come Crociata di Ullanor. Urrlak venne ucciso proprio sul pianeta Ullanor, dove l'Imperatore guid\u00f2 in battaglia un'armata della Legio Custodes.\nLa Bestia.\nLa Bestia \u00e8 attualmente considerato il pi\u00f9 potente Kapoguerra mai esistito, persino pi\u00f9 potente di Urrlak, ma anche gli orki della sua Waaagh! vengono considerati pi\u00f9 potenti di quelli incontrati nella Crociata di Ullanor. Nel 544.M32, La Bestia guid\u00f2 la propria Waaagh! tramite un insieme di Lune da Battaglia, ovvero grandi costrutti dalle dimensioni lunari equipaggiati con potentissime armi gravitazionali capaci di spazzare via interi pianeti. La Bestia caus\u00f2 il caos totale nell'Imperium e passarono diversi anni prima di riuscire ad eliminarlo. La minaccia portata dalla sua Waaagh! fu tale da causare eventi come La Decapitazione nel 546.M32, la creazione della Guarnigione della Morte, la quasi totale estinzione dei Magli Imperiali in seguito alla devastazione del pianeta Ardamantua e la scomparsa delle Sorelle del Silenzio.\n\u00c8 attualmente in corso una serie di dodici romanzi chiamata The Beast Arises che approfondir\u00e0 gli anni durante i quali La Bestia port\u00f2 devastazione nella galassia. Ne uscir\u00e0 uno al mese e Il primo, intitolato I am Slaughter, \u00e8 uscito a dicembre 2015."}
{"id": "468824", "revid": "2175", "url": "https://it.wikipedia.org/wiki?curid=468824", "title": "Alcol t-butilico", "text": ""}
{"id": "468827", "revid": "2175", "url": "https://it.wikipedia.org/wiki?curid=468827", "title": "Alcol butilico", "text": ""}
{"id": "468836", "revid": "287204", "url": "https://it.wikipedia.org/wiki?curid=468836", "title": "Cornelis Bega", "text": "Biografia.\nHa vissuto e lavorato a Haarlem, fu il figlio dello scultore e orafo Pieter Jansz Begijn. Sua madre Maria era la figlia del pittore Cornelis van Haarlem. Assunse il nome Bega quando inizi\u00f2 la professione. Era un allievo di Adriaen van Ostade, di cui ripet\u00e9 con stile pi\u00f9 pesante i temi e i caratteri, producendo in particolar modo scene dal soggetto simile, tipicamente gruppi di pochi contadini, spesso in ambienti interni (al Louvre si conserva un suo \"Interno rustico\") o in scene familiari o figure fantasiose come \"The Alchemist\" o \"The Astrologer\". Non disdegn\u00f2 opere dal carattere umoristico-satirico, indirizzate soprattutto alla classe borghese del suo tempo, tra cui vanno ricordati \"Musicisti ambulanti\", Museo di Haarlem, e \"Cattiva compagnia\", Museo Stadel di Francoforte. \nDal 1653 al 1654 viaggi\u00f2 a cavallo e in barca in un Grand Tour con i colleghi pittori Dirck Helmbreker, Vincent van der Vinne e Guillam Dubois attraverso la Germania, la Svizzera e la Francia. Questo viaggio fu registrato nei diari di Vincent van der Vinn\u00e9 e d\u00e0 una visione precisa dell'arte nelle citt\u00e0 visitate in quel periodo. \nLa produzione delle sue opere datate ha inizio nel 1652 e nel 1654 entr\u00f2 a far parte della Corporazione di San Luca. Mor\u00ec dieci anni pi\u00f9 tardi.\nSe in un primo periodo persegu\u00ec toni caldi, proseguendo la carriera opt\u00f2 per colori sempre pi\u00f9 freddi con una tonalit\u00e0 di fondo grigio-azzurra, e un rossiccio dominante per le figure. Lo stile delle sue incisioni fu in seguito riprodotto da molti scultori olandesi.\nDa citare anche: la coppia di dipinti \"Suonatore di liuto\" e \"Suonatrice di liuto\" (1664-1665), che sono conservati agli Uffizi di Firenze; il dipinto l\"Osteria\" (1651), al Museo di Augusta e l\"Astrologo\" che \u00e8 a Londra, alla National Gallery."}
{"id": "468837", "revid": "44735", "url": "https://it.wikipedia.org/wiki?curid=468837", "title": "Greatest Hits Volume 2 (Madonna)", "text": ""}
{"id": "468842", "revid": "31094", "url": "https://it.wikipedia.org/wiki?curid=468842", "title": "Gian Luigi Pegolo", "text": ""}
{"id": "468844", "revid": "1337338", "url": "https://it.wikipedia.org/wiki?curid=468844", "title": "Gianluigi Pegolo", "text": "Biografia.\n\u00c8 insegnante, laureato in architettura, ed \u00e8 stato consigliere regionale del Friuli-Venezia Giulia per Rifondazione Comunista. Ha fatto parte del Comitato politico nazionale di Rifondazione in seno alla corrente \"Essere Comunisti\" da cui si \u00e8 distaccato nell'aprile 2007 in seguito al riavvicinamento tra questa componente e la maggioranza di Rifondazione Comunista, restando invece vicino ad una parte dell'area (L'Ernesto) di cui fa parte pure Fosco Giannini.\nAlle elezioni politiche del 2006 \u00e8 stato eletto alla Camera dei deputati nella circoscrizione XIX (Campania I).\nNon viene ricandidato alle elezioni politiche del 2008, perch\u00e9 in dissenso con il progetto del cartello elettorale de La Sinistra l'Arcobaleno.\nIn occasione del VII Congresso del Partito della Rifondazione Comunista di luglio 2008 ha aderito mozione \"Dall'appello di Firenze alla mozione dei 100 Circoli\", indicata con il numero 3 ed appoggiata da vari esponenti della minoranza del partito al congresso precedente, ma non dal suo ex-leader di corrente Claudio Grassi. Al Congresso Nazionale del Partito l'area ha poi votato a favore dell'elezione a Segretario di Paolo Ferrero e successivamente Pegolo \u00e8 divenuto responsabile nazionale dell'Area \"Democrazia e istituzioni\". Pegolo si \u00e8 successivamente allontanato dall'area de L'Ernesto per formare una nuova componente, Sinistra Comunista, nata in dissenso sulla prospettiva (sostenuta da l'Ernesto) della cosiddetta \"unit\u00e0 dei comunisti\" che nella sostanza propone di sciogliere PRC e PdCI per costruire un nuovo partito comunista; Sinistra Comunista ritiene invece propone al suo centro la necessit\u00e0 di rilanciare il PRC ed il progetto della rifondazione comunista, \u00e8 favorevole ad una unit\u00e0 dei comunisti a partire dalle lotte e dalle vertenze territoriali(e quindi veramente dal basso), e che non sia una unit\u00e0 decisa solo ai vertici delle organizzazioni partitiche, non coinvolgendo l'intera struttura di base; la Federazione della Sinistra deve essere poi un elemento necessario per l'unit\u00e0 di una sinistra che, nei contenuti e nelle pratiche, sia autonoma ed indipendente dal Partito Democratico e la costruzione di un terzo polo anticapitalista. Pegolo \u00e8 ora membro della Segreteria Nazionale del PRC ed ha il sostegno della maggioranza dei membri del Comitato Politico Nazionale che vennero eletti sulla base della percentuale della mozione numero 3 al VII Congresso del PRC.\nAlle elezioni amministrative del 2009 \u00e8 stato candidato a sindaco di Chianciano Terme alla guida della lista di Rifondazione Comunista.\nViene riconfermato in Segreteria nazionale (come responsabile Democrazia e Istituzioni) anche dopo l'ottavo congresso nazionale del PRC (dicembre 2011)."}
{"id": "468847", "revid": "1305772", "url": "https://it.wikipedia.org/wiki?curid=468847", "title": "Plantare", "text": "Il plantare \u00e8 un presidio medico-sanitario volto a modificare i rapporti articolari del piede per ottenere un riequilibrio morfo-strutturale dell'arto durante la fase di appoggio e propulsione, sia in statica che in dinamica.\nIl nome plantare deriva dalla struttura anatomica dove agisce, cio\u00e8 la pianta del piede.\nViene utilizzato negli stati algici del piede (metatarsalgia, neuroma di Morton, capsulite, ecc.) ed in determinate complicanze agli arti inferiori di patologie sistemiche quale diabete (piede diabetico), artrite reumatoide (piede reumatico) ed in altre patologie che colpiscono il sistema vascolare, nervoso e linfatico (vasculopatie periferiche, linfedema, malattia di Charcot-Marie-Tooth).\nIl plantare pu\u00f2 essere realizzato solo dal Podologo o dal Tecnico Ortopedico se autorizzati dal ministero della salute."}
{"id": "468850", "revid": "287204", "url": "https://it.wikipedia.org/wiki?curid=468850", "title": "Jof di Montasio", "text": ""}
{"id": "468851", "revid": "11684", "url": "https://it.wikipedia.org/wiki?curid=468851", "title": "Plantari", "text": ""}
{"id": "468853", "revid": "827882", "url": "https://it.wikipedia.org/wiki?curid=468853", "title": "The Blitz", "text": "The Blitz \u00e8 il nome di una campagna di bombardamenti avvenuta nel Regno Unito ad opera dei tedeschi e perdurata per otto mesi fra il 1940 e il 1941. Il termine \"Blitz\" venne usato per la prima volta dalla stampa britannica, e sarebbe la contrazione della parola tedesca \"blitzkrieg\" (\"guerra lampo\").\nStoria.\nPrima che scoppiasse il \"blitz\", l'esercito nazista aveva preso d'assalto industrie, paesi e citt\u00e0 con una serie di attacchi di massa nel corso della battaglia d'Inghilterra del 1940, ove la \"Royal Air Force\" e la \"Lutwaffe\" si contesero la supremazia aerea del Regno Unito. Entro il mese di settembre del 1940, la \"Luftwaffe\" aveva ormai perso la battaglia d'Inghilterra, e alle flotte aeree tedesche (\"Luftflotten\") fu quindi ordinato di attaccare Londra, al fine di coinvolgere i RAF Fighter Command in una battaglia di annientamento. Adolf Hitler e il \"Reichsmarschall\" Hermann G\u00f6ring, comandante capo della \"Luftwaffe\", cambiarono strategia il 6 settembre 1940. A partire dal giorno seguente, Londra fu sistematicamente bombardata dalla \"Luftwaffe\" per 57 giorni consecutivi. Il 15 settembre, ricordato come la \"Battle of Britain Day\", fu quello in cui avvenne il pi\u00f9 grande attacco aereo di tutta la battaglia.\nLa \"Luftwaffe\" diminu\u00ec gradualmente il numero di operazioni diurne a favore degli attacchi notturni per sfuggire agli attacchi della RAF, e il \"Blitz\" divenne una campagna di bombardamenti notturni dopo il mese di ottobre del 1940. La \"Luftwaffe\" attacc\u00f2 Kingston upon Hull, Bristol, Cardiff, Portsmouth, Plymouth, Southampton, Swansea, Belfast, Glasgow, Birmingham, Coventry, ove avvenne uno dei pi\u00f9 grandi stermini di tutto il conflitto mondiale, Manchester e Sheffield. Pi\u00f9 di 40.000 civili furono uccisi dai bombardamenti della \"Luftwaffe\" durante la guerra, quasi la met\u00e0 dei quali nella sola capitale, ove pi\u00f9 di un milione di case furono danneggiate o distrutte.\nAll'inizio del mese di luglio del 1940, l'Alto Comando tedesco inizi\u00f2 a pianificare l' Operazione Barbarossa, che consisteva nell'invadere l'Unione Sovietica. I bombardamenti non riuscirono a demoralizzare gli inglesi fino alla resa o ad arrecare molti danni all'economia di guerra; otto mesi di bombardamenti non riuscirono mai realmente a indebolire la produzione bellica britannica, che continu\u00f2 ad aumentare. La principale conseguenza delle operazioni militari tedesche fu quella di costringere gli inglesi a disperdere la produzione di aerei e pezzi di ricambio. Gli studi britannici in tempo di guerra riportarono che le citt\u00e0 impiegavano generalmente dai 10 ai 15 giorni per riprendersi se colpite gravemente. Nel caso di Birmingham e altri centri urbani, erano necessari tre mesi per fuoriuscire dalla situazione di degrado.\nL'offensiva aerea tedesca fall\u00ec perch\u00e9 l'Alto Comando della \"Luftwaffe\" (\"Oberkommando der Luftwaffe\", abbreviato OKL) non svilupp\u00f2 nessuna strategia metodica per distruggere l'industria bellica britannica. La scarsa conoscenza dei tedeschi nei confronti dell'industria britannica e l'efficienza economica spinsero l'OKL a focalizzarsi su una serie di tattiche piuttosto che su delle strategie. I tedeschi avevano bombardato troppi gruppi di industrie piuttosto che su pochi centri nevralgici in modo continuativo."}
{"id": "468860", "revid": "122937434", "url": "https://it.wikipedia.org/wiki?curid=468860", "title": "Mangart", "text": "Il M\u00e0ngart \u00e8 una montagna delle Alpi Giulie alta 2.677\u00a0m s.l.m., la quarta cima per altezza di tale sezione alpina, situata fra il territorio del comune di Tarvisio (Friuli-Venezia Giulia), e quello di Plezzo, (Slovenia), lungo il confine italo-sloveno.\nDescrizione.\n\u00c8 la cima principale del gruppo montuoso omonimo, che si stende tra il passo del Predil e la sella di Racchia (Rate\u010de), unito da una sottile cresta al gruppo dello Monte Gialuz (Jalovec) a sud, formando la catena Mangart-Gialuz, da cui lo separano la val Coritenza ad ovest della cresta e la valle di Planizza ad est.\nLe severe pareti nord del nodo centrale sovrastano con una lunga cresta la conca dei laghi di Fusine e offrono diverse ascensioni alpinistiche impegnative, soprattutto sulla parete della cima secondaria del Piccolo Mangart di Coritenza.\nStoria alpinistica e ascensioni notevoli.\nLa prima ascensione documentata fu del naturalista Franz von Hohenwart, il 20 agosto 1794, ma \u00e8 molto probabile fosse gi\u00e0 stato salito da cacciatori di camosci. Malgrado la verticalit\u00e0 e la compattezza della roccia, gi\u00e0 nel primo dopoguerra fu teatro di alcune imprese alpinistiche come quella di Celso Gilberti, autore con Ettore Castiglioni e G. Granzotto della prima via sulla parete nord del Piccolo Mangart (sullo spigolo a sinistra del grande diedro), il 28 giugno 1931. Nel secondo dopoguerra le pareti del Piccolo Mangart e della vicina Veunza furono teatro delle imprese di Ignazio Piussi e dei suoi compagni di Cave del Predil. Negli anni settanta vi lasciarono traccia due grandi alpinisti prematuramente scomparsi: il triestino Enzo Cozzolino e il carnico Ernesto Lomasti.\n\u00c8 anche possibile percorrere l'intera cresta, dalle Ponze alla cima principale, per un itinerario inizialmente attrezzato dagli Alpini negli anni venti in alcuni punti critici e denominato via Kugy (alcuni punti di II grado). Ad assicurarsi la prima invernale furono Ignazio Piussi, Lorenzo Bulfon, Bruno Giacomuzzi e Arnaldo Perissutti il 22-24 gennaio 1956."}
{"id": "468898", "revid": "38120", "url": "https://it.wikipedia.org/wiki?curid=468898", "title": "Warhammer 40000", "text": ""}
{"id": "468950", "revid": "300067", "url": "https://it.wikipedia.org/wiki?curid=468950", "title": "Golf ai Giochi della II Olimpiade", "text": "Ai Giochi della II Olimpiade il golf ha fatto la sua prima apparizione in un programma dei Giochi olimpici. I due eventi, uno maschile e uno femminile, si svolsero il 2 ottobre 1900 al Compi\u00e8gne Golf Club di Compi\u00e8gne e vi presero parte 22 atleti provenienti da 4 nazioni."}
{"id": "468958", "revid": "38120", "url": "https://it.wikipedia.org/wiki?curid=468958", "title": "Altrimondi", "text": ""}
{"id": "468961", "revid": "38120", "url": "https://it.wikipedia.org/wiki?curid=468961", "title": "Elseworld", "text": ""}
{"id": "468969", "revid": "74801", "url": "https://it.wikipedia.org/wiki?curid=468969", "title": "Maria di Francia (poetessa)", "text": "Biografia.\nVisse nella seconda met\u00e0 del XII secolo e si crede sia stata badessa di un convento (probabilmente quello di Barking). La sua opera sviluppa le tematiche dell'amore cortese trascrivendo leggende della Materia di Britannia.\nPrima scrittrice francese in assoluto, di lei non si sa praticamente nulla, se non ci\u00f2 che essa stessa scrive nell'epilogo della sua opera: \"Marie ai num, si sui de France\" (\"Il mio nome \u00e8 Maria e sono di Francia\"): vissuta probabilmente alla corte di Enrico II d'Inghilterra e di Eleonora d'Aquitania.\nPossibili identit\u00e0 di Maria di Francia.\nNumerose sono state le ipotesi proposte sulla possibile identificazione storica dell'Autrice, in merito risulta notevole il saggio di Carla Rossi;. Alcune delle possibili identit\u00e0 sono:\nLe opere letterarie.\nI lais.\nIl capolavoro di Maria \u00e8 una raccolta di dodici lais, scritti tra il 1160 e il 1175, brevi racconti in ottosillabi a rima baciata, dei quali il pi\u00f9 corto \u00e8 il \"Lai du Chievrefoil\", che narra un episodio della leggenda di Tristano ed Isotta in 118 versi, e il pi\u00f9 lungo \u00e8 l\"'Eliduc\" di 1184 versi. Secondo il filologo D'Arco SIlvio Avalle, l'ottosillabo deriverebbe dal dimetro giambico, metro caratterizzato da un ritmo veloce. \nL'etimologia della parola \"lai\" (singolare di \"lais\") \u00e8 tuttora incerta. Una delle ipotesi pi\u00f9 credibili \u00e8 la derivazione dalla parola (ricostruita) celtica \"laid\" con il significato di \"canto\" da cui deriverebbe anche il tedesco \"lied\" (canto). Questa ipotesi etimologica \u00e8 supportata dal fatto che i lais venivano cantati o recitati con l'accompagnamento di arpa o viella. Il dittongo \u2013ai si pronuncia [\u03b5], monottongamento molto precoce nel francese antico.\nI lais di Maria di Francia presentano un prologo in forma poetica, cosa molto frequente durante il Medioevo, epoca in cui anche testi didattici, filosofici, precettistici venivano redatti in versi. Il metro usato per questi componimenti \u00e8 l'ottosillabo. Questi racconti in versi presentano ciascuno un breve prologo e un epilogo ed una struttura costante: un'introduzione, uno svolgimento, una conclusione.\nI luoghi citati a volte sono mitici altre volte reali.\nLe fonti dei suoi componimenti sono diverse: in alcuni lais si tratta di fonte orale, in altre di fonte scritta, altre volte la storia viene presentata semplicemente con l'accenno dell'Autrice: \"Secondo il racconto che conosco\". Maria dichiara nel prologo di aver scritto i suoi testi derivandoli da leggende bretoni: in effetti uno solo \u00e8 propriamente arturiano, il \"Lai de Lanval\" in cui compaiono eroi tipici del mondo arturiano, come Galvano e Ivano. \nTutti i suoi racconti narrano vicende d'amore, spesso adultero, che sono poi sistematicamente il motore dell'\"aventure\" che si svolge sullo sfondo del mondo reale, ma che vedono la presenza di elementi del meraviglioso, mescolando tematiche e tono cortesi, alla magia delle leggende celtiche, ad immagini e \"topoi\" evangelici a elementi tipicamente ovidiani.\nAlcuni dei lais possono essere raggruppati secondo un tema dominante, per esempio: \"Yonec\", \"Lanval\" e \"Bisclavret\" sono accomunati dalla presenza del paranormale, \"Milun\" e \"Fresne\" dalla tematica del rapporto genitori-figli, \"Deus amanz\" e \"Laustic\" dall'amore triste.\nI protagonisti non sono grandi eroi o famosi re, ma semplici cavalieri e semplici dame spesso in situazioni drammatiche che tendono a ripresentarsi in situazioni topiche come il caso della donna malmaritata, del marito vecchio e geloso, genitori che allontanano il figlio, luoghi magici riservati a iniziati.\nLa raccolta di lais, nell'ordine tramandato dal manoscritto Harley 978, presenta i seguenti testi:\nFavole.\nOltre che dei \"Lai\", Maria di Francia \u00e8 autrice di un \"Ysopet\", una raccolta di favole esopiche in prosa (scritte tra il 1167 e il 1189): si tratta del primo adattamento in lingua francese delle favole di Esopo (di qui il termine \"ysopet\"), o che si presumeva fossero di Esopo. La principale fonte degli \"ysopet\" di Maria \u00e8 la silloge \"Romulus\" in lingua latina. Maria attinse tuttavia anche a un volgarizzamento in antico inglese, attribuito ad Alfredo il Grande. Il genere si \u00e8 sviluppato in epoca medievale, soprattutto nella Piccardia (da qui la \"i\" del termine \"fabliaux\" che, derivando dal latino \"fabula\", avrebbe invece dovuto evolversi in \"fableau\").\n\"L'espurgatoire de saint Patrice\".\nOssia \"Il Purgatorio di San Patrizio\", che narra delle sofferenze del Purgatorio, inserendosi nella tradizione dei viaggi nell'Aldil\u00e0."}
{"id": "468976", "revid": "81867155", "url": "https://it.wikipedia.org/wiki?curid=468976", "title": "Regione Sardegna", "text": ""}
{"id": "468977", "revid": "6923", "url": "https://it.wikipedia.org/wiki?curid=468977", "title": "Regione Autonoma della Sardegna", "text": ""}
{"id": "468979", "revid": "332343", "url": "https://it.wikipedia.org/wiki?curid=468979", "title": "Monte Canin", "text": "Il monte Canin (\"mont Cjanine\" in friulano, \"Kanin\" in sloveno, \"Cjanen\" in resiano) (2.587\u00a0m s.l.m.) \u00e8 una montagna delle Alpi Giulie, che d\u00e0 il nome all'omonima catena e segna il confine fra provincia di Udine (comuni di Chiusaforte e Resia) e la Slovenia (comune di Plezzo), l'ultimo massiccio montuoso delle Alpi Giulie in territorio italiano, scendendo da nord verso sud.\nGeografia.\nIl gruppo del Canin \u00e8 costituito da un colossale altipiano calcareo, alto dai 1.800 ai 2.300\u00a0m culminante in una larga cresta che lo percorre in tutta la sua estensione, posta tra la Val Raccolana a nord e la Val Resia a sud. Solo verso est questa cresta si biforca, dando origine alla val Mogenza. A sud, verso la conca di Plezzo, l'altopiano ha la forma di un grande mare di roccia. Sul lato nord, in territorio italiano, \u00e8 presente un ghiacciaio (in effetti tre piccoli ghiacciai), che con i suoi 2200\u00a0m di quota \u00e8 uno dei pi\u00f9 bassi della catena alpina e che \u00e8 per\u00f2, al pari di tanti suoi simili nelle Alpi, in forte regressione negli ultimi anni in conseguenza dei mutamenti climatici in atto.\nDalla cima si gode un panorama: verso nord lo J\u00f4f di Montasio (2.754\u00a0m) e lo J\u00f4f Fuart (2.666\u00a0m), verso est il Mangart (2.677\u00a0m), lo Jalouz e il Tricorno (2.853\u00a0m), verso sud i Monti Musi e il Gran Monte, la pianura friulana e l'Alto Adriatico.\nCima.\nIl gruppo del Canin, assieme alle Prealpi Giulie \u00e8 direttamente interessato dai venti meridionali, in particolare dallo Scirocco e dal Libeccio, che non trovando ostacoli prima, impattano con queste montagne portando precipitazioni molto intense. Non esistono stazioni pluviometriche sulla montagna, ma la sua piovosit\u00e0 si pu\u00f2 stimare osservando quella delle stazioni adiacenti. Per quanto riguarda il versante nord si possono considerare le stazioni di Saletto, in Val Raccolana, dove cadono mediamente 2218\u00a0mm/anno (periodo 1961-2000) e di Cave del Predil con 2101\u00a0mm/anno (periodo 1961-2000). Per il versante sud si possono prendere a riferimento le stazioni di Coritis, 2939\u00a0mm/anno e \u017daga, in territorio Sloveno, con 3016\u00a0mm/anno Considerando che queste sono tutte stazioni di fondovalle e quindi relativamente meno piovose rispetto alle alte quote, si pu\u00f2 stimare che sul Canin cadano dai 3000 ai 3500\u00a0mm annui.\nL'alta piovosit\u00e0 si riflette nell'altissima nevosit\u00e0 invernale.\nAi 517\u00a0m s.l.m. di Saletto si hanno in media 110\u00a0cm di neve fresca all'anno, ai 910\u00a0m di Cave del Predil cadono in media 290\u00a0cm di neve. Salendo ancora la nevosit\u00e0 aumenta molto rapidamente; infatti a Sella Nevea (1125\u00a0m s.l.m.) la nevosit\u00e0 media \u00e8 di 390\u00a0cm, mentre alla stazione di rilevamento del Gilberti presso Conca Prevala (1830\u00a0m s.l.m.) da dicembre ad aprile cadono in media 700\u00a0cm di neve \u00c8 norma a questa quota raggiungere i 3 metri al suolo come spessore massimo in un inverno.\nSull'Altopiano, attorno ai 2200, metri l'accumulo nevoso \u00e8 di circa 10 metri all'anno. Questa grande nevosit\u00e0 si rispecchia anche negli spessori al suolo raggiunti dal manto nevoso. Valori massimi in questo senso sono stati registrati nel marzo 2009, con spessori massimi di 260\u00a0cm per Sella Nevea e di 645\u00a0cm per Conca Prevala. Per l'inverno 2008/09, si possono citare anche gli 880\u00a0cm misurati nei pressi della stazione a monte degli impianti sciistici di Plezzo(2222\u00a0m s.l.m.). Questa \u00e8 infatti una delle zone pi\u00f9 nevose delle Alpi, probabilmente seconda solo ad alcune montagne della Stiria.\nCarsismo.\nL\"'Altopiano del Canin\" \u00e8 interessato da fenomeni di carsismo dovuto alla dissoluzione delle rocce per opera delle acque. Si formano quindi in profondit\u00e0 caverne, pozzi e grotte ed altri fenomeni tipici del carsismo di profondit\u00e0 che fanno del Canin un'area molto nota anche a livello internazionale. A renderla particolarmente famosa sono i profondissimi abissi che sprofondano nei calcari dell'altipiano spesso per centinaia di metri, ma da qualche anno a questa parte si scoprono grotte che superano i mille metri di profondit\u00e0.\nGrotte.\nLe grotte pi\u00f9 profonde dal versante italiano sono:\nLe grotte pi\u00f9 profonde dal versante sloveno sono:\nStoria.\nIl monte Canin \u00e8 una delle cime pi\u00f9 belle e note del Friuli.\nSi affaccia sulle Prealpi Giulie, \u00e8 visibile da Udine e da un ampio tratto di pianura friulana. Deve la sua notoriet\u00e0 anche alle vicende belliche della Grande Guerra, quando italiani e austriaci si combatterono sulle sue cime.\nDi queste vicende racconta il canto degli alpini \"Monte Canino\".\nOra i fianchi della montagna sono attraversati, sia nel versante italiano che in quello sloveno, dalle piste da sci delle stazioni di Sella Nevea e Plezzo. Sono in corso di ultimazione i lavori per collegare le due localit\u00e0, con la creazione di un unico comprensorio fra i 1.200 e i 2.200 metri.\nCuriosit\u00e0.\nNegli anni addietro c'\u00e8 stata una battaglia per il possesso del Canin tra Oseacco, frazione di Resia, e Resiutta, comune confinante con Resia, vinta da Oseacco. Da quel momento ci fu un nuovo insediamento nella valle, Coritis.\nLa croce di vetta risulta spezzata, forse da un fulmine.\nAscensioni.\nSono presenti quattro vie di ascensione al Canin:"}
{"id": "468980", "revid": "1318658", "url": "https://it.wikipedia.org/wiki?curid=468980", "title": "American Life", "text": ""}
{"id": "468982", "revid": "709406", "url": "https://it.wikipedia.org/wiki?curid=468982", "title": "Deossitimidina", "text": ""}
{"id": "468993", "revid": "174925", "url": "https://it.wikipedia.org/wiki?curid=468993", "title": "Leone nemeo", "text": ""}
{"id": "468995", "revid": "827882", "url": "https://it.wikipedia.org/wiki?curid=468995", "title": "Canin", "text": ""}
{"id": "468998", "revid": "1516566", "url": "https://it.wikipedia.org/wiki?curid=468998", "title": "Tlatoani", "text": "Tlatoani (n\u0101huatl: \"Tlahto\u0101ni\" ], plurale \"Tlahtoqueh\" ]) \u00e8 un termine della lingua nahuatl che in epoca precolombiana indicava il re nelle citt\u00e0 di dominazione azteca. Letteralmente significa \"Colui che pu\u00f2 parlare\", ma il suo significato viene ordinariamente tradotto con il termine \"imperatore\".\nGli imperatori di Tenochtitl\u00e1n, Texcoco e Tlacopan venivano chiamati con l'appellativo di Huey Tlatoani o Hueyi Tlatoani (\"riverito oratore\"; nahuatl: \"Hu\u0113ytlahto\u0101ni\" ]), in riferimento alla particolare influenza del loro potere sui territori circostanti."}
{"id": "469003", "revid": "767487", "url": "https://it.wikipedia.org/wiki?curid=469003", "title": "Niccol\u00f2 Bossini", "text": "Biografia.\nCarriera musicale.\nA 19 anni entra a far parte dei Raw Power. Con loro incide un disco (\"Reptile House\", 1998), partendo poi per due tour europei (1997 e 1999) e due tour negli Stati Uniti (1998 e 1999).\nLa collaborazione con i Raw Power si conclude nel 1999, anno in cui Niccol\u00f2 si ributta sull'hard rock americano con un nuovo gruppo, i Tora Tora. L'esperienza Tora Tora si conclude (dopo la registrazione di un demo e nessun concerto all'attivo) all'inizio del 2001, anno in cui forma con Luca Gandolfi (batteria) e Marco Massarenti (basso) i Pinkol.\nI Pinkol sono una cover band che, dopo un anno si trasforma in un gruppo di soli pezzi originali, i The Teachers.\nCon loro Niccol\u00f2 registra due demo, un EP, ed annoverano circa un centinaio di date tra cui 4 a Londra. Le esperienze pi\u00f9 significative saranno come supporters di Linea 77, Marlene Kuntz, Deep Purple e The Fratellis.\nDa febbraio 2005 Niccol\u00f2 collabora con Luciano Ligabue, entrando in sala di incisione per la registrazione dell'album \"Nome e cognome\". Ha poi accompagnato Ligabue sia durante il Nome e cognome tour 2006 che nella esibizione al Campovolo di Reggio Emilia (10 settembre 2005), sua data di debutto nella Banda, concerto che registra il record europeo di 165.000 spettatori.\nInfine egli ha sostituito Max Cottafavi nei ClanDestino, nella nuova formazione che porta il nome Club Destino, che ha pubblicato nel 2007 il CD+DVD \"Registrazioni clandestine\".\nNiccol\u00f2 si dedica poi ai The Teachers nella realizzazione del loro primo album \"Greatest Hits\" (2007), con i singoli \"Cream of Bolivia\", \"I'm not afraid\" e \"London\".\nL'album viene distribuito ad offerta libera sul sito dei Teachers.\nNell'estate 2008 accompagna nuovamente con la sua chitarra Luciano Ligabue nel tour estivo \"Elle-Sette Stadi 2008\" nei sette concerti all'Arena di Verona insieme ad un'orchestra di 70 elementi, esperienza che si ripeter\u00e0 a settembre-ottobre 2009.\nNel luglio 2009, dopo un periodo di inattivit\u00e0, i Teachers pubblicano il singolo \"I won't back down\", portato al successo da un video girato in stop-motion dai componenti stessi della band.\nA partire dal 2010, dopo l'annuncio dello scioglimento dei Teachers, Niccol\u00f2 avvia la sua carriera solista come cantautore in italiano, promuovendo i suoi brani, ancora inediti, attraverso concerti live e la diffusione via web di video promozionali. Il 22 novembre dello stesso anno partecipa alle sigle di \"FINE PRIMO TEMPO\" e \"SECONDO TEMPO\" di Rai 2 suonando la chitarra elettrica (la stessa cosa succede anche a Corrado Rustici, che partecipa alle sigle di \"FINE PRIMO TEMPO\" e \"SECONDO TEMPO\" di Rai 1, suonando il pianoforte e Simone Bertolotti in quelle di \"FINE PRIMO TEMPO\" e \"SECONDO TEMPO\" di Rai 3, suonando il pianoforte).\nNel frattempo la collaborazione con Ligabue continua nelle registrazioni del disco \"Arrivederci, mostro!\", uscito l'11 maggio 2010, e nel tour che ne segue, senza interruzioni fino ad arrivare al maxi-evento \"Campovolo 2.0\", nel luglio 2011, e ai concerti del tour 2012 in Italia e all'estero.\nIl 5 giugno 2012 esce il primo disco solista del musicista reggiano, che porta un titolo enigmatico: \"QBNB\" ed \u00e8 lanciato dal singolo \"Il mio nome\", in radio da maggio 2012. Il lavoro porta la firma di Alessio Camagni, milanese, gi\u00e0 produttore artistico dei Ministri.\nLa band che accompagna il cantautore nel suo percorso solista \u00e8 composta da Marco Massarenti (gi\u00e0 basso dei Teachers, ex Black Twilight ed ex Raw Power), Matteo Tagliavini (chitarra), e Cesare Barbi (batteria, ex Ladri di Biciclette ed ex Rio), sostituito nel 2013 da Lorenzo Bigi.\nNell'estate 2013 partecipa alle registrazioni dell'album \"Mondovisione\" di Ligabue, pubblicato il 26 novembre dello stesso anno. A settembre \u00e8 di nuovo chiamato a suonare sul palco dell'Arena di Verona dal rocker di Correggio per 6 serate.\nIl 29 ottobre 2013 esce il suo secondo album da solista intitolato \"#SECONDOLAVORO\", un EP di 6 tracce distribuito solo in formato digitale e anticipato dai singoli \"Non si sceglie\" e \"Cosa ti aspetti da me\".\nIl 9 settembre 2016 pubblica il suo terzo album in studio, intitolato \"Kaleidos\".\nCollegamenti esterni.\nSito ufficiale: "}
{"id": "469005", "revid": "1745361", "url": "https://it.wikipedia.org/wiki?curid=469005", "title": "Tlepolemo", "text": "Tlepolemo (; ) \u00e8 un personaggio della mitologia greca, figlio di Eracle e di Astioche (oppure di Astidamia).\nGenealogia.\nSecondo Omero, Tlepolemo era figlio di Eracle e di Astioche, a sua volta figlia di Filante re di Efira che, per sfuggire a una vendetta familiare per aver ucciso lo zio Licimnio, si sarebbe rifugiato nell'isola di Rodi ed avrebbe fondato le citt\u00e0 di Lindo, Ialiso e Camiro. \nSecondo Pindaro invece, Tlepolemo era figlio di Astidamia a sua volta figlia di Amintore re di Dolopia e sarebbe partito per l'isola di Rodi in seguito al responso di un oracolo.\nMitologia.\nTlepolemo uccise Licinio, anziano zio materno del padre e per sfuggire alla vendetta dei parenti si trasfer\u00ec da Argo, citt\u00e0 di cui era re, in una zona disabitata dell'isola di Rodi dove fond\u00f2 le tre citt\u00e0 di cui divenne automaticamente il sovrano. \nTlepolemo compare nel secondo canto dell'Iliade come comandante delle truppe di Rodi e la sua morte \u00e8 narrata nel quinto canto dell\"'Iliade\" dove Tlepolemo sfida il capo dei Lici Sarpedonte. Nel duello, Sarpedonte gli trafigge il collo con la lancia, ma Tlepolemo, prima di morire, ferisce gravemente l'avversario.\nIgino cita Tlepolemo anche fra i pretendenti di Elena e in quanto tale avrebbe partecipato alla guerra di Troia. \nDopo la sua morte ed in suo onore, la moglie e regina Polisso allest\u00ec splendidi giochi funebri a Rodi a cui ammise anche i bambini e dove il vincitore sarebbe stato coronato con foglie di pioppo bianco ed infine lo vendic\u00f2 uccidendo Elena."}
{"id": "469007", "revid": "1494169", "url": "https://it.wikipedia.org/wiki?curid=469007", "title": "Polisso", "text": ""}
{"id": "469008", "revid": "125008023", "url": "https://it.wikipedia.org/wiki?curid=469008", "title": "Meredith Hunter", "text": "L'omicidio.\nDurante l'esibizione dei Rolling Stones Hunter venne pestato e successivamente accoltellato a morte da Alan Passaro, un ventunenne membro degli Hells Angels, famoso club di motociclisti che venne ingaggiato come security per il festival. Gravemente ferito, il giovane mor\u00ec durante il trasporto in ospedale. Passaro fu accusato del crimine, ma si appell\u00f2 al fatto che avesse agito per autodifesa nei confronti di Hunter (probabilmente provocato e sotto effetto di metanfetamine), e che quest'ultimo avesse probabilmente estratto una pistola (il fatto \u00e8 visibile nel film, bench\u00e9 la pistola non sia mai stata trovata).\nL'omicidio fu ripreso nel documentario \"Gimme Shelter\" diretto da Albert e David Maysles grazie al cameraman Baird Bryant che riprese il momento esatto della vicenda. Secondo una leggenda metropolitana la canzone cantata dai Rolling Stones durante l'omicidio sarebbe stata \"Sympathy for the Devil\". In realt\u00e0, sebbene il brano fosse stato suonato durante il concerto poco prima (ed interrotto a causa dei tumulti del pubblico e degli Angels), la canzone suonata dal gruppo in quel preciso momento era \"Under My Thumb\".\nNella sequenza del film, della durata di circa due secondi, si vede Hunter arrivare verso il palco seguito dalla sua fidanzata Patty Bredehoft alzando la mano mostrando quello che sembra essere un revolver. In quello stesso momento si vede Passaro arrivare dalla destra spingendo Hunter fuori dall'inquadratura e aggredendolo con due coltellate. Passaro venne poi accusato di aver accoltellato Hunter cinque volte e testimoni hanno riportato che venne anche volontariamente calpestato e calciato da numerosi Hell's Angels sul posto mentre si trovava a terra ferito.\nConseguenze.\nAlan Passaro venne arrestato e accusato dell'omicidio di Meredith Hunter, ma gli venne riconosciuta la legittima difesa quando la giura esamin\u00f2 il film del concerto durante il processo mostrando Hunter impugnare apparentemente una pistola e puntarla probabilmente verso il palco venendo cos\u00ec assolto.\nI Rolling Stones affermarono di non essersi resi conto dell'omicidio avvenuto durante il concerto; nel film-documentario \"Gimme Shelter\", si vede Mick Jagger accorgersi dei tumulti tra il pubblico e minaccia di interrompere definitivamente il concerto prima di venir allontanato dal palco e venir informato che qualcuno tra il pubblico era stato visto in possesso di una pistola. Il film mostra poi Mick Jagger rivedere il momento dell'assassinio ripreso dalla telecamera, verosimilmente per la prima volta.\nPoco dopo l'omicidio, la madre di Hunter, Altha May Anderson, chiese di trasformare l'Altamont Raceway in un parco pubblico in memoria delle vittime (oltre a Meredith morirono altre tre persone a causa dei tumulti) per impedire altri eventi pericolosi. La contea di Alameda per\u00f2 vot\u00f2 per mantenere il luogo come circuito automobilistico, ma annullando la possibilit\u00e0 di fare concerti sul luogo e ridurre il pubblico ad una massimo di 3.000 spettatori.\nAlan Passaro anneg\u00f2 nel lago Anderson, nel sud della contea di Santa Clara, nel 1985; la polizia afferm\u00f2 di ritenere la morte piuttosto sospetta. Fu seppellito nel Los Gatos Memorial Park a San Jose, California.\nNel corso degli anni ci sono state voci su un secondo assalitore non identificato che avrebbe causato le ferite mortali a Hunter, di conseguenza la polizia consider\u00f2 il caso ancora aperto. Il 25 maggio del 2005, l'ufficio della contea di Alameda annunci\u00f2 per\u00f2 che il caso era ufficialmente chiuso. Gli investigatori per\u00f2, dopo due ulteriori anni di indagine, smentirono la teoria di un secondo Hell's Angel nell'accoltellamento di Meredith Hunter.\nNel 2006, il regista Sam Green rilasci\u00f2 un breve documentario intitolato \"Lot 63, Grave C\", incentrato sull'ultimo giorno di Hunter e sulla tomba senza nome in cui venne seppellito il 10 dicembre 1969 nello Skyview Memorial Lawn Cemetery di Vallejo. Dopo alcune proiezioni in vari festival, numerose persone hanno fatto donazioni al cimitero al fine di poter acquistare una lapide per Meredith Hunter la quale venne eretta nel 2008."}
{"id": "469009", "revid": "6340", "url": "https://it.wikipedia.org/wiki?curid=469009", "title": "Juergen Habermas", "text": ""}
{"id": "469013", "revid": "1543377", "url": "https://it.wikipedia.org/wiki?curid=469013", "title": "Chevrolet Corvette Z06", "text": "La Chevrolet Corvette Z06 \u00e8 un'autovettura coup\u00e9 statunitense della Chevrolet presentata alla fine del 2005 e messa in produzione come \"modello 2006\".\nSviluppo.\nFa parte della serie delle Chevrolet Corvette la cui storia \u00e8 cominciata nel lontano 1953; rispetto al modello \"C6\" normale \u00e8 riconoscibile a colpo d'occhio dal cofano anteriore rialzato e fornito di presa d'aria suppletiva.\nTecnica.\nSi tratta di un'auto molto sportiva grazie ai suoi 513 CV erogati a 6300 giri/min e a una coppia di 637 Nm a 4800 giri/min giri forniti da un propulsore V8 di 90\u00b0 da 7 litri collocato in posizione anteriore longitudinale. Con una distribuzione a 2 valvole per cilindro ad aste e bilancieri con punterie idrauliche, questo propulsore a benzina spinge fino ai 7000 giri/min e, solo in prima marcia, riesce a far raggiungere alla vettura i 105 km/h.\nIl motore ha le bielle in titanio che pesano il 30% in meno di quelle della \"Corvette C6\" 6.0 da 431 CV. La lubrificazione del motore \u00e8 a carter secco. L'albero a gomiti ha le manovelle sfalsate di 90\u00b0 tra di loro (manovellismo \"a croce\").\nLa trazione \u00e8 posteriore come il cambio che \u00e8 in blocco col differenziale autobloccante (schema transaxle). Le marce sono sei con rapporti da: 1) 2,66; 2) 1,78; 3) 1,30; 4) 1,00; 5) 0,74; 6) 0,50; RM 2,90 al ponte) 3,42.\nIl telaio \u00e8 in alluminio ed alcuni supporti sono in magnesio. I parafanghi sono in carbonio. Le sospensioni sono, sia all'avantreno che al retrotreno, a quadrilateri in alluminio con singola balestra trasversale in materiale composito, ammortizzatori a gas e barra antirollio.\nI controlli della trazione e della stabilit\u00e0 di cui l'auto dispone sono comunque disattivabili dal guidatore per provare l'ebbrezza di pilotare senza gli aiuti elettronici.\nCome le altre vetture di pi\u00f9 recente introduzione sul mercato, le emissioni inquinanti rispecchiano quanto richiesto dall'omologazione \"Euro 4\".\nLe prestazioni dichiarate dalla casa madre sono: \nI freni a disco vengono prodotti in Australia, non sono carboceramici e sono da 355 mm sull'asse anteriore con pinze a sei pistoncini, da 340\u00a0mm con pinze a quattro sull'asse posteriore. Molto generosi gli pneumatici Goodyear Supercar Eagle F1 Runflat: 275/35 ZR 18 davanti e 325/30 ZR 19 dietro.\nUna nota curiosa \u00e8 dovuta al fatto che per uscire dall'abitacolo esiste un pulsante di apertura invece della classica maniglia.\nNel 2006 \u00e8 stata scelta come \"pace car\" per alcune gare automobilistiche statunitensi come la 500 miglia di Indianapolis.\nVersioni speciali.\nChevrolet Corvette C6RS.\nNel 2007 Jay Leno realizz\u00f2, con la collaborazione dell'azienda Pratt &amp; Miller, una versione speciale della Corvette Z06. Denominata C6RS, era alimentata ad Etanolo E85 ed era dotata di un propulsore LS7 8.2 V8 dalla potenza di 600 CV gestito da un cambio manuale T-56 a sei rapporti. La carrozzeria venne aggiornata con nuove componenti aerodinamiche in fibra di carbonio, mentre l'impianto frenante di serie venne sostituito con dei freni a disco sportivi forniti dalla Brembo. Anche i cerchi vennero sostituiti con dei modelli in alluminio forgiato per contenere il peso complessivo del veicolo.\nChevrolet C6 Corvette Z06 427 Special Edition.\nNel 2008 venne presentata la 427 Special Edition, versione commemorativa dell'originale Chervolet Corvette 427 realizzata nel 1967. Rispetto al modello di serie, la 427 era dotata di una livrea bicolore ispirata alla Corvette degli anni '60, di nuovi interni in pelle e di un propulsore V8 LS7 dalla potenza di 510 CV con coppia di 637 Nm.\nChevrolet Corvette Z06 Carbon Edition.\nPer celebrare nel 2010 il 50\u00ba anniversario della prima partecipazione della Corvette alla 24 Ore di Le Mans la Chevrolet produsse in 500 esemplari la Carbon Edition. Tale modello manteneva la base meccanica della canonica Z06 ma era equipaggiata con una copertura per il motore in carbonio, nuovi interni in pelle ed impianto frenante e gomme sportive derivati dalla Corvette ZR1.\nAttivit\u00e0 sportiva.\nNel 2007 della Z06 venne realizzata una versione adatta a competere nelle gare di classe FIA GT2. La vettura venne preparata dalla Markland Racing ed era equipaggiata con un propulsore LS7 V8 dalla potenza di 480 CV con 550 Nm di coppia gestito da un cambio sequenziale a sei rapporti. Il telaio in alluminio era ricoperto da una carrozzeria realizzata in materiale composito e fibra di carbonio, mentre l'impianto frenante era rappresentato da quattro freni a disco. Come piloti per la stagione 2007 della Le Mans Series vennero assunti Kurt Thiim e Thorkild Thyrring e con loro corse anche Henrik Moller Sorensen, fondatore del team. La squadra non riusc\u00ec mai ad arrivare a punti e il miglior risultato fu un 33\u00ba posto ottenuto 1000\u00a0km di Silverstone."}
{"id": "469018", "revid": "44627", "url": "https://it.wikipedia.org/wiki?curid=469018", "title": "Categoria (matematica)", "text": ""}
{"id": "469020", "revid": "438304", "url": "https://it.wikipedia.org/wiki?curid=469020", "title": "Giorgio Zappa", "text": "Biografia.\nLaureato in giurisprudenza all'Universit\u00e0 La Sapienza di Roma, inizia la sua attivit\u00e0 professionale presso Industrie Finmeccanica e Finsider, occupandosi di termomeccanica e siderurgia.\nNel 1993 assume la carica di direttore generale di Alenia, tre anni pi\u00f9 tardi guida Alenia Aerospazio, la societ\u00e0 di Finmeccanica per l'aeronautica e lo spazio. Con la nuova organizzazione societaria del 1999, diventa presidente operativo di Alenia Spazio e successivamente presidente e amministratore delegato di Alenia Aeronautica, presidente di Telespazio e vicepresidente di Aermacchi (oggi Alenia Aermacchi).\nNel 2004 viene nominato direttore generale di Finmeccanica, mantenendo la carica di presidente di Alenia Aeronautica.\nIl 30 maggio 2006 viene nominato Cavaliere del Lavoro dal Presidente della Repubblica Giorgio Napolitano.\nIn un documento sulle dichiarazioni patrimoniali e reddituali rese dai titolari di cariche elettive e direttive di alcuni enti, a cura della Presidenza del Consiglio dei Ministri ai sensi dell'art. 12 della legge 5 luglio 1982 n. 441, risulta che il manager vanti per il 2010, redditi annui pari a 2,5 milioni di \u20ac.\nDal 7 luglio 2012 all'aprile 2016 ha guidato Vitrociset, ricoprendo il ruolo di presidente operativo."}
