{"id": "500660", "revid": "110157", "url": "https://it.wikipedia.org/wiki?curid=500660", "title": "Diocesi di Bayeux", "text": "La diocesi di Bayeux (in latino: \"Dioecesis Baiocensis\") \u00e8 una sede della Chiesa cattolica in Francia suffraganea dell'arcidiocesi di Rouen. Nel 2018 contava 405.940 battezzati su 692.400 abitanti. \u00c8 retta dal vescovo Jacques Habert.\nDal 1854 ai vescovi di Bayeux \u00e8 concesso di portare il titolo di \"vescovi di Lisieux\" (\"Lexoviensis\").\nTerritorio.\nLa diocesi comprende il territorio del dipartimento francese del Calvados.\nSede vescovile \u00e8 la citt\u00e0 di Bayeux, dove si trova la cattedrale di \"Notre-Dame\". A Lisieux sorgono la concattedrale di San Pietro e la basilica santuario di Santa Teresa, importante meta di pellegrinaggio. Altro significativo edificio religioso della diocesi \u00e8 la basilica minore di \"Notre-Dame de la D\u00e9livrande\" a Douvres-la-D\u00e9livrande, dove si conserva la scultura di una Madonna Nera, titolare di una congregazione di suore domenicane.\nIl territorio si estende su 5.548\u00a0km\u00b2 ed \u00e8 suddiviso in 51 parrocchie, raggruppate in 10 poli missionari (\"p\u00f4les missionnaires\"): Bayeux, Vire, Villers-Bocage, Falaise, Pont-L'Ev\u00eaque, Lisieux, Douvres-la-D\u00e9livrande, Bretteville-sur-Laize, Agglom\u00e9ration caennaise 1 e Agglom\u00e9ration caennaise 2.\nStoria.\nLa diocesi fu eretta dopo la met\u00e0 del IV secolo. Secondo una tradizione, attestata gi\u00e0 nel IX secolo, protovescovo e fondatore della diocesi sarebbe stato sant'Esuperio: l'opinione pi\u00f9 comune e diffusa fra gli storici \u00e8 che Esuperio sia vissuto nel IV secolo. Il primo vescovo storicamente documentato \u00e8 Leucadio, che prese parte al concilio di Orl\u00e9ans del 538 e si fece rappresentare a quelli del 541 e del 549.\n\"Augustodurum\", capitale del popolo celtico dei Baiocassi, era una \"civitas\" della provincia romana della Gallia Lugdunense seconda, come attestato dalla \"Notitia Galliarum\" dell'inizio del V secolo. Dal punto di vista religioso, come di quello civile, Bayeux dipendeva dalla provincia ecclesiastica dell'arcidiocesi di Rouen, sede metropolitana provinciale.\nLa cattedrale fu edificata in stile romanico durante l'episcopato di Oddone (\u2020 1097) e ristrutturata, in seguito ad un incendio, a partire dal XIII secolo in stile gotico.\nNel Medioevo la diocesi di Bayeux godette di grande prestigio e il capitolo era uno dei pi\u00f9 ricchi di Francia. Importante era soprattutto la biblioteca del capitolo, ricca di oltre 250 manoscritti e comprensiva di antichi messali, breviari ed altri libri liturgici; andata distrutta e dispersa durante la riforma protestante, venne ricostruita dai canonici, con la raccolta dei pochi manoscritti originali superstiti e delle copie di quelli distrutti.\nNel 1300 a Bayeux si tenne un sinodo sulla disciplina del clero.\nIl 25 novembre 1641 san Giovanni Eudes fond\u00f2 a Caen la congregazione di Nostra Signora della Carit\u00e0 del Rifugio, dedicata alla protezione delle ragazze, che ebbe grande diffusione in Francia.\nDurante l'episcopato di Fran\u00e7ois de Nesmond (\u2020 1715), nel quadro della controriforma cattolica, si installarono in citt\u00e0 cinque nuove istituzioni religiose; al vescovo si deve inoltre l'istituzione del seminario diocesano nel 1693.\nAl momento dell'insorgere della rivoluzione, la diocesi comprendeva oltre 600 parrocchie, raggruppate in 17 decanati e 4 arcidiaconati: Bayeux (211 parrocchie ripartite in 6 decanati), Caen (108 parrocchie e 4 decanati), Hyemes (133 parrocchie e 3 decanati) e Veys (154 parrocchie e 4 decanati). Alla diocesi inoltre appartenevano due enclavi nelle diocesi di Coutances (5 parrocchie, tra cui quella di Sainte-M\u00e8re-\u00c9glise) e di Lisieux (la cosiddetta \"exemption de Cambremer\", che comprendeva l'abbazia cistercense di Val-Richer e 9 parrocchie).\nAll'antica diocesi inoltre appartenevano 12 abbazie maschili e 2 femminili. Tra le abbazie maschili, si ricordano: quelle benedettine di Cerisy-la-For\u00eat, la cui chiesa \u00e8 uno dei pi\u00f9 bei monumenti dell'architettura normanna dell'XI secolo, e di Santo Stefano di Caen, nota come \"Abbaye-aux-Hommes\", fondata da Guglielmo il Conquistatore e luogo della sua prima sepoltura; quelle cistercensi di \"Notre-Dame\" di Torigny e di \"Notre-Dame\" di Val-Richer; l'abbazia premostratense \"Notre-Dame d'Ardennes\", fondata nel 1121 dall'abate Gilbert, figlio spirituale di san Norberto; l'abbazia femminile Santa Trinit\u00e0 di Caen, nota come \"Abbaye-aux-Dames\".\nIn seguito al concordato con la bolla \"Qui Christi Domini\" di papa Pio VII del 29 novembre 1801 la diocesi venne fatta coincidere con il nuovo dipartimento del Calvados: l'antica diocesi si ampli\u00f2, incorporando parte della soppressa diocesi di Lisieux, tra cui la \"exemption de Cambremer\", e alcune parrocchie delle diocesi di Coutances (esclusa l'enclave di \"Sainte-M\u00e8re-Eglise\") e di S\u00e9ez.\nIl 12 giugno 1854 i vescovi di Bayeux ottennero il diritto di aggiungere al proprio titolo quello della sede di Lisieux.\nCronotassi dei vescovi.\nSi omettono i periodi di sede vacante non superiori ai 2 anni o non storicamente accertati.\nI cataloghi episcopali di Bayeux, databili al XII e XIII secolo, sono attendibili e documentabili storicamente solo a partire dal vescovo Hugues d'Ivry (inizio dell'XI secolo). Sui vescovi precedenti, il catalogo dimostra di essere incompleto (mancano almeno 12 vescovi certi) e di presentare inoltre una serie di ben 14 santi vescovi, desunti per la maggior parte da tradizioni agiografiche e liturgiche di dubbia storicit\u00e0 e comunque non facilmente databili.\nStatistiche.\nLa diocesi nel 2018 su una popolazione di 692.400 persone contava 405.940 battezzati, corrispondenti al 58,6% del totale."}
{"id": "500661", "revid": "110157", "url": "https://it.wikipedia.org/wiki?curid=500661", "title": "Diocesi di Bayonne", "text": "La diocesi di Bayonne (in latino: \"Dioecesis Baionensis\") \u00e8 una sede della Chiesa cattolica in Francia suffraganea dell'arcidiocesi di Bordeaux. Nel 2018 contava 572.200 battezzati su 667.249 abitanti. \u00c8 retta dal vescovo Marc Marie Max Aillet.\nDal 1909 ai vescovi di Bayonne \u00e8 concesso di portare il titolo di \"vescovi di Lescar e di Oloron\" (\"Lascurrensis et Oloronensis\").\nTerritorio.\nLa diocesi comprende il dipartimento francese dei Pirenei Atlantici.\nSede vescovile \u00e8 la citt\u00e0 di Bayonne, dove si trova la cattedrale di Santa Maria.\nFino agli inizi del III millennio, la diocesi comprendeva oltre 500 parrocchie. In seguito alla riforma delle parrocchie il loro numero \u00e8 stato ridotto a 70, raggruppate in 5 zone pastorali: zona basca costiera, zona basca interna, zona del B\u00e9arn meridionale e occidentale, zona del B\u00e9arn settentrionale e orientale, zona di Pau.\nStoria.\nIncerte sono le origini della diocesi di Bayonne, sulle quali gli storici hanno sostenuto almeno sei teorie diverse. Le ipotesi o tesi maggiormente sostenute sono le seguenti:\nTutte le ipotesi sono concordi nello stabilire che il territorio della diocesi di Bayonne fu ricavato da quello di Dax. Esclusi alcuni vescovi spuri o apocrifi, i primi storicamente documentati sono i cosiddetti \"vescovi di Guascogna\".\nInfatti alcuni studiosi nell'Ottocento hanno avanzato l'ipotesi che tra il X e l'XI secolo, in concomitanza con la nascita del ducato di Guascogna, le diocesi della parte occidentale della Novempopulana (Bayonne, Lescar, Oloron, Aire e Dax) abbiano costituito un'unica grande diocesi, con il nome di diocesi di Guascogna con probabile sede a Bazas. Sono tre i vescovi noti che le fonti chiamano \"episcopi Vasconiae seu Vasconensis\": Gombaldo, Arsio Raca e Raimondo il vecchio. Il concilio di Tolosa del 1058 mise fine a questa situazione irregolare, restaurando tutte le antiche sedi episcopali, spesso vacanti da lungo tempo. Di questi, solo Raimondo il vecchio, oltre a quello di Guascogna, ebbe anche il titolo di vescovo di Bayonne. Dovette abbandonare le diocesi da lui amministrate; a Bayonne fu sostituito dall'omonimo Raimondo il giovane, a cui papa Niccol\u00f2 II affid\u00f2 il compito di riorganizzare la diocesi.\nDal punto di vista geo-politico, fino al XV secolo la diocesi era composta di due regioni: la Labourd sotto il dominio inglese, e la Bassa Navarra che dipendeva dal regno di Navarra. Essa era suffraganea dell'arcidiocesi di Auch e durante il Medioevo si trovava lungo il transito del cammino di Santiago.\nAll'epoca dello scisma d'Occidente, la diocesi si divise in due parti: la Labourd sotto il dominio inglese, parteggi\u00f2 per il papa di Roma, mentre la Bassa Navarra, come tutto il resto del regno, appoggi\u00f2 i papi di Avignone. In questo contesto, Saint-Jean-Pied-de-Port divenne sede del vescovo di obbedienza avignonese con il suo capitolo.\nDopo il 1562 incominciarono le violenze in seguito alla riforma protestante, che si diffuse anche nella regione della Bassa Navarra e del B\u00e9arn, entrambe parte integrante del regno di Navarra. Nel 1570 la regina Jeanne d'Albret decret\u00f2 la soppressione del cattolicesimo, la proibizione dell'esercizio del culto cattolico e la confisca dei beni della Chiesa; la stessa chiese ad alcuni preti passati alla nuova religione di tradurre la Bibbia in basco. Il culto cattolico verr\u00e0 ristabilito solo alla fine del secolo dopo l'editto di Fontainebleau.\nUna conseguenza della diffusione del protestantesimo nella diocesi di Bayonne fu la modifica dei suoi confini. Infatti fino al 1566 la diocesi includeva una porzione di territorio spagnolo: i quattro arcipresbiterati di Bastan, Lerin, Cinco Villas in Navarra, e Fontarabia nel Paese Basco, un retaggio delle conquiste di Carlo Magno oltre i Pirenei. Durante il periodo delle guerre di religione, questi territori furono ceduti alla diocesi di Pamplona, perch\u00e9 non fossero contagiati dall'eresia luterana.\nLa diocesi fu uno dei maggiori centri francesi simpatizzanti verso il giansenismo che ebbe larga influenza soprattutto nel Settecento. Basti pensare che per un certo periodo lo stesso Giansenio abit\u00f2 Bayonne ed ebbe tra i suoi maggiori allievi Jean Duvergier de Hauranne, canonico della cattedrale.\nI seminari della regione furono istituiti con un certo ritardo rispetto al concilio di Trento: quello di Bayonne, istituito negli anni 1720 dal vescovo Andr\u00e9 de Drulliet, di simpatie gianseniste che si appell\u00f2 contro la bolla \"Unigenitus\" di papa Clemente XI, avr\u00e0 problemi con la dottrina giansenista. Nel 1728 il nuovo vescovo Pierre-Guillaume de La Vieuxville viet\u00f2 ai seminaristi di frequentare il seminario retto dai padri Dottrinari; in seguito gli studi ripresero, ma nel 1774 gli allievi furono di nuovo ritirati. Sar\u00e0 riaperto nel 1806. Per combattere il giansenismo, nel Settecento era stato aperto un altro seminario a Larressore.\nIn seguito al Concordato, con la bolla \"Qui Christi Domini\" di papa Pio VII del 29 novembre 1801 la diocesi si ampli\u00f2, incorporando porzioni delle diocesi di Saint-Bernard de Comminges, di Lescar, di Lombez, di Oloron, di Tarbes, di Aire e di Dax, che furono tutte soppresse. Essa comprendeva i tre dipartimenti dei Pirenei Atlantici, degli Alti Pirenei e delle Landes.\nIl 6 ottobre 1822 furono ristabilite le diocesi di Aire e di Tarbes, ricavandone il territorio dalla diocesi di Bayonne. Il territorio dell'attuale diocesi comprende per intero il territorio delle antiche diocesi di Bayonne e di Oloron, quasi tutto quello della sede di Lescar (ad eccezione di 10 parrocchie), un terzo dell'antica diocesi di Dax, ed una ventina di parrocchie delle antiche diocesi di Aire e di Tarbes.\nDopo l'ondata rivoluzionaria, principale compito dei vescovi nell'Ottocento fu la formazione dei preti. Si deve soprattutto a Loison e al d'Astros l'aver riaperto il seminario maggiore di Bayonne e quelli minori di Larressore e di Oloron; e di aver aperto un altro seminario maggiore nel monastero di B\u00e9tharram. In secondo luogo, i vescovi si adoperarono per la rievangelizzazione della popolazione, soprattutto nelle campagne; in questo contesto, furono fondate due congregazioni diocesane per le missioni popolari, i missionari di Hasparren e quelli di B\u00e9tharram.\nVerso la fine dell'Ottocento il \"ralliement \u00e0 la R\u00e9publique\" auspicato dal cardinale Lavigerie e imposto da papa Leone XIII, non trov\u00f2 d'accordo i preti baschi della diocesi, cosa che mise in difficolt\u00e0 il vescovo Fran\u00e7ois-Antoine Jauffret, anche nei confronti della Santa Sede.\nLa politica anticlericale francese dopo il 1905 imped\u00ec al vescovo Gieure di prendere possesso del palazzo episcopale, requis\u00ec i seminari e i beni delle chiese. Un nuovo seminario fu eretto a partire dal 1914 e inaugurato nel 1919. Alcuni rettori furono destituiti perch\u00e9 pretendevano di insegnare dottrine moderniste.\nIl 22 giugno 1909 i vescovi di Bayonne ottennero di poter aggiungere al proprio titolo quelli di Lescar e di Oloron.\nDurante la Seconda guerra mondiale il vescovo Edmund Vansteenberghe condann\u00f2 il razzismo e il nazionalismo e protest\u00f2 contro i rastrellamenti ai danni degli ebrei. Pur essendo un moderato sostenitore di P\u00e9tain, nel 1943 pronunci\u00f2 un'omelia a favore della resistenza.\nL'8 dicembre 2002, con la riorganizzazione delle circoscrizioni diocesane francesi, \u00e8 entrata a far parte della provincia ecclesiastica dell'arcidiocesi di Bordeaux.\nCronotassi dei vescovi.\nSi omettono i periodi di sede vacante non superiori ai 2 anni o non storicamente accertati.\nStatistiche.\nLa diocesi nel 2018 su una popolazione di 667.249 persone contava 572.200 battezzati, corrispondenti all'85,8% del totale."}
{"id": "500662", "revid": "92723", "url": "https://it.wikipedia.org/wiki?curid=500662", "title": "Diocesi di Bauchi", "text": "La diocesi di Bauchi (in latino: \"Dioecesis Bauchiana\") \u00e8 una sede della Chiesa cattolica in Nigeria suffraganea dell'arcidiocesi di Jos. Nel 2018 contava 87.430 battezzati su 7.467.675 abitanti. \u00c8 retta dal vescovo Hilary Nanman Dachelem, C.M.F.\nTerritorio.\nLa diocesi comprende gli stati nigeriani di Bauchi e Gombe nel nord-est del Paese.\nSede vescovile \u00e8 la citt\u00e0 di Bauchi, dove si trova la cattedrale di San Giovanni Evangelista.\nIl territorio \u00e8 suddiviso in 26 parrocchie.\nStoria.\nIl vicariato apostolico di Bauchi fu eretto il 5 luglio 1996 con la bolla \"Laudamus Dominum\" di papa Giovanni Paolo II, ricavandone il territorio dall'arcidiocesi di Jos.\nIl 12 dicembre 2003 il vicariato apostolico \u00e8 stato elevato a diocesi con la bolla \"Actuosae evangelizationis\" dello stesso papa Giovanni Paolo II.\nIl 23 settembre 2012 la chiesa di San Giovanni a Wunti \u00e8 stata teatro di uno dei frequenti attentati terroristici a luoghi di culto in Nigeria, che \u00e8 costato la vita a tre persone.\nCronotassi dei vescovi.\nSi omettono i periodi di sede vacante non superiori ai 2 anni o non storicamente accertati.\nStatistiche.\nLa diocesi nel 2018 su una popolazione di 7.467.675 persone contava 87.430 battezzati, corrispondenti all'1,2% del totale."}
{"id": "500663", "revid": "92723", "url": "https://it.wikipedia.org/wiki?curid=500663", "title": "Eparchia di Baalbek-Deir El-Ahmar", "text": "Leparchia di Baalbek-Deir El-Ahmar (in latino: \"Eparchia Helipolitana-Rubrimonasteriensis Maronitarum\") \u00e8 una sede della Chiesa maronita in Libano. Nel 2020 contava 40.600 battezzati. \u00c8 retta dal vescovo Hanna Rahm\u00e9, O.L.M.\nTerritorio.\nL'eparchia comprende le citt\u00e0 di Baalbek e Deir El-Ahmar.\nIl territorio \u00e8 suddiviso in 45 parrocchie.\nStoria.\nL'eparchia maronita di Baalbek \u00e8 relativamente recente. Primo vescovo noto \u00e8 Gabriele I Moubarak, menzionato attorno al 1671. Come tutte le sedi maronite, la sua erezione canonica fu confermata nel sinodo maronita del Monte Libano del 1736.\nIl 4 agosto 1977 fu unita alla sede di Zahleh. Il 9 giugno 1990 le due eparchie sono state separate e contestualmente l'eparchia di Baalbek ha assunto il nome attuale.\nCronotassi dei vescovi.\nSi omettono i periodi di sede vacante non superiori ai 2 anni o non storicamente accertati.\nStatistiche.\nL'eparchia nel 2020 contava 40.600 battezzati."}
{"id": "500664", "revid": "110157", "url": "https://it.wikipedia.org/wiki?curid=500664", "title": "Diocesi di Belley-Ars", "text": "La diocesi di Belley-Ars (in latino: \"Dioecesis Bellicensis-Arsensis\") \u00e8 una sede della Chiesa cattolica in Francia suffraganea dell'arcidiocesi di Lione. Nel 2018 contava 369.200 battezzati su 626.127 abitanti. \u00c8 retta dal vescovo Pascal Roland.\nTerritorio.\nLa diocesi comprende il dipartimento francese dell'Ain.\nSede vescovile \u00e8 la citt\u00e0 di Belley, dove si trova la cattedrale di San Giovanni Battista. Il vescovo diocesano risiede a Bourg-en-Bresse, dove si trova la concattedrale di Nostra Signora.\nIl territorio si estende su 5.762\u00a0km\u00b2 ed \u00e8 suddiviso in 334 parrocchie, raggruppate in tre arcidiaconati e 10 decanati: Bourg-en-Bresse, Bresse, Revermont, Bugey meridionale, alto Bugey, paese di Gex e della Michaille, pianura dell'Ain, C\u00f4ti\u00e8re, valle della Sa\u00f4ne, Dombes.\nIn diocesi si trovano due importanti luoghi di pellegrinaggio:\nStoria.\nLa diocesi di Belley, secondo gli antichi cataloghi episcopali, \u00e8 attestata per la prima volta all'inizio del V secolo con il vescovo Audace, bench\u00e9 il primo vescovo storicamente documentato sia Vincenzo, che prese parte al concilio di Parigi del 552. Per motivi non ancora chiari dal punto di vista storico, la diocesi divenne suffraganea dell'arcidiocesi di Besan\u00e7on, sebbene il suo territorio non fosse contiguo con quello del resto della provincia ecclesiastica.\nVerso la fine del VI secolo il cristianesimo pot\u00e9 diffondersi e consolidarsi grazie all'opera dei monaci missionari irlandesi, tra i quali l'abate san Colombano fondatore dell'abbazia di Luxeuil nel 590, una delle pi\u00f9 importanti e conosciute della Francia e matrice di centinaia di monasteri nel regno Franco grazie ai suoi monaci, fra cui spicca san Gallo.\nIl capitolo della cattedrale, istituito fra IX e X secolo, fu inizialmente un capitolo secolare, che adott\u00f2 nel 1142, con una bolla di papa Innocenzo II, la regola di sant'Agostino, sotto la quale vissero fino alla seconda met\u00e0 del XVI secolo.\nDall'inizio dell'XI secolo Belley fece parte dei dominii dei conti di Savoia. Federico Barbarossa contrapponendosi ai Savoia, nel 1175 diede al vescovo di Belley il titolo di principe dell'impero, garantendogli alcuni diritti di sovranit\u00e0 sulla citt\u00e0.\nPrima della rivoluzione la diocesi comprendeva 112 parrocchie, raggruppate in 8 arcipreture e distribuite tra il Bugey, la Savoia e il Delfinato. Era delimitata dalla diocesi di Ginevra a nord-est, dall'arcidiocesi di Lione a nord-ovest, dall'arcidiocesi di Vienne a sud-ovest e dalla diocesi di Grenoble (dal 1779 la diocesi di Chamb\u00e9ry) a sud-est.\nIn seguito al concordato con la bolla \"Qui Christi Domini\" di papa Pio VII del 29 novembre 1801 la sede fu soppressa. Il suo territorio venne inglobato nelle tre diocesi vicine: il Bugey fu aggregato al territorio dell'arcidiocesi di Lione, la parte savoiarda fin\u00ec nella diocesi di Chamb\u00e9ry e la parte del Delfinato nella diocesi di Grenoble.\nGi\u00e0 nel 1817 era prevista la restaurazione della diocesi di Belley, ma il concordato che aveva preso queste decisioni non fu approvato e le sue decisioni rimasero inattuate. La sede fu ristabilita definitivamente il 6 ottobre 1822 in virt\u00f9 della bolla \"Paternae charitatis\" di papa Pio VII con un territorio assai pi\u00f9 vasto dell'antica diocesi. Infatti, la nuova diocesi, corrispondente al dipartimento dell'Ain e suffraganea di Besan\u00e7on, inglob\u00f2 parte degli antichi territori dell'arcidiocesi di Lione (343 parrocchie) e delle diocesi di Ginevra (95 parrocchie), di M\u00e2con (3 parrocchie) e di Saint-Claude (40 parrocchie); le restanti 49 parrocchie gi\u00e0 appartenevano all'antico territorio diocesano.\nIl primo vescovo, Alexandre-Raymond Devie, dovette affrontare la riorganizzazione della nuova diocesi; tra le sue opere principali ci furono l'istituzione del seminario diocesano, inesistente nell\"'ancien r\u00e9gime\", e la ricostruzione della cattedrale.\nNel 1949 la diocesi \u00e8 entrata a far parte della provincia ecclesiastica dell'arcidiocesi di Lione.\nIl 1\u00ba luglio 1971 ha ceduto alla stessa arcidiocesi di Lione otto parrocchie.\nNel marzo del 1978 il vescovo ha trasferito la sua residenza e gli uffici amministrativi della diocesi a Bourg-en-Bresse.\nIl 23 gennaio 1988 ha assunto il nome attuale in forza del decreto \"Intra fines\" della Congregazione per i vescovi.\nIl 20 agosto 1990 la collegiata di Nostra Signora di Bourg \u00e8 stata elevata alla dignit\u00e0 di concattedrale.\nCronotassi dei vescovi.\nSi omettono i periodi di sede vacante non superiori ai 2 anni o non storicamente accertati.\nStatistiche.\nLa diocesi nel 2018 su una popolazione di 626.127 persone contava 369.200 battezzati, corrispondenti al 59,0% del totale."}
{"id": "500666", "revid": "110157", "url": "https://it.wikipedia.org/wiki?curid=500666", "title": "Diocesi di Beaumont", "text": "La diocesi di Beaumont (in latino: \"Dioecesis Bellomontensis\") \u00e8 una sede della Chiesa cattolica negli Stati Uniti d'America suffraganea dell'arcidiocesi di Galveston-Houston appartenente alla regione ecclesiastica X (AR, OK, TX). Nel 2018 contava 73.348 battezzati su 636.455 abitanti. \u00c8 retta dal vescovo David Leon Toups.\nTerritorio.\nLa diocesi comprende 9 contee del Texas, negli Stati Uniti d'America: Chambers, Hardin, Jasper, Jefferson, Liberty, Newton, Orange, Polk e Tyler.\nSede vescovile \u00e8 la citt\u00e0 di Beaumont, dove si trova la cattedrale di Sant'Antonio (\"Saint Anthony Cathedral\").\nIl territorio si estende su 20.389\u00a0km\u00b2 ed \u00e8 suddiviso in 44 parrocchie.\nStoria.\nLa diocesi \u00e8 stata eretta il 25 giugno 1966 con la bolla \"Hortatione illa\" di papa Paolo VI, ricavandone il territorio dalla diocesi di Galveston-Houston (oggi arcidiocesi). Originariamente era suffraganea dell'arcidiocesi di San Antonio.\nIl 12 dicembre 1986 ha ceduto una porzione del suo territorio a vantaggio dell'erezione della diocesi di Tyler.\nIl 29 dicembre 2004 \u00e8 entrata a far parte della provincia ecclesiastica di Galveston-Houston.\nCronotassi dei vescovi.\nSi omettono i periodi di sede vacante non superiori ai 2 anni o non storicamente accertati.\nStatistiche.\nLa diocesi nel 2018 su una popolazione di 636.455 persone contava 73.348 battezzati, corrispondenti all'11,5% del totale."}
{"id": "500667", "revid": "110157", "url": "https://it.wikipedia.org/wiki?curid=500667", "title": "Diocesi di Beauvais", "text": "La diocesi di Beauvais (in latino: \"Dioecesis Bellovacensis\") \u00e8 una sede della Chiesa cattolica in Francia suffraganea dell'arcidiocesi di Reims. Nel 2018 contava 557.980 battezzati su 814.490 abitanti. \u00c8 retta dal vescovo Jacques Benoit-Gonnin, Comm. l'Emm.\nDal 1851 ai vescovi di Beauvais \u00e8 concesso di portare il titolo di \"vescovi di Noyon e di Senlis\" (\"Noviomensis et Silvanectensis\").\nTerritorio.\nLa diocesi comprende il dipartimento francese dell'Oise.\nSede vescovile \u00e8 la citt\u00e0 di Beauvais, dove si trova la cattedrale di San Pietro. A Noyon e a Senlis si trovano le ex cattedrali entrambe dedicate alla Beata Vergine Maria.\nIl territorio si estende su 5.860\u00a0km\u00b2 ed \u00e8 suddiviso in 42 parrocchie, raggruppate in 10 settori missionari (\"secteurs missionnaires\"): Beauvaisis, Clermontois, Compi\u00e9gnois, Creillois, Noyonnais, Oise Normande, Pays de France, Pays Picard, Valois, Vexin Thelle.\nStoria.\n\"Caesaromagus\" era la capitale e il centro amministrativo del popolo celtico dei Bellovaci nella provincia romana della Gallia Belgica seconda, come testimoniato dalla \"Notitia Galliarum\" dell'inizio del V secolo. L'evangelizzazione della \"civitas Bellovacorum\" \u00e8 attribuita dalla tradizione al sacerdote romano san Luciano, che avrebbe subito il martirio assieme ai compagni Massimiano e Giuliano nella seconda met\u00e0 del III secolo.\nGli antichi cataloghi episcopali riconoscono san Luciano come primo vescovo di Beauvais. In realt\u00e0 solo a partire dal IX secolo, con la terza biografia del santo, \u00e8 riconosciuto questo ruolo al fondatore della chiesa dei Bellovaci. Dopo di lui i cataloghi riportano il vescovo Talassio, che con molta probabilit\u00e0 govern\u00f2 la sede dopo l'editto costantiniano del 313. La successione episcopale di Beauvais \u00e8 tuttavia quasi completamente sconosciuta non solo per il periodo romano, ma anche per quello merovingio. Infatti il primo vescovo storicamente documentato \u00e8 piuttosto tardivo: \u00e8 Maurino (o Marino), che firm\u00f2 la carta di fondazione del monastero di Solignac nel 632.\nDal punto di vista religioso, come di quello civile, Beauvais dipendeva dalla provincia ecclesiastica dell'arcidiocesi di Reims, sede metropolitana provinciale.\nNel IX secolo il territorio diocesano fu devastato dalle incursioni dei Normanni, che causarono la morte del vescovo Ermenfrido e la distruzione di antichi monasteri, di cui oggi non restano che i nomi: Fontenay, Tusson Val, Val-Fleury, Gury, Montiers ed altri.\nDopo l'epoca carolingia, la diocesi era suddivisa in quattro \"pagi\": il \"pagus Rossontensis\" (Ressons), il \"pagus Bellovacensis\" (Beauvais), il \"pagus Vindoilensis\" (Breteuil) e il \"pagus Camliacensis\" (Chambly). In seguito, la diocesi sar\u00e0 divisa in tre arcidiaconati (Bray, Clermont e Breteuil) e dieci decanati.\nDopo il 1013 i vescovi di Beauvais acquisirono il potere temporale con il titolo di conti.\nNel XIII secolo, il vescovo di Beauvais Milo de Nanteuil inizi\u00f2 la costruzione della nuova cattedrale in forme gotiche ultimata solamente nel Cinquecento.\nNel Medioevo si celebrarono a Beauvais diversi concili regionali; sono noti quelli dell'845, del 1114, del 1120, del 1124, del 1161 e del 1168.\nIn epoca medievale il capitolo della cattedrale arriv\u00f2 ad avere una propria autonomia ed indipendenza al pari di quella reale guidata dal vescovo di Beauvais, a tal punto da esercitare una giurisdizione autonoma non solo sulle persone che lo componevano, ma anche su un territorio, i cui limiti furono fissati nel 1318; in questo modo giunse a veri e propri conflitti con l'autorit\u00e0 episcopale, con la quale spesso scese ad accordi e compromessi.\nNel XVI secolo Louis de Villiers de L'Isle-Adam fu l'ultimo vescovo ad essere eletto dal capitolo della cattedrale. Il suo successore Antonio Lascaris di Tenda sar\u00e0 eletto dal re di Francia. Sempre nello stesso secolo il cardinale vescovo Odet de Coligny si convert\u00ec al calvinismo; fu condannato per eresia, scomunicato e privato della diocesi e del cardinalato. In seguito a questi disordini la diocesi rimase vacante per sei anni.\nNell'epoca della controriforma emerse in particolare la figura del vescovo Augustin Potier, che si dedic\u00f2 ad applicare le decisioni del concilio di Trento: riform\u00f2 gli ordini religiosi della sua diocesi, istitu\u00ec le missioni popolari (con l'aiuto di san Vincenzo de Paoli) e il seminario nel 1648, anim\u00f2 la diocesi con numerose predicazioni.\nIn seguito al concordato con la bolla \"Qui Christi Domini\" di papa Pio VII del 29 novembre 1801 la diocesi di Beauvais fu soppressa e il suo territorio fu incorporato in quello della diocesi di Amiens.\nUn nuovo concordato, stipulato nel giugno 1817, prevedeva il ristabilimento della diocesi. Ma questo accordo non entr\u00f2 mai in vigore, in quanto non ratificato dal Parlamento di Parigi. Anche la nomina del nuovo vescovo, Louis-Silvestre de La Ch\u00e2tre, fatta in concistoro il 1\u00ba ottobre, non ebbe effetto.\nIl 6 ottobre 1822 in forza della bolla \"Paternae charitatis\" del medesimo papa Pio VII la diocesi di Beauvais fu definitivamente ristabilita sul territorio del dipartimento dell'Oise. La nuova diocesi rappresentava un assemblaggio di parrocchie provenienti da diverse sedi dell\"'ancien r\u00e9gime\": 400 parrocchie dall'antica diocesi di Beauvais, 67 dalla diocesi di Noyon, 56 dalla diocesi di Senlis, 52 da quella di Soissons, 66 da quella di Rouen, 56 da quella di Amiens, 27 da quella di Meaux e 1 dall'arcidiocesi di Parigi.\nIl 12 aprile 1851 i vescovi di Beauvais ottennero il diritto di aggiungere al proprio titolo quello delle due diocesi soppresse di Noyon e Senlis.\nIn seguito alle decisioni del sinodo diocesano del 1989, nel 1996 il territorio \u00e8 stato completamente riorganizzato con l'istituzione di 45 nuove parrocchie, in sostituzione delle precedenti 700.\nCronotassi dei vescovi.\nSi omettono i periodi di sede vacante non superiori ai 2 anni o non storicamente accertati.\nStatistiche.\nLa diocesi nel 2018 su una popolazione di 814.490 persone contava 557.980 battezzati, corrispondenti al 68,5% del totale."}
{"id": "500669", "revid": "9595", "url": "https://it.wikipedia.org/wiki?curid=500669", "title": "Diocesi di Belluno-Feltre", "text": "La diocesi di Belluno-Feltre (in latino: \"Dioecesis Bellunensis-Feltrensis\") \u00e8 una sede della Chiesa cattolica in Italia suffraganea del patriarcato di Venezia appartenente alla regione ecclesiastica Triveneto. Nel 2019 contava 177.965 battezzati su 183.615 abitanti. \u00c8 retta dal vescovo Renato Marangoni.\nTerritorio.\nLa diocesi si estende quasi totalmente entro i confini della provincia di Belluno, con l'eccezione dei comuni di Borgo Valbelluna (diocesi di Vittorio Veneto), Alano di Piave, Arsi\u00e8, Fonzaso e di buona parte del comune di Quero Vas (diocesi di Padova). Rientra nella diocesi anche il paese di Casso, nell'ex provincia di Pordenone, che appartiene alla parrocchia di Longarone.\nSede vescovile \u00e8 la citt\u00e0 di Belluno, dove si trova la basilica cattedrale di San Martino. A Feltre sorgono la concattedrale di San Pietro Apostolo e la basilica santuario dei Santi Vittore e Corona.\nParrocchie e foranie.\nIl territorio si estende su 3.263\u00a0km\u00b2 ed \u00e8 suddiviso in 158 parrocchie, raggruppate sperimentalmente in 6 \"convergenze foraniali\".\nStoria.\nL'attuale diocesi \u00e8 il frutto della piena unione delle diocesi di Belluno e di Feltre, gi\u00e0 unite \"aeque principaliter\" dal 1818, stabilita dalla Congregazione per i vescovi il 30 settembre 1986.\nDiocesi di Belluno.\nIncerte sono le origini della diocesi di Belluno, bench\u00e9 i cataloghi episcopali diocesani, risalenti al Quattrocento e Cinquecento, attestino un'origine antica, fino al II secolo.\nPrimo vescovo documentato \u00e8 Felice, il cui nome, inciso su un sarcofago attribuito al VI secolo, fu scoperto nel 1762 nella chiesetta di Valdenere, tra i villaggi di Bolago e Barp, in comune di Sedico. Qui se ne sarebbe trovato il sarcofago - poi nuovamente perduto - recante la scritta \"Felix ep(iscopu)s\". A lui si deve la prima costruzione della cattedrale della diocesi, dedicata all'antiariano San Martino di Tours; secondo la tradizione il vescovo, perseguitato dai Longobardi, sarebbe morto in esilio.\nNon \u00e8 attestato invece il vescovo Giovanni, che sarebbe stato perseguito dai bizantini per essersi opposto alla condanna dei Tre Capitoli. Sul finire del VI secolo, la storia testimonia la presenza del vescovo Lorenzo tra i partecipanti ai concili del patriarcato aquileiese del 589/590 e del 591, nei quali fu respinta la condanna dei Tre Capitoli decretata al secondo concilio di Costantinopoli (553).\nCon la fine del dominio longobardo (776) Belluno divenne sede di una contea carolingia, che in seguito venne collegata alla Marca del Friuli. A partire dall'VIII e IX secolo prende forma e si consolida il potere temporale dei vescovi bellunesi, con l'acquisizione di terreni e la sottomissione di feudi e territori fino alla pianura veneta; questo potere temporale fu riconosciuto al vescovo Ezemano, con un diploma imperiale rilasciato nel 1031 dall'imperatore Corrado II, cui segu\u00ec con Ottone I la concessione dell\"'immunitas\".\nLa prima testimonianza documentaria dell'esistenza di un capitolo di canonici risale alla fine del IX secolo.\nA partire dalla seconda met\u00e0 del XII secolo le sedi di Belluno e di Feltre furono oggetto di continue scorrerie militari da parte del comune di Treviso. Per meglio difendersi, il papa stabil\u00ec che a capo delle due citt\u00e0 vescovili vi fosse un unico vescovo pur restando le due diocesi indipendenti tra loro. L'unione \"aeque principaliter\" avvenne negli ultimi anni del XII secolo. Tale unione perdur\u00f2 fino al XV secolo, quando i bellunesi, gelosi della propria autonomia, con l'appoggio del cardinale Nicola Cusano, ottennero da papa Pio II la fine dell'unione, decisa nel 1460, ma attuata solo nel 1462, alla morte del vescovo Francesco de Lignamine.\nNel primo Cinquecento la diocesi dovette fare i conti con una situazione incresciosa, venutasi a creare per la nomina di due vescovi contemporaneamente, Antonio Barozzi da parte del governo della Serenissima e Giambattista Casali da parte della Santa Sede. Il primo fu colpito da interdetto e da scomuniche, che ebbero conseguenze pratiche anche nella vita dei fedeli (per esempio l'impossibilit\u00e0 di accostarsi ai sacramenti o di ricevere l'estrema sepoltura); mentre al secondo, vescovo legittimo, fu impedito di prendere possesso della sede. La situazione si risolse con la nomina nel 1536 del vescovo e cardinale Gasparo Contarini.\nTra i vescovi di questo periodo si distinsero in particolare: Pietro Barozzi (1471-1487), annoverato dagli storiografi tra i grandi riformatori dell'epoca pretridentina, Gasparo Contarini (1536-1542) e Giulio Contarini (1542-1575), che si opposero all'avanzata delle idee evangeliche nella diocesi, Alvise Lollino (1596-1625), studioso, uomo di cultura e fine umanista.\nNel corso del Seicento e del Settecento, in ottemperanza alle disposizioni del concilio di Trento, i vescovi bellunesi compirono ripetutamente visite pastorali alla diocesi, convocarono periodicamente i sinodi diocesani, istituirono e qualificarono progressivamente il seminario. \nIl vescovo Sebastiano Alcaini dovette assistere alla bufera napoleonica che comport\u00f2 la chiusura di conventi, la spoliazione di chiese, la dispersione del patrimonio liturgico. Alla sua morte nel 1803 seguirono sedici anni di sede vacante.\nNel 1810 la curazia di Caprile venne staccata dalla diocesi di Bressanone ed aggregata alla diocesi di Belluno.\nNel 1816 fu paventata la soppressione della sede di Belluno e la sua unione a quella di Feltre: il capitolo bellunese si oppose con fermezza. Tuttavia, il 1\u00ba maggio 1818, nel quadro del riordinamento ecclesiastico del Veneto previsto dalla bolla \"De salute Dominici gregis\", le diocesi di Feltre e Belluno venivano nuovamente unite \"aeque principaliter\": entrambe conservavano le strutture di governo e avevano pari dignit\u00e0; il vescovo era tenuto a risiedere sei mesi in una diocesi e altri sei nell'altra.\nIl 30 aprile 1846 le parrocchie cadorine dei distretti di Pieve e di Auronzo, facenti parte dell'arcidiaconato del Cadore, furono staccate dalla diocesi di Udine ed aggregate alla diocesi di Belluno con la bolla \"Universalis Ecclesiae regimen\" di papa Gregorio XVI, bellunese.\nIl 6 luglio 1964, nel contesto del riordino delle circoscrizioni diocesane di Bressanone e di Trento stabilito dalla bolla \"Quo aptius\" di papa Paolo VI, venivano aggregati alla diocesi di Belluno i decanati di Cortina d'Ampezzo e di Pieve di Livinallongo, prima appartenenti alla diocesi di Bressanone.\nIl 26 agosto 1978 fu giorno di particolare esultanza per la diocesi di Belluno, perch\u00e9 uno dei suoi figli, Albino Luciani, nativo di Canale d'Agordo, veniva elevato al soglio pontificio con il nome di papa Giovanni Paolo I.\nDiocesi di Feltre.\nBench\u00e9 la tradizione riconosca nel protovescovo Prosdocimo l'evangelizzatore di Feltre, Fonteio \u00e8 il primo vescovo di Feltre di cui si abbia riscontro storico: partecip\u00f2 al sinodo di Grado del 579 e, secondo Paolo Diacono, al sinodo di Marano del 590 quale \"vescovo della Santa Chiesa Feltrina\".\nNel X secolo l'imperatore Ottone I concesse al vescovo \"pro tempore\" di Feltre, gi\u00e0 feudatario dell'impero carolingio, ampi poteri ed il titolo comitale; nell'XI secolo Corrado II lo invest\u00ec del titolo principesco.\nCaduto in battaglia contro i trevigiani il vescovo di Belluno Gerardo de' Taccoli nel 1197, papa Celestino III provvide ad unire, \"aeque principaliter\", la diocesi di Belluno alla diocesi di Feltre, affinch\u00e9 entrambe le sedi potessero meglio fronteggiare il nemico comune: primo vescovo delle diocesi unite fu cos\u00ec Drudo da Camino, gi\u00e0 vescovo di Feltre.\nNel 1462, alla morte del vescovo Francesco de Lignamine, la diocesi di Belluno torn\u00f2 ad avere un proprio vescovo, avendo papa Pio II decretato nel 1460, su richiesta dei bellunesi, la disgiunzione dalla diocesi di Feltre.\nNel 1593 il vescovo Giacomo Rovellio, applicando con convinzione i canoni tridentini, fond\u00f2 a Feltre il primo seminario vescovile.\nTra il XVI e il XVIII secolo la diocesi si caratterizz\u00f2 per una fisionomia territoriale molto particolare in quanto si estendeva su tre entit\u00e0 statali differenti. Entro i confini della Repubblica di Venezia, dove si trovava anche la sede vescovile, aveva giurisdizione sulle parrocchie del Feltrino con l'esclusione delle pievi di Arsi\u00e8 e Fonzaso, sottoposte alla diocesi di Padova, e di Sospirolo e San Gregorio, dipendenti da Belluno. La Valsugana, con le giurisdizioni di Caldonazzo (infeudato ai Trapp), Pergine e Levico, faceva parte dal principato vescovile di Trento. Infine, le giurisdizioni di Telvana, Castellalto, Ivano e Primiero (quest'ultimo feudo dei Welsperg) costituivano un'exclave della contea del Tirolo.\nNel 1786, su pressione dell'imperatore Giuseppe II, le parrocchie feltrine situate in Valsugana (Levico, Borgo Valsugana, Strigno, Grigno, Masi di Novaledo, Telve, Pieve Tesino, Roncegno, Torcegno, Castelnuovo, Pergine, Calceranica, Vigolo Vattaro, Lavarone) e nel Primiero (Primiero con Canal San Bovo) furono smembrate dalla diocesi di Feltre e aggregate alla diocesi di Trento: il provvedimento ridusse la \"Santa Chiesa Feltrina\" ad esigue dimensioni.\nIl 1\u00ba maggio 1818 papa Pio VII, con la bolla \"De salute Dominici gregis\", provvide nuovamente ad unirla \"aeque principaliter\" con la diocesi di Belluno, perch\u00e9 entrambe di ridotte dimensioni. Al contempo la parrocchia di Primolano fu aggregata alla diocesi di Padova.\nIl 7 novembre 1847 il vescovo Antonio Gava inaugur\u00f2 la nuova sede del seminario vescovile.\nDiocesi di Belluno-Feltre.\nIl 30 settembre 1986, con il decreto \"Instantibus votis\" della Congregazione per i vescovi, le due sedi sono state pienamente unite e la nuova diocesi ha assunto il nome attuale.\nCronotassi dei vescovi.\nSi omettono i periodi di sede vacante non superiori ai 2 anni o non storicamente accertati.\nStatistiche.\nLa diocesi nel 2019 su una popolazione di 183.615 persone contava 177.965 battezzati, corrispondenti al 96,9% del totale."}
{"id": "500670", "revid": "287204", "url": "https://it.wikipedia.org/wiki?curid=500670", "title": "Arcidiocesi di Beira", "text": "Larcidiocesi di Beira (in latino: \"Archidioecesis Beirensis\") \u00e8 una sede metropolitana della Chiesa cattolica in Mozambico. Nel 2018 contava 979.350 battezzati su 1.762.000 abitanti. \u00c8 retta dall'arcivescovo Claudio Dalla Zuanna, S.C.I.\nTerritorio.\nL'arcidiocesi comprende l'intera provincia di Sofala in Mozambico.\nSede arcivescovile \u00e8 la citt\u00e0 di Beira, dove si trova la cattedrale di Nostra Signora del Rosario.\nIl territorio \u00e8 suddiviso in 46 parrocchie.\nStoria.\nLa diocesi di Beira fu eretta il 4 settembre 1940 con la bolla \"Sollemnibus Conventionibus\" di papa Pio XII, ricavandone il territorio dalla prelatura territoriale di Mozambico. Contestualmente la prelatura territoriale di Mozambico fu elevata ad arcidiocesi con il nome di arcidiocesi di Louren\u00e7o Marques (oggi arcidiocesi di Maputo) e la diocesi di Beira ne divenne suffraganea.\nIl 6 ottobre 1954 e il 6 maggio 1962 cedette porzioni del suo territorio a vantaggio dell'erezione rispettivamente delle diocesi di Quelimane e di Tete.\nIl 4 giugno 1984 \u00e8 stata ancora elevata al rango di arcidiocesi metropolitana con la bolla \"Quo efficacius\" di papa Giovanni Paolo II.\nIl 19 novembre 1990 ha ceduto una porzione del suo territorio a vantaggio dell'erezione della diocesi di Chimoio.\nCronotassi dei vescovi.\nSi omettono i periodi di sede vacante non superiori ai 2 anni o non storicamente accertati.\nStatistiche.\nL'arcidiocesi nel 2018 su una popolazione di 1.762.000 persone contava 979.350 battezzati, corrispondenti al 55,6% del totale."}
{"id": "500671", "revid": "92723", "url": "https://it.wikipedia.org/wiki?curid=500671", "title": "Diocesi di Beja", "text": "La diocesi di Beja (in latino: \"Dioecesis Beiensis\") \u00e8 una sede della Chiesa cattolica in Portogallo suffraganea dell'arcidiocesi di \u00c9vora. Nel 2018 contava 175.496 battezzati su 211.496 abitanti. \u00c8 retta dal vescovo Jos\u00e9 dos Santos Marcos.\nTerritorio.\nLa diocesi comprende il distretto di Beja e tre comuni (\"concelhos\") del distretto di Set\u00fabal (Gr\u00e2ndola, Santiago do Cac\u00e9m e Sines).\nSede vescovile \u00e8 la citt\u00e0 di Beja, dove si trova la cattedrale di San Giacomo il Maggiore.\nIl territorio si estende su 12.300\u00a0km\u00b2 ed \u00e8 suddiviso in 120 parrocchie, raggruppate in 6 arcipreture: Almod\u00f4var, Beja, Cuba, Moura, Odemira e Santiago do Cac\u00e9m.\nStoria.\nLa diocesi di Beja trae origine dall'antica diocesi di Pax Iulia, nella provincia romana della Lusitania, suffraganea dell'arcidiocesi di Emerita Augusta. Di questa antica sede episcopale, forse eretta nel IV secolo come testimonierebbero le emergenze archeologiche, si conoscono i nomi di sette vescovi, che presero parte ai concili dell'epoca visigotica dal 531 al 693. Il primo vescovo certo \u00e8 sant'Apringio, di cui parla Isidoro di Siviglia e autore di un commento al libro dell'Apocalisse. Cronache medievali, riprese da autori del Cinquecento e del Seicento, aggiungono i nomi di altre tre vescovi (Domiciano, Urso e Isidoro), di cui tuttavia non si hanno riscontri storici. Negli atti degli ultimi concili di Toledo si trova la dicitura \"episcopus Pacensis\" o \"ecclesia Pacensis\", indizio che la citt\u00e0 aveva perso il suo nome romano ed acquisito quello di Pace, che diventer\u00e0 Beja in epoca araba. Proprio con l'arrivo degli Arabi si interruppe la successione dei vescovi e la diocesi venne \"de facto\" soppressa.\nIl primo tentativo di restaurare l'antica sede episcopale \"Pacensis\" fu fatto nel XVI secolo per opera del cardinale Enrico, arcivescovo di \u00c9vora, che propose di dividere la sua immensa arcidiocesi, con la creazione di due sedi episcopali a Beja e a Elvas, a profitto di una migliore azione pastorale. Il progetto trov\u00f2 la viva opposizione del capitolo della cattedrale, il quale tuttavia non riusc\u00ec a fermare la creazione della diocesi di Elvas (1570). Beja per il momento rimase ancora soggetta a \u00c9vora.\nL'attuale diocesi fu eretta il 10 luglio 1770 con il bolla \"Agrum universalis Ecclesiae\" di papa Clemente XIV, ricavandone il territorio dall'arcidiocesi di \u00c9vora. Divenne cattedrale la chiesa del collegio dei Gesuiti, dedicata a San Sizenando. Alla nuova diocesi fu dato il nome ecclesiastico di \"ecclesia Beiensis\" perch\u00e9, per un'errata interpretazione delle fonti storiche, il titolo \"Pacensis\" era stato attribuito alla chiesa di Badajoz, ritenuta l'erede della \"dioecesis Pacensis\" dell'epoca visigotica.\nPrimo vescovo della nuova diocesi fu il terziario francescano Manuel do Cen\u00e1culo Vilas Boas, che si adoper\u00f2 per l'organizzazione della sua diocesi, istitu\u00ec una scuola di scienze ecclesiastiche per la formazione del clero, un'accademia ecclesiastica a Beja, un museo e una biblioteca diocesana.\nNel 1834 con la soppressione degli ordini religiosi decretata dal ministro Joaquim Ant\u00f3nio de Aguiar si apre un periodo di crisi per la diocesi, che coincide con una sede vacante durata undici anni.\nIl 3 luglio 1884 il vescovo Ant\u00f3nio Xavier de Sousa Monteiro istitu\u00ec il seminario diocesano e diede un impulso decisivo per rivitalizzare l'azione pastorale ed educativa della diocesi.\nLa proclamazione della repubblica del 5 ottobre 1910 fu accompagnata da moti anticlericali, ferocemente aggressivi, che porteranno alla chiusura di tutte le chiese della diocesi. La cattedrale di San Sizenando fu confiscata; successivamente divenne pro-cattedrale la chiesa del Santissimo Salvatore. Il vescovo Sebasti\u00e3o Leite de Vasconcellos dovette fuggire, trovando rifugio a Siviglia e a Roma, mentre la diocesi fu governata da vicari generali fino al 1922.\nNegli anni venti la situazione ritorn\u00f2 alla normalit\u00e0: il vescovo Jos\u00e9 do Patroc\u00ednio Dias fece il suo ingresso in diocesi nel 1922; nel gennaio del 1924 fond\u00f2 il giornale diocesano \"Eco Pacense\".\nIl 14 novembre 1924 la cattedrale fu traslata nella chiesa di San Giacomo il Maggiore con il decreto \"Reverendissimum Pater\" della Sacra Congregazione Concistoriale.\nIl 14 novembre 1925 il vescovo Dias eresse il capitolo cattedrale e il seminario di Serpa. Negli anni successivi il vescovo prosegu\u00ec la sua opera: il 18 gennaio 1928 fond\u00f2 un altro seminario a Beja; il 4 giugno 1937 inaugur\u00f2 la cattedrale restaurata, che verr\u00e0 consacrata il 31 maggio 1946; il 13 ottobre 1940 inaugur\u00f2 il nuovo seminario diocesano.\nIl 12 gennaio 1967, con la lettera apostolica \"Spiritu Divino\", papa Paolo VI ha proclamato San Giuseppe Lavoratore patrono principale della diocesi.\nCronotassi dei vescovi.\nSi omettono i periodi di sede vacante non superiori ai 2 anni o non storicamente accertati.\nStatistiche.\nLa diocesi nel 2018 su una popolazione di 211.496 persone contava 175.496 battezzati, corrispondenti all'83,0% del totale."}
{"id": "500672", "revid": "322321", "url": "https://it.wikipedia.org/wiki?curid=500672", "title": "Arcidiocesi di Bel\u00e9m do Par\u00e1", "text": "Larcidiocesi di Bel\u00e9m do Par\u00e1 (in latino: \"Archidioecesis Belemensis de Par\u00e1\") \u00e8 una sede metropolitana della Chiesa cattolica in Brasile appartenente alla regione ecclesiastica \"Norte 2\". Nel 2018 contava 1.845.040 battezzati su 2.181.600 abitanti. \u00c8 retta dall'arcivescovo Alberto Taveira Corr\u00eaa.\nTerritorio.\nL'arcidiocesi comprende 5 comuni nella parte nord-orientale dello stato brasiliano di Par\u00e1: Bel\u00e9m, Ananindeua, Benevides, Marituba e Santa B\u00e1rbara do Par\u00e1.\nSede arcivescovile \u00e8 la citt\u00e0 di Bel\u00e9m, dove si trova la cattedrale di Nostra Signora delle Grazie. A Bel\u00e9m sorge anche la basilica minore di Nostra Signora di Nazar\u00e9.\nIl territorio ha una superficie di 2.082\u00a0km\u00b2 ed \u00e8 suddiviso in 86 parrocchie.\nProvincia ecclesiastica.\nLa provincia ecclesiastica di Bel\u00e9m do Par\u00e1, istituita nel 1906, comprende 9 suffraganee, negli stati di Par\u00e1 e Amap\u00e1:\nStoria.\nLa diocesi di Bel\u00e9m do Par\u00e1 fu eretta il 4 marzo 1720 con la bolla \"Copiosus in misericordia\" di papa Clemente XI, ricavandone il territorio dalla diocesi di S\u00e3o Lu\u00eds do Maranh\u00e3o (oggi arcidiocesi).\nOriginariamente suffraganea del patriarcato di Lisbona, il 5 giugno 1828 per effetto della bolla \"Romanorum Pontificum\" di papa Leone XII entr\u00f2 a far parte della provincia ecclesiastica dell'arcidiocesi di San Salvador di Bahia.\nIl 27 aprile 1892 e il 21 settembre 1903 cedette porzioni del suo territorio a vantaggio dell'erezione della diocesi delle Amazonas (oggi arcidiocesi di Manaus) e della prelatura territoriale di Santar\u00e9m (oggi arcidiocesi).\nIl 1\u00ba maggio 1906 \u00e8 stata elevata al rango di arcidiocesi metropolitana con la bolla \"Sempiternam humani generis\" di papa Pio X.\nSuccessivamente ha ceduto a pi\u00f9 riprese porzioni del suo territorio a vantaggio dell'erezione di nuove circoscrizioni ecclesiastiche e precisamente:\nCronotassi dei vescovi.\nSi omettono i periodi di sede vacante non superiori ai 2 anni o non storicamente accertati.\nStatistiche.\nL'arcidiocesi nel 2018 su una popolazione di 2.181.600 persone contava 1.845.040 battezzati, corrispondenti all'84,6% del totale."}
{"id": "500673", "revid": "322321", "url": "https://it.wikipedia.org/wiki?curid=500673", "title": "Diocesi di Belfort-Montb\u00e9liard", "text": "La diocesi di Belfort-Montb\u00e9liard (in latino: \"Dioecesis Belfortiensis-Montis Beligardi\") \u00e8 una sede della Chiesa cattolica in Francia suffraganea dell'arcidiocesi di Besan\u00e7on appartenente alla regione ecclesiastica Est. Nel 2018 contava 247.500 battezzati su 324.394 abitanti. \u00c8 retta dal vescovo Denis Jachiet.\nTerritorio.\nLa diocesi comprende l'intero dipartimento del territorio di Belfort, nonch\u00e9 i paesi di Montb\u00e9liard, nel dipartimento del Doubs, e di H\u00e9ricourt, in Alta Saona.\nLa residenza vescovile \u00e8 nel comune di Tr\u00e9venans, a met\u00e0 strada tra le due citt\u00e0 di Belfort e Montb\u00e9liard, che danno il nome alla diocesi. A Belfort si trova la cattedrale di San Cristoforo.\nIl territorio \u00e8 suddiviso in 130 parrocchie raggruppate in 8 zone pastorali.\nStoria.\nLa diocesi \u00e8 stata eretta il 3 novembre 1979 con la bolla \"Qui divino consilio\" di papa Giovanni Paolo II, ricavandone il territorio dall'arcidiocesi di Besan\u00e7on.\nCronotassi dei vescovi.\nSi omettono i periodi di sede vacante non superiori ai 2 anni o non storicamente accertati.\nStatistiche.\nLa diocesi nel 2018 su una popolazione di 324.394 persone contava 247.500 battezzati, corrispondenti al 76,3% del totale."}
{"id": "500674", "revid": "92723", "url": "https://it.wikipedia.org/wiki?curid=500674", "title": "Diocesi di Belgaum", "text": "La diocesi di Belgaum (in latino: \"Dioecesis Belgaumensis\") \u00e8 una sede della Chiesa cattolica in India suffraganea dell'arcidiocesi di Bangalore. Nel 2018 contava 24.900 battezzati su 10.998.000 abitanti. \u00c8 retta dal vescovo Derek Fernandes.\nTerritorio.\nLa diocesi comprende i distretti di Belgaum, Bijapur, Bagalkot, Dharwad, Gadag e Haveri nello stato di Karnataka; e il taluk di Chandgad nel distretto di Kolhapur nello stato del Maharashtra in India.\nSede vescovile \u00e8 la citt\u00e0 di Belgaum, dove si trova la cattedrale di Nostra Signora del Rosario di Fatima.\nIl territorio \u00e8 suddiviso in 69 parrocchie, raggruppate in 7 decanati.\nStoria.\nLa diocesi \u00e8 stata eretta il 19 settembre 1953 con la bolla \"Summa illa\" di papa Pio XII, ricavandone il territorio dall'arcidiocesi di Goa e Dam\u00e3o e dalla diocesi di Poona.\nIl 24 gennaio 1976 e il 24 giugno 2005 ha ceduto porzioni del suo territorio a vantaggio dell'erezione rispettivamente delle diocesi di Karwar e di Gulbarga.\nCronotassi dei vescovi.\nSi omettono i periodi di sede vacante non superiori ai 2 anni o non storicamente accertati.\nStatistiche.\nLa diocesi nel 2018 su una popolazione di 10.998.000 persone contava 24.900 battezzati, corrispondenti allo 0,2% del totale."}
{"id": "500675", "revid": "92723", "url": "https://it.wikipedia.org/wiki?curid=500675", "title": "Diocesi di Belize City-Belmopan", "text": "La diocesi di Belize City-Belmopan (in latino: \"Dioecesis Belizepolitana-Belmopana\") \u00e8 una sede della Chiesa cattolica in Belize suffraganea dell'arcidiocesi di Kingston in Giamaica. Nel 2018 contava 150.250 battezzati su 374.681 abitanti. \u00c8 retta dal vescovo Lawrence Sydney Nicasio.\nTerritorio.\nLa diocesi comprende tutto il territorio del Belize.\nSede vescovile \u00e8 la citt\u00e0 di Belize City, dove si trova la cattedrale del Santissimo Redentore. A Belmopan sorge la concattedrale di Nostra Signora di Guadalupe.\nIl territorio si estende su 22.963\u00a0km\u00b2 ed \u00e8 suddiviso in 13 parrocchie.\nStoria.\nLa prefettura apostolica dell'Honduras britannico fu eretta il 10 giugno 1888, ricavandone il territorio dal vicariato apostolico di Giamaica (oggi arcidiocesi di Kingston in Giamaica).\nIl 3 gennaio 1893 la prefettura apostolica fu elevata a vicariato apostolico in forza del breve \"Ex hac Beati Petri\" di papa Leone XIII.\nIl 15 dicembre 1925 assunse il nome di vicariato apostolico del Belize.\nIl 29 febbraio 1956 il vicariato apostolico fu elevato a diocesi con la bolla \"Cum Christus\" di papa Pio XII.\nIl 31 dicembre 1983 ha assunto il nome attuale.\nCronotassi dei vescovi.\nSi omettono i periodi di sede vacante non superiori ai 2 anni o non storicamente accertati.\nStatistiche.\nLa diocesi nel 2018 su una popolazione di 374.681 persone contava 150.250 battezzati, corrispondenti al 40,1% del totale."}
{"id": "500676", "revid": "1649409", "url": "https://it.wikipedia.org/wiki?curid=500676", "title": "Diocesi di Belleville", "text": "La diocesi di Belleville (in latino: \"Dioecesis Bellevillensis\") \u00e8 una sede della Chiesa cattolica negli Stati Uniti d'America suffraganea dell'arcidiocesi di Chicago appartenente alla regione ecclesiastica VII (IL, IN, WI). Nel 2018 contava 124.280 battezzati su 942.330 abitanti. \u00c8 retta dal vescovo Michael George McGovern.\nTerritorio.\nLa diocesi comprende la parte meridionale dello stato statunitense dell'Illinois e pi\u00f9 precisamente le seguenti contee: Alexander, Clay, Clinton, Edwards, Franklin, Gallatin, Hamilton, Hardin, Jackson, Jefferson, Johnson, Lawrence, Marion, Massac, Monroe, Perry, Pope, Pulaski, Randolph, Richland, St.\u00a0Clair, Saline, Union, Wabash, Washington, Wayne, White e Williamson.\nSede vescovile \u00e8 la citt\u00e0 di Belleville, dove si trova la cattedrale di San Pietro (\"Saint Peter\"). Nel territorio diocesano si trova anche il santuario nazionale di Nostra Signora delle Nevi (\"National Shrine of Our Lady of the Snows\").\nIl territorio si estende su 30.245\u00a0km\u00b2 ed \u00e8 suddiviso in 107 parrocchie, raggruppate in 5 vicariati.\nStoria.\nLe prime missioni cattoliche nella regione meridionale dell'Illinois risalgono alla fine del XVII secolo: missionari francesi del Qu\u00e9bec raggiunsero Cahokia nel 1699 aprendovi una missione; nel 1700 i missionari dell'Immacolata Concezione, guidati da Jacques Marquette, fondarono la missione di Kaskaskia. Le missioni erano rivolte soprattutto ai nativi indiani e dipendevano dal vescovo di Qu\u00e9bec.\nIl conflitto tra francesi e inglesi fin\u00ec con la sconfitta dei francesi (e dei loro alleati indiani) e la firma del Trattato di Parigi nel 1763 pose fine a 60 anni di colonizzazione francese nell'Illinois e all'opera dei missionari francesi; il loro lavoro, le chiese e le opere costruite andarono abbandonate o perse.\nAll'inizio dell'XIX secolo nei territori dell'odierna diocesi furono erette alcune cappelle e chiese per la cura degli immigrati cattolici che andavano sempre pi\u00f9 popolando queste regioni: San Patrizio a Ruma e San Francesco a St. Francisville nel 1818; e Sant'Agostino di Canterbury a Hecker nel 1824. Queste furono le prime di una lunga serie di chiese, oltre 80, aperte nella regione nel periodo precedente la fondazione della diocesi. Oltre alle chiese la comunit\u00e0 cattolica, costituita soprattutto da immigrati tedeschi, impegn\u00f2 le proprie risorse per la fondazione e l'apertura di scuole cattoliche.\nLa diocesi \u00e8 stata eretta il 7 gennaio 1887 con il breve \"Maius animarum\" di papa Leone XIII, ricavandone il territorio dalla diocesi di Alton (oggi diocesi di Springfield in Illinois).\nLa diocesi \u00e8 stata coinvolta in uno scandalo riguardante abusi sessuali su minori commessi negli anni settanta del XX secolo dal sacerdote Raymond Kownacki; i responsabili della diocesi, pur essendo a conoscenza dei fatti, non intervennero fino al 1995, quando lo rimossero da ogni incarico pastorale. Nell'agosto 2008 la diocesi \u00e8 stata condannata in primo grado al pagamento di 5 milioni di dollari ad una vittima di Kownacki, sentenza confermata in appello nel 2011; nell'ottobre del 2009 la diocesi pose fine a un altro processo con il pagamento di 1,2 milioni di dollari a un'altra vittima di Kownacki. Un secondo accordo \u00e8 stato raggiunto nel 2011, con un'altra vittima di Kownacki, cui sono andati 6,3 milioni di dollari, altri tre nel marzo 2012, con due vittime di Kownacki e una di Jerome Ratermann.\nCronotassi dei vescovi.\nSi omettono i periodi di sede vacante non superiori ai 2 anni o non storicamente accertati.\nStatistiche.\nLa diocesi nel 2018 su una popolazione di 942.330 persone contava 124.280 battezzati, corrispondenti al 13,2% del totale."}
{"id": "500677", "revid": "267975", "url": "https://it.wikipedia.org/wiki?curid=500677", "title": "Arcidiocesi di Belo Horizonte", "text": "Larcidiocesi di Belo Horizonte (in latino: \"Archidioecesis Bellohorizontina\") \u00e8 una sede metropolitana della Chiesa cattolica in Brasile appartenente alla regione ecclesiastica Leste 2. Nel 2018 contava 3.578.000 battezzati su 5.110.678 abitanti. \u00c8 retta dall'arcivescovo Walmor Oliveira de Azevedo.\nTerritorio.\nL'arcidiocesi comprende 28 comuni nella parte centrale dello stato brasiliano di Minas Gerais: Belo Horizonte, Belo Vale, Betim, Bonfim, Brumadinho, Caet\u00e9, Confins, Contagem, Crucil\u00e2ndia, Esmeraldas, Ibirit\u00e9, Lagoa Santa, M\u00e1rio Campos, Moeda, Nova Lima, Nova Uni\u00e3o, Pedro Leopoldo, Piedade dos Gerais, Raposos, Ribeir\u00e3o das Neves, Rio Acima, Rio Manso, Sabar\u00e1, Santa Luzia, S\u00e3o Jos\u00e9 da Lapa, Sarzedo, Taquara\u00e7u de Minas e Vespasiano.\nSede arcivescovile \u00e8 la citt\u00e0 di Belo Horizonte, dove si trova la cattedrale di Nostra Signora del Buon Viaggio. Nel territorio sorgono tre basiliche minori: le basiliche di San Giovanni Maria Vianney e di Nostra Signora di Lourdes a Belo Horizonte, e il santuario basilica di Nostra Signora della Piet\u00e0 a Caet\u00e9.\nParrocchie, foranie e regioni episcopali.\nIl territorio si estende su 7.222\u00a0km\u00b2 ed \u00e8 suddiviso in 277 parrocchie, raggruppate in 5 regioni episcopali, ognuna retta da un vescovo ausiliare, e 37 foranie:\nProvincia ecclesiastica.\nLa provincia ecclesiastica di Belo Horizonte, istituita nel 1924, comprende le seguenti suffraganee:\nStoria.\nLa diocesi di Belo Horizonte fu eretta l'11 febbraio 1921 con la bolla \"Pastoralis sollicitudo\" di papa Benedetto XV, ricavandone il territorio dall'arcidiocesi di Mariana, di cui originariamente era suffraganea.\nIl 1\u00ba febbraio 1924 \u00e8 stata elevata al rango di arcidiocesi metropolitana con la bolla \"Ad munus Nobis\" di papa Pio XI.\nIl 20 dicembre 1941, il 16 luglio 1955 e l'11 luglio 1958 ha ceduto porzioni del suo territorio a vantaggio dell'erezione rispettivamente delle diocesi di Oliveira, di Sete Lagoas e di Divin\u00f3polis.\nIl 17 ottobre 2017 santa Maria della Piet\u00e0 \u00e8 stata confermata patrona dell'arcidiocesi.\nCronotassi dei vescovi.\nSi omettono i periodi di sede vacante non superiori ai 2 anni o non storicamente accertati.\nIstituti religiosi presenti in arcidiocesi.\nIstituti religiosi maschili.\nNel 2013, contavano case in arcidiocesi le seguenti comunit\u00e0 religiose maschili:\nIstituti religiosi femminili.\nNel 2013, contavano case in arcidiocesi le seguenti comunit\u00e0 religiose femminili:\nStatistiche.\nL'arcidiocesi nel 2018 su una popolazione di 5.110.678 persone contava 3.578.000 battezzati, corrispondenti al 70,0% del totale."}
{"id": "500678", "revid": "1564499", "url": "https://it.wikipedia.org/wiki?curid=500678", "title": "Arcidiocesi di Benevento", "text": "Larcidiocesi di Benevento () \u00e8 una sede metropolitana della Chiesa cattolica in Italia appartenente alla regione ecclesiastica Campania. Nel 2018 contava 264.600 battezzati su 268.600 abitanti. \u00c8 retta dall'arcivescovo Felice Accrocca.\nPatrono.\nIl santo patrono \u00e8 san Bartolomeo apostolo.\nTerritorio.\nL'arcidiocesi comprende la citt\u00e0 di Benevento e i comuni di Arpaise, San Bartolomeo in Galdo, Montemiletto, Pietradefusi, Pietrastornina, Reino, Fragneto l'Abate, Santa Croce del Sannio, San Giorgio la Molara, Cervinara, San Giorgio del Sannio, Roccabascerana, San Nicola Manfredi, Paduli, Petruro Irpino, Lapio, Foglianise, Torre Le Nocelle, Vitulano, Sant'Angelo a Cupolo, Pago Veiano, Torrecuso, Calvi, Colle Sannita, Ceppaloni, San Lupo, Montefusco, Baselice, San Leucio del Sannio, Morcone, San Marco dei Cavoti, Pannarano, Altavilla Irpina, Apollosa, Montefalcione, Montesarchio, San Nazzaro, Tufo, Apice, Pietrelcina, Molinara, Paupisi, Cautano, Colle Sannita, Venticano, Sant'Arcangelo Trimonte, San Martino Sannita, Sassinoro, Torrioni, Bonea, Campoli del Monte Taburno, Buonalbergo, Castelpoto, Castelvetere in Val Fortore, Santa Paolina, Chianche, Montecalvo Irpino, Paolisi, San Martino Valle Caudina, Tocco Caudio, Fragneto Monforte, Circello, Rotondi, Foiano di Val Fortore, Campolattaro, Castelpagano, Pesco Sannita, Pontelandolfo.\nSede arcivescovile \u00e8 la citt\u00e0 di Benevento, dove si trova la cattedrale di Santa Maria de Episcopio.\nIl territorio si estende su 1.691\u00a0km\u00b2 ed \u00e8 suddiviso in 116 parrocchie, raggruppate in 9 zone pastorali o foranie: Benevento, Miscano, Belvedere, Irpina, Sabatina, Caudina, Vitulanese, Tammaro e Fortorina.\nProvincia ecclesiastica.\nLa provincia ecclesiastica di Benevento comprende le seguenti suffraganee:\nStoria.\nSoltanto da circa quattro secoli si \u00e8 accertato che la Chiesa beneventana abbia avuto origine apostolica.\nLo scrittore ecclesiastico beneventano, Mario La Vipera, arcidiacono della Metropolitana, nel \"Catalogus Sanctorum Ecclesiae Beneventanae\" (1635) e nella \"Chronologia episcoporum et archiepiscoporum metropolitanae ecclesiae beneventanae\" (1636), afferma, che, \"antiqua traditione et ex maiorum nostrorum traditione\", il primo vescovo sia stato san Fotino, greco, mandato da san Pietro nell'anno 40. Tuttavia non tutti i vescovi tramandati \"ex antiqua traditione\" hanno un fondamento storico e documentario.\nL'ordinario di Benevento Landolfo fu il primo che ricevette il titolo di arcivescovo metropolita con la bolla \"Cum certum sit\" di papa Giovanni XIII del 26 maggio 969. L'arcivescovo godeva di particolari privilegi: sigillava i suoi diplomi con il bollo di piombo, come avviene nella Curia romana, e come lo stesso pontefice, usava il camauro e si faceva procedere nelle visite dal Santissimo Sacramento.\nL'uso del camauro, e la prerogativa di farsi precedere dall'eucaristia, sono cessati nell'anno 1466, con l'arcivescovo Niccol\u00f2 Piccolomini e sotto Paolo II.\nL'arcidiocesi ebbe nel tempo fino a 32 chiese suffraganee: Acquaputrida, Sant'Agata dei Goti, Alife, Ariano, Ascoli, Avellino, Boiano, Bovino, Dragonara, Fiorentino, Frigento, Guardalfieri, Larino, Lesina, Limosano, Lucera, Montecorvino, Montemarano, Ordona, Quintodecimo, Sepino, Sessola, Telese, Termoli, Tocco Caudio, Tortivoli, Trivento, Trevico, Troia, Viccari, Volturara. Per un certo periodo, dal 668 al 1034, la cura pastorale della chiesa di Siponto fu affidata agli arcivescovi di Benevento.\nPoi i vescovi suffraganei si ridussero a 24, sul cominciare del XII secolo o meglio nel concilio provinciale di Ugone Guidardi del 1374, come sono scolpiti sulla porta di bronzo del duomo di Benevento.\nDi questa vasta regione ecclesiastica, che andava dal mar Tirreno all'Adriatico, entravano a far parte paesi attualmente appartenenti a cinque province: Benevento, Caserta, Campobasso, Foggia e Avellino, cosicch\u00e9 esso rappresenta quasi il ducato di Benevento, dopo la scissione di quelli di Salerno e di Capua.\nLe chiese suffraganee poi, furono ridotte a tredici, rimaste in vigore fino alla fine della seconda guerra mondiale: Sant'Agata de' Goti, Ariano, Ascoli e Cerignola, Avellino, Boiano, Bovino, Cerreto (Telese), Larino, Lucera, Montevergine, Piedimonte (Alife), San Severo e Termoli.\nIl 23 febbraio 1916 in forza del decreto \"Archidioecesis Beneventana\" della Sacra Congregazione concistoriale cedette la parrocchia di Casalnuovo Monterotaro alla diocesi di Lucera e le due parrocchie di Lesina e di Poggio Imperiale alla diocesi di San Severo.\nIl 15 ottobre 1979 in forza del decreto \"Quo uberius\" della Congregazione per i vescovi ha ceduto all'abbazia territoriale di Montevergine il comune di Sant'Angelo a Scala.\nIl 21 gennaio 1983, per effetto del decreto \"Ad uberius\" della stessa Congregazione per i vescovi, ha esteso la sua giurisdizione al comune di San Bartolomeo in Galdo, che prima era appartenuto alla diocesi di Lucera e al comune di Sassinoro, che prima era appartenuto all'arcidiocesi di Campobasso-Boiano; nel contempo ha ceduto alla stessa arcidiocesi di Campobasso-Boiano la giurisdizione sui comuni di Sant'Angelo Limosano, Limosano, Matrice, Campolieto, Monacilioni, San Giovanni in Galdo, Toro, Campodipietra, Jelsi, Gildone, Cercemaggiore, Riccia, Gambatesa, Tufara, Pietracatella, Macchia Valfortore e Sant'Elia a Pianisi.\nIl 6 marzo 1997 con il decreto \"Ad uberius\" della medesima Congregazione per i vescovi, l'arcidiocesi di Benevento ha ceduto i comuni di Greci e Savignano Irpino alla diocesi di Ariano Irpino-Lacedonia ottenendo in cambio il comune di Sant'Arcangelo Trimonte.\nIl 25 gennaio 1998 con un altro decreto \"Ad uberius\" della medesima Congregazione per i vescovi ha acquisito inoltre dalla diocesi di Ariano Irpino-Lacedonia il comune di Buonalbergo.\nDue cardinali, arcivescovi della citt\u00e0, salirono al trono pontificio: Paolo III e Benedetto XIII. La citt\u00e0 di Benevento, poi, ha dato i natali a tre papi: Gregorio VIII, Felice IV, Vittore III.\nCronotassi dei vescovi.\nSi omettono i periodi di sede vacante non superiori ai 2 anni o non storicamente accertati.\nStatistiche.\nL'arcidiocesi nel 2018 su una popolazione di 268.600 persone contava 264.600 battezzati, corrispondenti al 98,5% del totale."}
{"id": "500679", "revid": "92723", "url": "https://it.wikipedia.org/wiki?curid=500679", "title": "Diocesi di Benguela", "text": "La diocesi di Benguela (in latino: \"Dioecesis Benguelensis\") \u00e8 una sede della Chiesa cattolica in Angola suffraganea dell'arcidiocesi di Huambo. Nel 2018 contava 1.865.770 battezzati su 2.396.930 abitanti. \u00c8 retta dal vescovo Ant\u00f3nio Francisco Jaca, S.V.D.\nTerritorio.\nLa diocesi comprende la provincia di Benguela in Angola.\nSede vescovile \u00e8 la citt\u00e0 di Benguela, dove si trova la cattedrale di Nostra Signora di F\u00e1tima.\nIl territorio si estende su 40.626\u00a0km\u00b2 ed \u00e8 suddiviso in 52 parrocchie.\nStoria.\nLa diocesi \u00e8 stata eretta il 6 giugno 1970 con la bolla \"Omnimode solliciti\" di papa Paolo VI, ricavandone il territorio dalla diocesi di Nova Lisboa (oggi arcidiocesi di Huambo).\nOriginariamente suffraganea dell'arcidiocesi di Luanda, il 3 febbraio 1977 \u00e8 entrata a far parte della provincia ecclesiastica dell'arcidiocesi di Huambo.\nCronotassi dei vescovi.\nSi omettono i periodi di sede vacante non superiori ai 2 anni o non storicamente accertati.\nStatistiche.\nLa diocesi nel 2018 su una popolazione di 2.396.930 persone contava 1.865.770 battezzati, corrispondenti al 77,8% del totale."}
{"id": "500680", "revid": "322321", "url": "https://it.wikipedia.org/wiki?curid=500680", "title": "Arcidiocesi di Benin City", "text": "Larcidiocesi di Benin City (in latino: \"Archidioecesis Urbis Beninensis\") \u00e8 una sede metropolitana della Chiesa cattolica in Nigeria. Nel 2018 contava 148.900 battezzati su 1.930.473 abitanti. \u00c8 retta dall'arcivescovo Augustine Obiora Akubeze.\nTerritorio.\nL'arcidiocesi comprende parte dello stato nigeriano di Edo.\nSede arcivescovile \u00e8 la citt\u00e0 di Benin City, dove si trova la cattedrale della Santa Croce.\nIl territorio si estende su 10.863\u00a0km\u00b2 ed \u00e8 suddiviso in 78 parrocchie, raggruppate in 3 decanati: Benin City, Abudu e Iguobazuwa.\nProvincia ecclesiastica.\nLa provincia ecclesiastica di Benin City, istituita nel 1994, comprende 4 suffraganee:\nStoria.\nLa prefettura apostolica del Niger superiore fu eretta il 2 maggio 1884, ricavandone il territorio dal vicariato apostolico delle Due Guinee (oggi arcidiocesi di Libreville).\nIl 24 agosto 1911 cedette una porzione del suo territorio a vantaggio dell'erezione della prefettura apostolica della Nigeria orientale (oggi arcidiocesi di Kaduna) e contestualmente cambi\u00f2 il proprio nome in prefettura apostolica della Nigeria occidentale.\nIl 24 agosto 1918 la prefettura apostolica fu elevata a vicariato apostolico con il breve \"Summa afficimur laetitia\" di papa Benedetto XV.\nIl 18 luglio 1929 cedette la parte settentrionale del proprio territorio alla prefettura apostolica della Nigeria orientale, che contestualmente assunse il nome di prefettura apostolica della Nigeria settentrionale.\nIl 12 gennaio 1943 cedette un'altra porzione di territorio a vantaggio dell'erezione del vicariato apostolico di Ondo-Ilorin (oggi diocesi di Ondo) e contemporaneamente cambi\u00f2 nuovamente nome in favore di vicariato apostolico di Asaba-Benin in forza del decreto \"Cum Eminentissimi\" della Congregazione di Propaganda Fide.\nIl 18 aprile 1950 per effetto della bolla \"Laeto accepimus\" di papa Pio XII il vicariato apostolico fu elevato a diocesi e assunse il nome di diocesi di Benin City.\nIl 21 febbraio 1955, il 10 marzo 1964 e il 5 luglio 1973 cedette ulteriori porzioni di territorio a vantaggio dell'erezione rispettivamente della prefettura apostolica di Kabba (oggi diocesi di Lokoja) e delle diocesi di Warri e Issele-Uku.\nIl 26 marzo 1994 \u00e8 stata ancora elevata al rango di arcidiocesi metropolitana con la bolla \"Multis nominibus\" di papa Giovanni Paolo II.\nIl 4 dicembre 2002 e il 14 dicembre 2005 ha ceduto altre porzioni di territorio a vantaggio dell'erezione rispettivamente delle diocesi di Auchi e di Uromi.\nCronotassi dei vescovi.\nSi omettono i periodi di sede vacante non superiori ai 2 anni o non storicamente accertati.\nStatistiche.\nL'arcidiocesi nel 2018 su una popolazione di 1.930.473 persone contava 148.900 battezzati, corrispondenti al 7,7% del totale."}
{"id": "500681", "revid": "729019", "url": "https://it.wikipedia.org/wiki?curid=500681", "title": "Forte di Sant'Andrea", "text": "Il Forte di Sant'Andrea a Venezia \u00e8 una fortezza edificata alla met\u00e0 del XVI secolo sui resti di precedenti opere difensive ormai in rovina, parte del sistema difensivo della laguna di Venezia.\nStoria.\nL'opera fu progettata dall'architetto veronese Michele Sanmicheli (1484-1559), incaricato dal governo veneziano di salvaguardare l'accesso dal mare ritenuto pi\u00f9 pericoloso, sbarrando il passo, con le artiglierie, a un eventuale flotta nemica.\nUn'interessante descrizione del complesso e della vita che vi si svolgeva ci \u00e8 stata lasciata, nelle sue memorie, dall'avventuriero e scrittore veneziano Giacomo Casanova che vi fu rinchiuso dal marzo al luglio 1743. Il luogo non aveva funzione di prigione ma poteva essere un utile destinazione per personaggi scomodi che si intendeva sottoporre pi\u00f9 a misure di sicurezza che a pene detentive vere e proprie.\nIl forte costitu\u00ec, pi\u00f9 che un'opera difensiva vera e propria, una forma di dissuasione da mostrare a visitatori e ambasciatori, soprattutto ottomani. Di fatto, superato il periodo in cui si temeva un attacco dal mare, la fortezza ospit\u00f2 guarnigioni del tutto rappresentative.\nIl forte apr\u00ec il fuoco una sola volta contro una nave nemica, il 20 aprile 1797, alla vigilia della caduta della Repubblica, quando una potente salva falci\u00f2 il bastimento francese \"Le Lib\u00e9rateur d'Italie\" che tentava di forzare il porto del Lido, provocando la morte del comandante e la resa della nave.\nStruttura architettonica.\nIl forte \u00e8 situato sull'omonima Isola di Sant'Andrea (che si trova all'estremit\u00e0 dell'isola delle Vignole) e consta di un corpo centrale, costruito sui resti dell'originario torrione quattrocentesco, e di un bastione esterno alla base del quale erano poste le batterie. Le aperture nel bastione, di forma rettangolare, erano poste quasi a pelo d'acqua per poter spazzare con il tiro l'orizzonte e colpire quanto pi\u00f9 possibile vicino alla linea di galleggiamento i vascelli nemici.\nQuesto era reso possibile dalla recente scoperta dei cannoni a canna lunga, era inoltre necessario un tiro ad alzo zero per evitare di colpire il forte di San Nicolo posto di fronte all'isola di sant'Andrea.\nAll'interno del bastione vi \u00e8 una lunga casamatta a volta sormontata da un terrapieno che serviva a custodire il munizionamento. All'epoca in cui fu costruito il forte le artiglierie avevano gi\u00e0 subito una notevole evoluzione, con una riduzione dei calibri, l'aumento delle gittate e la possibilit\u00e0 di tiro a parabola ridotta, cio\u00e8 in linea molto pi\u00f9 retta rispetto alle bombarde del secolo precedente.\nAl centro della casamatta vi \u00e8 un corridoio che collega il bastione con il cortile interno, all'estremit\u00e0 del quale, dalla parte del cortile, vi sono due alloggiamenti per i perni di un argano utilizzato per il trasporto delle munizioni. Sembra che in origine il bastione e la casamatta fossero collegati da una volta in seguito rimossa.\nL'accesso al forte avviene dalla parte opposta rispetto al bastione e un canale, che separa l'approdo dal cortile, aveva la funzione di proteggere l'accesso alla parte posteriore del forte. Va osservato che se la struttura era munitissima sul fronte esterno, era totalmente sguarnita su quello posteriore. \nQuesto al fine di evitare che l'eventuale conquista del forte da parte del nemico, lo trasformasse in una testa di ponte per il nemico stesso. Evidentemente si faceva affidamento sulla potenza delle artiglierie che essendo in numero molto elevato (40) e con vari angoli di tiro, non avrebbero consentito ad alcun vascello di aggirare la postazione. Il forte non era un'opera difensiva pensata per attacchi a breve distanza ma tale da evitare qualsiasi avvicinamento.\nDal punto di vista formale la struttura \u00e8 interessantissima nel suo complesso ma la parte architettonicamente pi\u00f9 piacevole \u00e8 il frontale in cui si aprono il portone centrale e due archi laterali di egual misura. Sulla parte anteriore del torrione vi \u00e8 una lapide commemorativa della battaglia di Lepanto sormontata da un rilievo del leone di San Marco. Sulla sommit\u00e0 del torrione vi \u00e8 una terrazza il cui pavimento fa presumere la funzione di raccolta delle acque, convogliate in un'apertura centrale. Sul lato verso il mare vi \u00e8 un'interessante portabandiera o portastendardo in pietra d'Istria.\nLa costruzione \u00e8 stata, ancora in tempi recenti, adibita a caserma e successivamente sottoposta a imponenti opere di restauro per evitarne il costante abbassamento. A tal fine \u00e8 stata costruita una sottofondazione il cui bordo esterno \u00e8 visibile in acqua ad alcuni metri dal perimetro del forte. Ci\u00f2 ha consolidato tutta la struttura evitandone la rovina. Malgrado gli ingenti costi sostenuti per il consolidamento, non vi \u00e8 stata alcuna decisione rispetto alla fruizione del complesso, attualmente raggiungibile solo con imbarcazioni private, che giace invaso dalle sterpaglie in stato di totale abbandono.\nCollegamenti esterni.\nSito dell'Associazione Lagunari"}
{"id": "500682", "revid": "92723", "url": "https://it.wikipedia.org/wiki?curid=500682", "title": "Diocesi di Benjam\u00edn Aceval", "text": "La diocesi di Benjam\u00edn Aceval (in latino: \"Dioecesis Beniaminacevalensis\") \u00e8 una sede della Chiesa cattolica in Paraguay suffraganea dell'arcidiocesi di Asunci\u00f3n. Nel 2018 contava 103.400 battezzati su 122.500 abitanti. \u00c8 retta dal vescovo Amancio Francisco Ben\u00edtez Candia.\nTerritorio.\nLa diocesi comprende una parte del dipartimento Presidente Hayes, delimitata a sud e a est dai fiumi Paraguay e Pilcomayo e a nord e a ovest dai fiumi R\u00edo Verde e Montelindo, fino al meridiano 60,5\u00b0 di longitudine ovest. Si tratta di una zona molto vasta e minimamente popolata.\nSede vescovile \u00e8 la citt\u00e0 di Benjam\u00edn Aceval, dove si trova la cattedrale di Santa Rosa da Lima.\nIl territorio si estende su 44.000\u00a0km\u00b2 ed \u00e8 suddiviso in 8 parrocchie.\nStoria.\nLa diocesi \u00e8 stata eretta il 28 giugno 1980 con la bolla \"Christianam ad progressionem\" di papa Giovanni Paolo II, ricavandone il territorio dalla diocesi di Concepci\u00f3n en Paraguay e dal vicariato apostolico del Pilcomayo.\nCronotassi dei vescovi.\nSi omettono i periodi di sede vacante non superiori ai 2 anni o non storicamente accertati.\nStatistiche.\nLa diocesi nel 2018 su una popolazione di 122.500 persone contava 103.400 battezzati, corrispondenti all'84,4% del totale."}
{"id": "500683", "revid": "92723", "url": "https://it.wikipedia.org/wiki?curid=500683", "title": "Arcidiocesi di Belgrado", "text": "Larcidiocesi di Belgrado (in latino: \"Archidioecesis Belogradensis\") \u00e8 una sede metropolitana della Chiesa cattolica in Serbia. Nel 2018 contava 20.087 battezzati su 5.136.900 abitanti. \u00c8 retta dall'arcivescovo Stanislav Ho\u010devar, S.D.B.\nTerritorio.\nL'arcidiocesi comprende tutta la Serbia, esclusa la Voivodina. Nella mappa a destra il territorio della diocesi \u00e8 contrassegnato in verde.\nSede arcivescovile \u00e8 la citt\u00e0 di Belgrado, dove si trovano la cattedrale della Beata Vergine Maria Assunta in Cielo (\"Bla\u017eene Djevice Marije\") e la concattedrale di Cristo Re.\nIl territorio si estende su 50.000\u00a0km\u00b2 ed \u00e8 suddiviso in 17 parrocchie.\nLa provincia ecclesiastica di Belgrado, istituita nel 1984 comprende due suffraganee, la diocesi di Subotica e la diocesi di Zrenjanin.\nStoria.\nLa presente arcidiocesi deriva dell'antica diocesi di Singidunum, eretta ai tempi dell'Impero romano, suffraganea dell'arcidiocesi di Viminacio, sede metropolitana della provincia romana della Mesia Prima (o Superiore). Sono due i vescovi documentati di Singidunum, entrambi sostenitori dell'arianesimo: Ursazio e Secondiano. La sede scomparve con le prime invasioni barbariche, ma venne ripristinata da Giustiniano I nel VI secolo; secondo Jacques Zeiller, un anonimo vescovo di Singidunum potrebbe essere documentato nel 580. In seguito la diocesi fu definitivamente soppressa.\nDal 1290 riprende la serie episcopale. In questo periodo la citt\u00e0 e la diocesi ebbero denominazioni diverse: Alba Graeca, Alba Bulgarica, Nandoralba.\nDal 1429 ebbe il nome di diocesi di Belgrado ed era suffraganea dell'arcidiocesi di Kalocsa; comprendeva nel suo territorio anche la citt\u00e0 di Timi\u0219oara, che poi cedette alla diocesi di Csanad.\nSotto il dominio ottomano, a partire dal 1521 furono nominati degli amministratori apostolici.\nSotto il successivo dominio asburgico il diritto di elezione vescovile fu rivendicato dalla corona, alla quale la Santa Sede si oppose, perch\u00e9 la diocesi di Belgrado non era fra le dieci fondate da santo Stefano. Belgrado rimase in mano austriaca in tre periodi diversi: 1688-1690, 1717-1739 e 1789-1791.\nDal 1647 i vescovi di Belgrado erano anche amministratori apostolici di Smederevo (\"Semendria\" in latino). Il 23 dicembre 1729 la diocesi di Smederevo fu unita \"aeque principaliter\" con quella di Belgrado.\nSecondo De Rosa e Cracco, dopo il 1737 Belgrado torn\u00f2 sotto il dominio ottomano e della diocesi non rimase che il titolo, mentre il governo spirituale passava dall'arcivescovo di Skopje (1744) a quello di Nicopoli. Nel 1858 venne affidato al vescovo di \u0110akovo Strossmayer.\nSempre secondo De Rosa e Cracco, nel 1861 il principato serbo richiese alla Santa Sede di ristabilire un vescovo ordinario per la diocesi, che furono interpretati dall'amministratore apostolico Strossmayer come un tentativo di liberarsi di un suddito austriaco nel governo della diocesi. La Congregazione di Propaganda Fide nello stesso periodo decideva di erigere a Belgrado una prefettura apostolica, ma questo disegno rest\u00f2 inattuato.\nIn seguito al concordato del 24 giugno 1914, fu ripristinata la gerarchia cattolica nel regno di Serbia; la sede di Belgrado fu restaurata dopo anni di sede vacante ed elevata al rango di arcidiocesi. Tuttavia lo scoppio della prima guerra mondiale ed i successivi cambiamenti geopolitici della regione procrastinarono l'attuazione del concordato. Solo nel 1924 pot\u00e9 essere nominato il primo arcivescovo, il francescano Ivan Rafael Rodi\u0107, fino ad allora amministratore apostolico del Banato jugoslavo.\nIl 16 dicembre 1986 in virt\u00f9 della bolla \"Quoniam ut compertum\" di papa Giovanni Paolo II \u00e8 divenuta sede metropolitana con le attuali diocesi suffraganee.\nIl 12 luglio 1988 con il decreto \"Maiori Christifidelium\" della Congregazione per i Vescovi la cattedra dell'arcidiocesi \u00e8 stata trasferita dalla chiesa di Cristo Re a quella della Beata Vergine Maria Assunta in Cielo.\nCronotassi dei vescovi.\nSi omettono i periodi di sede vacante non superiori ai 2 anni o non storicamente accertati.\nStatistiche.\nL'arcidiocesi nel 2018 su una popolazione di 5.136.900 persone contava 20.087 battezzati, corrispondenti allo 0,4% del totale."}
{"id": "500684", "revid": "1123126", "url": "https://it.wikipedia.org/wiki?curid=500684", "title": "Diocesi di Bereina", "text": "La diocesi di Bereina (in latino: \"Dioecesis Bereinitana\") \u00e8 una sede della Chiesa cattolica in Papua Nuova Guinea suffraganea dell'arcidiocesi di Port Moresby. Nel 2018 contava 94.000 battezzati su 137.835 abitanti. \u00c8 retta dal vescovo Otto Separy.\nTerritorio.\nLa diocesi comprende i distretti di Goilala e Kairuku-Hiri della Provincia Centrale della Papua Nuova Guinea.\nSede vescovile \u00e8 la citt\u00e0 di Bereina, dove si trova la cattedrale di Nostra Signora del Sacro Cuore di Ges\u00f9.\nIl territorio si estende su 20.146\u00a0km\u00b2 ed \u00e8 suddiviso in 15 parrocchie.\nStoria.\nIl vicariato apostolico dell'isola di Yule fu eretto il 16 luglio 1959 con la bolla \"Qui per electionem\" di papa Giovanni XXIII, ricavandone il territorio dal vicariato apostolico di Port Moresby (oggi arcidiocesi).\nIl 15 novembre 1966 in forza della bolla \"Laeta incrementa\" di papa Paolo VI il vicariato apostolico \u00e8 stato elevato a diocesi e ha assunto il nome attuale.\nIl 16 gennaio 1971 ha ceduto una porzione del suo territorio a vantaggio dell'erezione della diocesi di Kerema.\nCronotassi dei vescovi.\nSi omettono i periodi di sede vacante non superiori ai 2 anni o non storicamente accertati.\nStatistiche.\nLa diocesi nel 2018 su una popolazione di 137.835 persone contava 94.000 battezzati, corrispondenti al 68,2% del totale."}
{"id": "500685", "revid": "92723", "url": "https://it.wikipedia.org/wiki?curid=500685", "title": "Diocesi di Berhampur", "text": "La diocesi di Berhampur (in latino: \"Dioecesis Berhampurensis\") \u00e8 una sede della Chiesa cattolica in India suffraganea dell'arcidiocesi di Cuttack-Bhubaneswar. Nel 2018 contava 71.549 battezzati su 4.443.342 abitanti. \u00c8 retta dal vescovo Sarat Chandra Nayak.\nTerritorio.\nLa diocesi comprende i distretti di Ganjam e di Gajapati nello stato di Orissa, in India.\nSede vescovile \u00e8 la citt\u00e0 di Berhampur, dove si trova la cattedrale di Maria Regina delle Missioni.\nIl territorio si estende su 11.921\u00a0km\u00b2 ed \u00e8 suddiviso in 25 parrocchie.\nStoria.\nLa diocesi \u00e8 stata eretta il 24 gennaio 1974 con la bolla \"Verba Iesu Christi\" di papa Paolo VI, ricavandone il territorio dalle diocesi di Cuttack (oggi arcidiocesi di Cuttack-Bhubaneswar) e di Visakhapatnam (oggi arcidiocesi).\nL'11 aprile 2016 ha ceduto una porzione di territorio a vantaggio dell'erezione della diocesi di Rayagada.\nCronotassi dei vescovi.\nSi omettono i periodi di sede vacante non superiori ai 2 anni o non storicamente accertati.\nStatistiche.\nLa diocesi nel 2018 su una popolazione di 4.443.342 persone contava 71.549 battezzati, corrispondenti all'1,6% del totale."}
{"id": "500686", "revid": "322321", "url": "https://it.wikipedia.org/wiki?curid=500686", "title": "Arcidiocesi di Berlino", "text": "Larcidiocesi di Berlino (in latino: \"Archidioecesis Berolinensis\") \u00e8 una sede metropolitana della Chiesa cattolica in Germania. Nel 2018 contava 412.700 battezzati su 5.934.909 abitanti. \u00c8 retta dall'arcivescovo Heiner Koch.\nTerritorio.\nL'arcidiocesi comprende il \"land\" di Berlino, la parte centro-settentrionale del Brandeburgo e la quasi totalit\u00e0 della Pomerania Anteriore.\nSede arcivescovile \u00e8 la citt\u00e0 di Berlino, dove si trovano la cattedrale di Sant'Edvige e la basilica minore di Nostra Signora del Rosario (\"Rosenkranz-Basilika\").\nIl territorio si estende su 28.962\u00a0km\u00b2 ed \u00e8 suddiviso in 103 parrocchie, raggruppate in 17 decanati: Berlino Mitte, Berlino Lichtenberg, Berlino Pankow, Berlino Charlottenburg-Wilmersdorf, Berlino Spandau, Berlino Steglitz-Zehlendorf, Berlino Tempelhof-Sch\u00f6neberg, Berlino Neuk\u00f6lln, Berlino Treptow-K\u00f6penick, Berlino Reinickendorf, Brandeburgo sulla Havel, Eberswalde, F\u00fcrstenwalde/Spree, Oranienburg, Potsdam-Luckenwalde, Pomerania Anteriore e Wittenberge.\nProvincia ecclesiastica.\nLa provincia ecclesiastica di Berlino, istituita nel 1994, comprende 2 suffraganee:\nStoria.\nL'evangelizzazione del territorio della presente arcidiocesi di Berlino risale alla prima met\u00e0 del XII secolo e si deve ai viaggi missionari del vescovo Ottone di Bamberga. Originariamente queste terre erano soggette alla giurisdizione di pi\u00f9 diocesi: Brandeburgo, Havelberg, Cammin, Lebus, Schwerin e Roskilde. Berlino apparteneva alla diocesi di Brandeburgo e gi\u00e0 nel XIII secolo possedeva tre chiese parrocchiali: San Nicola, la pi\u00f9 antica, San Pietro e Santa Maria.\nDurante la riforma protestante Berlino pass\u00f2 totalmente alla nuova confessione religiosa grazie all'opera di zelanti predicatori luterani e alle determinazioni del principe elettore Gioacchino II di Brandeburgo. Il cattolicesimo venne estirpato con misure restrittive, in particolare durante il principato di Federico Guglielmo Hohenzollern (1640-1688), che viet\u00f2 anche l'esercizio privato del cattolicesimo a Berlino e in tutta la regione; e bench\u00e9 ci fossero cappelle cattoliche nelle ambasciate di Austria e di Francia, viet\u00f2 ai berlinesi di accedervi e prendere parte alle cerimonie cattoliche che vi si svolgevano.\nLa situazione per i cattolici miglior\u00f2 a cavallo tra i secoli XVII e XVIII, quando il principe Federico III, nelle trattative con l'imperatore per vedersi riconoscere come primo re di Prussia, dovette fare delle concessioni. Nel 1701 il vicario apostolico delle missioni settentrionali, Agostino Steffani, pot\u00e9 celebrare una messa a Berlino, ma non riusc\u00ec a far riconoscere la sua giurisdizione sulla citt\u00e0; l'anno successivo segnal\u00f2 a Propaganda Fide che nella capitale prussiana vi erano circa 900 cattolici.\nNel 1719 i cattolici berlinesi ottennero da Federico Guglielmo I un locale dove celebrare le proprie funzioni religiose, che vennero affidate dal re al domenicano padre Torck, che ottenne per primo il titolo di prevosto da Federico II. Questo re, per amicarsi i suoi sudditi cattolici, in particolare quelli della Slesia appena conquistata, fece costruire, tra il 1746 e il 1773, la chiesa di Sant'Edvige, che ottenne il titolo di parrocchia, ma sottomessa all'autorit\u00e0 dei pastori protestanti. Dal punto di vista giuridico, i cattolici di Berlino e della sua regione dipendevano dal vicariato apostolico della Sassonia, ma poich\u00e9 i suoi vicari non vi poterono mai esercitare alcuna effettiva giurisdizione, nel 1806 trasferirono i loro diritti ai vescovi di Breslavia.\nIl 16 luglio 1821, con la bolla \"De salute animarum\", papa Pio VII riorganizz\u00f2 le circoscrizioni ecclesiastiche cattoliche nel regno di Prussia. Berlino divenne la sede di una delegazione apostolica, con giurisdizione su gran parte del Brandeburgo e della Pomerania, dipendente dalla diocesi di Breslavia; e i prevosti di Sant'Edvige, in qualit\u00e0 di delegati apostolici, entrarono di diritto a far parte del capitolo della cattedrale di Breslavia. Successivamente la delegazione apostolica fu elevata al rango di amministrazione apostolica. Nel 1909 la delegazione, estesa all'incirca su 60.000\u00a0km\u00b2, era divisa in 8 arcipreture e 92 parrocchie, con poco pi\u00f9 di 440.000 cattolici e 140 preti.\nLa diocesi di Berlino fu eretta il 13 agosto 1930 in forza della bolla \"Pastoralis officii nostri\" di papa Pio XI con i territori che erano appartenuti all'amministrazione apostolica, contestualmente soppressa. La chiesa di Sant'Edvige divenne la cattedrale della nuova diocesi, assegnata alla provincia ecclesiastica dell'arcidiocesi di Breslavia.\nDurante il periodo nazionalsocialista il rettore della cattedrale Bernhard Lichtenberg fu arrestato e deportato nel campo di concentramento di Dachau per avere pregato per gli ebrei perseguitati; vi mor\u00ec il 5 settembre 1943 e fu beatificato da papa Giovanni Paolo II il 23 giugno 1996.\nAl termine della seconda guerra mondiale la diocesi si trov\u00f2 divisa in due dal nuovo confine di Stato, la linea Oder-Nei\u00dfe, che divideva la Polonia e la Germania. La Santa Sede nomin\u00f2 degli amministratori apostolici per la parte polacca della diocesi, finch\u00e9 il 28 giugno 1972 si arriv\u00f2 ad un accordo che permise di erigere su questi territori le nuove diocesi polacche di Stettino-Kamie\u0144, di Koszalin-Ko\u0142obrzeg e di Gorz\u00f3w.\nIl 27 giugno 1994 in forza della bolla \"Certiori christifidelium\" di papa Giovanni Paolo II Berlino \u00e8 stata elevata al rango di arcidiocesi metropolitana, avente come suffraganee le diocesi di G\u00f6rlitz e di Dresda-Mei\u00dfen.\nL'arcidiocesi ha ricevuto la visita di papa Benedetto XVI il 22 e 23 settembre 2011.\nCronotassi dei vescovi.\nSi omettono i periodi di sede vacante non superiori ai 2 anni o non storicamente accertati.\nStatistiche.\nL'arcidiocesi nel 2018 su una popolazione di 5.934.909 persone contava 412.700 battezzati, corrispondenti al 7,0% del totale."}
{"id": "500687", "revid": "1086375", "url": "https://it.wikipedia.org/wiki?curid=500687", "title": "Arcidiocesi di Bertoua", "text": "Larcidiocesi di Bertoua (in latino: \"Archidioecesis Bertuana\") \u00e8 una sede metropolitana della Chiesa cattolica in Camerun. Nel 2018 contava 224.000 battezzati su 372.000 abitanti. \u00c8 retta dall'arcivescovo Joseph Atanga, S.I.\nTerritorio.\nL'arcidiocesi comprende il dipartimento di Lom e Dj\u00e9rem nella regione dell'Est in Camerun.\nSede arcivescovile \u00e8 la citt\u00e0 di Bertoua, dove si trova la cattedrale della Santa Famiglia.\nIl territorio si estende su 26.320\u00a0km\u00b2 ed \u00e8 suddiviso in 48 parrocchie.\nLa provincia ecclesiastica di Bertoua, istituita nel 1994, comprende, come suffraganee, le diocesi di Batouri, di Doum\u00e9-Abong' Mbang e di Yokadouma.\nStoria.\nLa diocesi di Bertoua fu eretta il 17 marzo 1983 con la bolla \"Gravissimum officium\" di papa Giovanni Paolo II, ricavandone il territorio dalla diocesi di Doum\u00e9 (oggi diocesi di Doum\u00e9-Abong' Mbang). Originariamente era suffraganea dell'arcidiocesi di Yaound\u00e9.\nIl 20 maggio 1991 e il 3 febbraio 1994 cedette porzioni del suo territorio a vantaggio dell'erezione rispettivamente delle diocesi di Yokadouma e di Batouri.\nL'11 novembre 1994 \u00e8 stata elevata al rango di arcidiocesi metropolitana con la bolla \"Pastorali quidem\" dello stesso papa Giovanni Paolo II.\nCronotassi dei vescovi.\nSi omettono i periodi di sede vacante non superiori ai 2 anni o non storicamente accertati.\nStatistiche.\nL'arcidiocesi nel 2018 su una popolazione di 372.000 persone contava 224.000 battezzati, corrispondenti al 60,2% del totale."}
{"id": "500688", "revid": "986213", "url": "https://it.wikipedia.org/wiki?curid=500688", "title": "Arcidiocesi di Besan\u00e7on", "text": "Larcidiocesi di Besan\u00e7on (in latino: \"Archidioecesis Bisuntina\") \u00e8 una sede metropolitana della Chiesa cattolica in Francia. Nel 2018 contava 567.000 battezzati su 614.375 abitanti. \u00c8 retta dall'arcivescovo Jean-Luc Marie Maurice Louis Bouilleret.\nTerritorio.\nL'arcidiocesi comprende i dipartimenti francesi del Doubs (eccetto il paese di Montb\u00e9liard) e dell'Alta Saona (eccetto H\u00e9ricourt).\nSede arcivescovile \u00e8 la citt\u00e0 di Besan\u00e7on, dove si trova la cattedrale di San Giovanni.\nIl territorio si estende su 9.732\u00a0km\u00b2 ed \u00e8 suddiviso in 67 parrocchie e 13 decanati.\nProvincia ecclesiastica.\nLa provincia ecclesiastica di Besan\u00e7on comprende le seguenti suffraganee:\nStoria.\n\"Vesontio\" era la capitale ed il principale centro del popolo dei Sequani; all'epoca di Diocleziano divenne metropoli della provincia romana della \"Maxima Sequanorum\", come attestato dalla \"Notitia Galliarum\" dell'inizio del V secolo.\nVerso la fine del II secolo il vescovo sant'Ireneo di Lione invi\u00f2 due presbiteri, originari di Atene in Grecia, san Ferruccio (\"Ferjeux\" in lingua francese) e suo fratello san Ferreolo (\"Ferr\u00e9ol\"), che evangelizzarono il popolo dei sequani e secondo la tradizione furono all'origine della Chiesa di Besan\u00e7on. Vennero entrambi martirizzati verso il 212 e diventeranno i santi patroni di Besan\u00e7on.\nUna diocesi \u00e8 attestata per la prima volta con il vescovo Pancario, il cui nome \u00e8 indicato negli atti dello pseudo concilio di Colonia del 346. Dopo di lui \u00e8 attestato, attorno al 444, il vescovo Chelidonio. Con l'affermarsi dell'organizzazione ecclesiastica, \"Vesontio\" divenne sede metropolitana della provincia ecclesiastica, modellata su quella civile, che comprendeva le diocesi suffraganee di Avenches (poi Losanna) e di Basilea, a cui fu aggiunta quella di Belley.\nLa diocesi fu annientata durante il periodo delle invasioni barbariche (i Burgundi e gli Alamanni invasero la Sequania a partire dal IV secolo dopo la fine della dominazione romana). Successivamente si riorganizz\u00f2 all'inizio del VII secolo in epoca merovingia, quando i re franchi cacciarono o assimilarono i barbari.\nVerso la fine del VI secolo il cristianesimo pot\u00e9 diffondersi e consolidarsi grazie all'opera dei monaci missionari irlandesi, tra i quali l'abate san Colombano fondatore dell'abbazia di Luxeuil nel 590, una delle pi\u00f9 importanti e conosciute della Francia e matrice di centinaia di monasteri nel regno Franco grazie ai suoi monaci, fra cui spicca san Gallo. Saccheggiata dai Saraceni nel 732, fu ricostruita da Carlo Magno ed affidata ai Benedettini.\nDurante il periodo carolingio i conti di Borgogna detennero il potere temporale ed esercitarono ampia influenza presso gli arcivescovi, che comunque rivestivano un ruolo di primaria importanza.\nNel XII secolo, la diocesi diede alla Chiesa il papa Callisto II, originario di Quingey ed eletto nell'abbazia di Cluny in Borgogna, promotore del pellegrinaggio a Santiago di Compostela.\nIn questo periodo si moltiplicano le abbazie di nuova fondazione, soprattutto cistercensi: sono i principali centri di resistenza allo scisma episcopale dell'imperatore Federico Barbarossa, sovrano della Franca Contea e dell'arcivescovato di Besan\u00e7on.\nDal XIII al XVI secolo, epoca della riforma protestante, le istituzioni cattoliche subirono un declino. In quest'epoca difficile per le comunit\u00e0 cristiane, l'arcidiocesi fu il rifugio di molti cattolici che fuggivano dalla Svizzera e soprattutto dei vescovi suffraganei di Losanna e di Basilea, cacciati dalle loro sedi episcopali dalla vittoria dei riformisti.\nNel 1742 Besan\u00e7on cedette una porzione del suo territorio a vantaggio dell'erezione della diocesi di Saint-Claude. Il territorio dell'arcidiocesi coincise fino al XVIII secolo con la contea di Borgogna (o Franca Contea comprensiva della contea di Montb\u00e9liard), ed era suddiviso in 16 decanati e circa 900 parrocchie. Prima della rivoluzione, l'arcidiocesi era compresa fra le diocesi di Toul e di Saint-Di\u00e9 a nord, la diocesi di Basilea ad est, quella di Losanna a sud-est, e le diocesi di Saint-Claude e di Langres ad ovest.\nIn virt\u00f9 del concordato, il 29 novembre 1801 la diocesi di Saint-Claude fu soppressa e l'arcidiocesi di Besan\u00e7on ne annesse il territorio, che contestualmente venne a coincidere con i tre dipartimenti di Doubs, dell'Alta Saona e del Giura. Il 6 ottobre 1822 fu ristabilita la diocesi di Saint-Claude con territorio ricavato da quello di Besan\u00e7on; in questa occasione fu anche ridefinita la provincia ecclesiastica, che comprendeva come suffraganee le diocesi di Strasburgo, Metz, Verdun, Belley, Saint-Di\u00e9 e Nancy.\nIn seguito alla Guerra franco-prussiana, il territorio di Belfort, rimasto francese, fu scorporato dalla diocesi di Strasburgo, passata alla Germania, e annesso dall'arcidiocesi di Besan\u00e7on.\nIl 3 novembre 1979 l'arcidiocesi ha ceduto un'altra porzione di territorio (Territorio di Belfort, il Paese di Montb\u00e9liard e il cantone di H\u00e9ricourt) a vantaggio dell'erezione della diocesi di Belfort-Montb\u00e9liard.\nCronotassi dei vescovi.\nSi omettono i periodi di sede vacante non superiori ai 2 anni o non storicamente accertati.\nI pi\u00f9 antichi cataloghi episcopali di Besan\u00e7on sono piuttosto tardivi e terminano tutti, di prima mano, con il vescovo Hugues de Salins (\u2020 1067). Louis Duchesne distingue questi cataloghi in tre differenti tipologie, ognuna con le sue varianti e documentate da copie diverse. Curiosamente, la tipologia B omette quei vescovi che, nell'XI secolo, erano considerati intrusi o di dubbia vita morale: questo \u00e8 un chiaro indizio che il catalogo aveva un uso liturgico.\nStatistiche.\nL'arcidiocesi nel 2018 su una popolazione di 614.375 persone contava 567.000 battezzati, corrispondenti al 92,3% del totale."}
{"id": "500689", "revid": "92723", "url": "https://it.wikipedia.org/wiki?curid=500689", "title": "Eparchia di Belthangady", "text": "Leparchia di Belthangady (in latino: \"Eparchia Belthangadiensis\") \u00e8 una sede della Chiesa cattolica siro-malabarese in India suffraganea dell'arcieparchia di Tellicherry. Nel 2018 contava 29.292 battezzati su 3.983.690 abitanti. \u00c8 retta dall'eparca Lawrence Mukkuzhy.\nTerritorio.\nL'eparchia si estende sui fedeli di rito siro-malabarese dei distretti di Kodagu, Dakshina Kannada e Udupi nello stato indiano del Karnataka.\nSede vescovile \u00e8 la citt\u00e0 di Belthangady, dove si trova la cattedrale di San Lorenzo.\nIl territorio si estende su 12.543\u00a0km\u00b2 ed \u00e8 suddiviso in 53 parrocchie.\nStoria.\nLa diocesi \u00e8 stata eretta il 24 aprile 1999 con la bolla \"Cum ampla\" di papa Giovanni Paolo II, ricavandone il territorio dall'arcieparchia di Tellicherry.\nCronotassi dei vescovi.\nSi omettono i periodi di sede vacante non superiori ai 2 anni o non storicamente accertati.\nStatistiche.\nL'eparchia nel 2018 su una popolazione di 3.983.690 persone contava 29.292 battezzati, corrispondenti allo 0,7% del totale."}
{"id": "500690", "revid": "1935652", "url": "https://it.wikipedia.org/wiki?curid=500690", "title": "Diocesi di Bethlehem", "text": "La diocesi di Bethlehem (in latino: \"Dioecesis Bethlehemensis\") \u00e8 una sede della Chiesa cattolica in Sudafrica suffraganea dell'arcidiocesi di Bloemfontein. Nel 2018 contava 80.880 battezzati su 1.051.340 abitanti. \u00c8 retta dal vescovo Jan de Groef, M.Afr.\nTerritorio.\nLa diocesi si trova nella provincia sudafricana dello Stato libero (\"Free State\"), e comprende le seguenti unit\u00e0 amministrative: Bethlehem, Clocolan, Ficksburg, Fouriesburg, Frankfort, Harrismith, Lindley, Reitz, Senekal, Vrede, Phuthaditjhaba (Qwaqwa), e parte di Ladybrand.\nSede vescovile \u00e8 la citt\u00e0 di Bethlehem, dove si trova la cattedrale del Cuore Immacolato di Maria.\nIl territorio si estende su 34.965\u00a0km\u00b2 ed \u00e8 suddiviso in 13 parrocchie.\nStoria.\nIl vicariato apostolico di Bethlehem fu eretto il 12 febbraio 1948 con la bolla \"In christianum\" di papa Pio XII, ricavandone il territorio dal vicariato apostolico di Kroonstad (oggi diocesi).\nIl 13 maggio 1974, con la lettera apostolica \"Beata Maria Virgo Deipara\", papa Paolo VI ha confermato la Beata Maria Vergine, venerata con il titolo del Cuore Immacolato, patrona principale della diocesi.\nL'11 gennaio 1951 il vicariato apostolico \u00e8 stato elevato a diocesi con la bolla \"Suprema Nobis\" dello stesso papa Pio XII.\nCronotassi dei vescovi.\nSi omettono i periodi di sede vacante non superiori ai 2 anni o non storicamente accertati.\nStatistiche.\nLa diocesi nel 2018 su una popolazione di 1.051.340 persone contava 80.880 battezzati, corrispondenti al 7,7% del totale."}
{"id": "500691", "revid": "110157", "url": "https://it.wikipedia.org/wiki?curid=500691", "title": "Diocesi di Bettiah", "text": "La diocesi di Bettiah (in latino: \"Dioecesis Bettiahensis\") \u00e8 una sede della Chiesa cattolica in India suffraganea dell'arcidiocesi di Patna. Nel 2018 contava 5.952 battezzati su 14.658.261 abitanti. \u00c8 retta dal vescovo Peter Sebastian Goveas.\nTerritorio.\nLa diocesi comprende i distretti di West Champaran, East Champaran, Siwan, Gopalganj e Saran nello stato di Bihar in India.\nSede vescovile \u00e8 la citt\u00e0 di Bettiah, dove si trova la cattedrale della Nativit\u00e0 della Beata Vergine Maria.\nIl territorio si estende su 10.689\u00a0km\u00b2 ed \u00e8 suddiviso in 13 parrocchie.\nStoria.\nLa diocesi \u00e8 stata eretta il 27 giugno 1998 con la bolla \"Cum ad aeternam\" di papa Giovanni Paolo II, ricavandone il territorio dalla diocesi di Muzaffarpur. In precedenza Bettiah era stata sede di una prefettura apostolica dal 20 aprile 1892 al 10 settembre 1919: l'antica prefettura apostolica di Bettiah \u00e8 divenuta oggi l'arcidiocesi di Patna.\nCronotassi dei vescovi.\nSi omettono i periodi di sede vacante non superiori ai 2 anni o non storicamente accertati.\nStatistiche.\nLa diocesi nel 2018 su una popolazione di 14.658.261 persone contava 5.952 battezzati, corrispondenti allo 0,0% del totale."}
{"id": "500692", "revid": "92723", "url": "https://it.wikipedia.org/wiki?curid=500692", "title": "Arcieparchia di Baghdad degli Armeni", "text": "Larcieparchia di Baghdad degli Armeni (in latino: \"Archieparchia Babylonensis Armenorum\") \u00e8 una sede della Chiesa armeno-cattolica in Iraq, immediatamente soggetta al patriarcato di Cilicia degli Armeni. Nel 2018 contava 500 battezzati. La sede \u00e8 vacante.\nTerritorio.\nL'arcieparchia comprende tutti i fedeli cattolici di rito armeno che abitano in Iraq.\nSede arcieparchiale \u00e8 la citt\u00e0 di Baghdad, dove si trova la cattedrale di Nostra Signora di Nareg.\nIl territorio \u00e8 suddiviso in 2 parrocchie.\nStoria.\nL'arcieparchia, gi\u00e0 sede di un vicariato patriarcale fin dall'Ottocento, \u00e8 stata eretta il 29 giugno 1954 con la bolla \"Ex quo tempore\" di papa Pio XII, ricavandone il territorio dall'arcieparchia di Mardin degli Armeni, oggi soppressa.\nCronotassi dei vescovi.\nSi omettono i periodi di sede vacante non superiori ai 2 anni o non storicamente accertati.\nStatistiche.\nL'arcieparchia nel 2018 contava 500 battezzati."}
{"id": "500693", "revid": "110157", "url": "https://it.wikipedia.org/wiki?curid=500693", "title": "Arcieparchia di Beirut e Jbeil", "text": "Larcieparchia di Beirut e Jbeil () \u00e8 una sede metropolitana senza suffraganee della Chiesa cattolica greco-melchita in Libano. Nel 2018 contava 200.000 battezzati. \u00c8 retta dall'arcieparca Georges Bacouni.\nTerritorio.\nL'arcieparchia comprende la citt\u00e0 di Beirut, capitale del Libano, e buona parte del Governatorato del Monte Libano.\nSede arcieparchiale \u00e8 la citt\u00e0 di Beirut, dove si trova la cattedrale di Sant'Elia.\nIl territorio \u00e8 suddiviso in 91 parrocchie.\nStoria.\nSede di Jbeil.\nJbeil corrisponde all'antica diocesi bizantina di Byblos, i cui vescovi sono documentati dal IV secolo fino alla met\u00e0 del VI secolo. Dopo non si conosce pi\u00f9 nulla di questa antica sede. In epoca crociata, la citt\u00e0, nota con il nome di Gibel (Giblet) o Zibelet, fu conquistata dagli europei, che vi fondarono una diocesi di rito latino, attestata dalla met\u00e0 del XII secolo fino al termine del secolo successivo.\nDal X al XVIII secolo non si hanno pi\u00f9 notizie di una diocesi di rito bizantino a Jbeil, il cui territorio era incluso in quello dell'eparchia di Beirut. Nel 1724 il patriarcato di Antiochia si divise in due rami, quello greco-ortodosso e quello greco-cattolico (o melchita). Nel patriarcato cattolico si celebrarono diversi sinodi tra il 1724 e il 1790, e in nessuna occasione negli atti sinodali risulta esistere un'eparchia cattolica a Jbeil. Nel sinodo melchita del 1790 fu ridefinito il numero delle diocesi del patriarcato, tra cui non c'era quella di Jbeil.\nTuttavia alcuni documenti menzionano per questo periodo un vescovo di questa sede, Demetrios Kioumgi, consacrato nel 1759 e deceduto nel mese di luglio del 1779. Un altro vescovo, Clemente Tabib, fu consacrato nel gennaio 1789 e mor\u00ec forse nel 1802; di certo non era presente al sinodo patriarcale del 1806. Probabilmente questi vescovi non presero mai possesso della loro sede e non ebbero una vera e propria giurisdizione sul territorio di Jbeil.\nInfatti, ogni tentativo di restaurare la sede di Jbeil trov\u00f2 sempre l'energica opposizione del vescovo di Beirut Ignazio Sarrouf. Nel 1798 il patriarca Agapio III Matar si propose di restaurare l'eparchia e nomin\u00f2 Clemente Badra. Sarrouf si rifiut\u00f2 di accettare tale erezione e si appell\u00f2 alla Santa Sede. Propaganda Fide conferm\u00f2 la creazione della diocesi di Jbeil, ma con la clausola che alla morte di Clemente Badra il territorio sarebbe ritornato a Beirut. Fallirono invece i tentativi di nominare per la sede di Jbeil il vescovo Hanna Ajjoury all'inizio dell'Ottocento.\nCon l'elezione di Agapios Riashi sulla sede di Beirut nel 1828 la situazione giuridica si risolse in via definitiva. Infatti il nuovo vescovo fu riconosciuto con il doppio titolo di \"metropolita di Beirut e di Gibail\". Lo stesso Riashi sottoscrisse esplicitamente con questo titolo gli atti del sinodo patriarcale del 1831, come pure di quelli successivi. Un tentativo del patriarca Massimo III Mazloum di rendere indipendente la sede di Jbeil fall\u00ec per l'opposizione di Riashi, che appell\u00f2 alla Santa Sede.\nLa crisi sorta nel patriarcato dopo la morte di Riashi, fu risolta da papa Leone XIII nel 1881 con la nomina di Meletios Fakak. Nella bolla di nomina si fa esplicita menzione del doppio titolo \"Berytensis et Gibailensis\", che rappresent\u00f2 una conferma ufficiale e definitiva dell'unione delle due sedi.\nSede di Beirut.\nL'eparchia di Beirut \u00e8 un'antica sede bizantina, elevata al rango di arcieparchia con il concilio di Calcedonia nel V secolo.\nL'eparchia greco-cattolica nasce ufficialmente nel 1724, dopo che il patriarcato di Antiochia si era diviso in due rami, quello greco-ortodosso e quello greco-cattolico (o melchita).\nTuttavia gi\u00e0 nel 1701 il vescovo greco di Beirut, Silvestro Dahan, aveva inviato a Roma una professione di fede cattolica, rinnovata l'anno seguente. Quelli erano anni in cui il cattolicesimo faceva grandi progressi tra le file dei greci nelle citt\u00e0 della costa libanese, dove pi\u00f9 radicata era la presenza di cristiani di rito bizantino, e questo soprattutto grazie all'opera missionaria dei gesuiti e dei cappuccini.\nGrande impulso alla diffusione del cattolicesimo a Beirut e nei territori circostanti fu la fondazione dell'ordine basiliano soarita, che agli inizi della loro storia ebbero la maggior parte dei monasteri proprio nel territorio beritense. Apparteneva a questo ordine Athanasios Dahan, vescovo cattolico di Beirut e futuro patriarca, che per primo organizz\u00f2 la nuova diocesi cattolica.\nCon il suo successore Basilios Jelghaf fu costruita la cattedrale su un terreno di propriet\u00e0 dei soariti. Un contenzioso tra l'Ordine e il vescovo Ignace Sarrouf circa la propriet\u00e0 immobiliare della cattedrale costrinse la Santa Sede ad intervenire per dare ragione al vescovo (1784).\nIl vescovo Agapios Riashi fu uno dei pi\u00f9 accesi oppositori all'introduzione del calendario gregoriano voluta dal patriarca Maximos III Mazloum. A Riashi si deve la ricostruzione della cattedrale in forme pi\u00f9 imponenti e con ricche decorazioni interne tra cui un'iconostasi in marmo; questa chiesa fu demolita nel Novecento per esigenza urbanistiche.\nAlla morte di Agapios Riashi nel 1878 la comunit\u00e0 melchita si divise sulla scelta del suo successore. I soariti, che finora aveva dato tutti i vescovi di Beirut e che consideravano la sede come un loro feudo, vivevano un momento difficile e non avevano monaci preparati per l'episcopato. Il patriarca Gregorios II Youssef-Sayour era damasceno ed i melchiti di Beirut temevano che finisse per imporre un vescovo nativo di Damasco. Alla fine ebbe la meglio la Santa Sede, a cui si era fatto ricorso, che con il breve \"Occasione electionis\" di papa Leone XIII del 16 agosto 1881, scelse Meletios Fakak trasferendolo dalla sede di Zahleh e nominandolo \"arcieparca di Beirut e Jbeil\". Fakak fece il suo ingresso solenne solo il 30 settembre 1882; nel frattempo gli abitanti s'erano rassegnati ad accettare un damasceno ed i soariti un vescovo secolare.\nLo stesso breve apostolico rappresent\u00f2 la conferma ufficiale e definitiva del rango metropolitano della sede di Beirut e della sua unione con la sede di Jbeil.\nNel 1969 ha ceduto una porzione di territorio all'arcieparchia di Tripoli.\nCronotassi dei vescovi.\nSi omettono i periodi di sede vacante non superiori ai 2 anni o non storicamente accertati.\nStatistiche.\nL'arcieparchia nel 2018 contava 200.000 battezzati."}
{"id": "500694", "revid": "110157", "url": "https://it.wikipedia.org/wiki?curid=500694", "title": "Diocesi di Bhagalpur", "text": "La diocesi di Bhagalpur (in latino: \"Dioecesis Bhagalpurensis\") \u00e8 una sede della Chiesa cattolica in India suffraganea dell'arcidiocesi di Patna. Nel 2018 contava 90.530 battezzati su 9.864.500 abitanti. \u00c8 retta dal vescovo Kurian Valiakandathil.\nTerritorio.\nLa diocesi comprende il distretto di Bhagalpur nello stato indiano del Bihar, il distretto di Godda nello stato di Jharkhand e le \"thanas\" di Deoghar e Sarawan.\nSede vescovile \u00e8 la citt\u00e0 di Bhagalpur, dove si trova la cattedrale dell'Immacolata Concezione.\nIl territorio si estende su 17.766\u00a0km\u00b2 ed \u00e8 suddiviso in 82 parrocchie.\nStoria.\nLa prefettura apostolica di Bhagalpur fu eretta il 3 agosto 1956 con la bolla \"Etsi hoc tempore\" di papa Pio XII, ricavandone il territorio dalla diocesi di Patna (oggi arcidiocesi).\nL'11 gennaio 1965 la prefettura apostolica \u00e8 stata elevata al rango di diocesi con la bolla \"Cum Dei munere\" di papa Paolo VI. Originariamente era suffraganea dell'arcidiocesi di Calcutta.\nNel 1968 entr\u00f2 a far parte della provincia ecclesiastica dell'arcidiocesi di Ranchi.\nL'8 ottobre 1970 incorpor\u00f2 una porzione di territorio dell'allora diocesi di Patna e poco dopo un'altra porzione di territorio che era appartenuta all'arcidiocesi di Ranchi. Nel 1984 incorpor\u00f2 altre parrocchie che erano appartenute alla stessa diocesi di Patna.\nIl 16 marzo 1999 \u00e8 divenuta suffraganea dell'arcidiocesi di Patna.\nCronotassi dei vescovi.\nSi omettono i periodi di sede vacante non superiori ai 2 anni o non storicamente accertati.\nStatistiche.\nLa diocesi nel 2018 su una popolazione di 9.864.500 persone contava 90.530 battezzati, corrispondenti allo 0,9% del totale."}
{"id": "500696", "revid": "322321", "url": "https://it.wikipedia.org/wiki?curid=500696", "title": "Arcidiocesi di Bhopal", "text": "L'arcidiocesi di Bhopal (in latino: \"Archidioecesis Bhopalensis\") \u00e8 una sede metropolitana della Chiesa cattolica in India. Nel 2018 contava 14.192 battezzati su 5.541.570 abitanti. \u00c8 retta dall'arcivescovo Alangaram Arokia Sebastin Durairaj, S.V.D.\nTerritorio.\nL'arcidiocesi comprende i distretti di Bhopal, Harda, Hoshangabad e Sehore nello stato di Madhya Pradesh in India.\nSede arcivescovile \u00e8 la citt\u00e0 di Bhopal, dove si trova la cattedrale di San Francesco d'Assisi.\nIl territorio si estende su 20.387\u00a0km\u00b2 ed \u00e8 suddiviso in 44 parrocchie.\nLa provincia ecclesiastica di Bhopal, istituita nel 1963, comprende le diocesi suffraganee\nStoria.\nL'arcidiocesi \u00e8 stata eretta il 13 settembre 1963 con la bolla \"Qui divino consilio\" di papa Paolo VI, ricavandone il territorio dalle diocesi di Ajmer e Jaipur (oggi divisa in diocesi di Ajmer e diocesi di Jaipur), di Indore e di Jabalpur.\nIl 29 luglio 1968 ha ceduto una porzione del suo territorio a vantaggio dell'erezione dell'esarcato apostolico di Sagar (oggi eparchia).\nCronotassi dei vescovi.\nSi omettono i periodi di sede vacante non superiori ai 2 anni o non storicamente accertati.\nStatistiche.\nL'arcidiocesi nel 2018 su una popolazione di 5.541.570 persone contava 14.192 battezzati, corrispondenti allo 0,3% del totale."}
{"id": "500697", "revid": "267975", "url": "https://it.wikipedia.org/wiki?curid=500697", "title": "Arcidiocesi di Bia\u0142ystok", "text": "L'arcidiocesi di Bia\u0142ystok (in latino: \"Archidioecesis Bialostocensis\") \u00e8 una sede metropolitana della Chiesa cattolica in Polonia. Nel 2018 contava 342.632 battezzati su 421.094 abitanti. \u00c8 retta dall'arcivescovo J\u00f3zef Guzdek.\nTerritorio.\nL'arcidiocesi comprende la parte centro-orientale del Voivodato della Podlachia.\nSede arcivescovile \u00e8 la citt\u00e0 di Bia\u0142ystok, dove si trova la cattedrale dell'Assunzione di Maria Vergine. Nell'arcidiocesi sorgono anche 2 basiliche minori: la basilica di San Rocco di Bia\u0142ystok e la basilica-santuario della Presentazione della Beata Vergine Maria di R\u00f3\u017canystok.\nIl territorio si estende su 5.500\u00a0km\u00b2 ed \u00e8 suddiviso in 13 decanati e in 115 parrocchie.\nLa provincia ecclesiastica di Bia\u0142ystok, istituita nel 1992, comprende, come suffraganee, le diocesi di Drohiczyn e di \u0141om\u017ca.\nStoria.\nAlla fine della seconda guerra mondiale, l'arcidiocesi di Vilnius si trov\u00f2 divisa dal nuovo confine di stato tra Polonia e Repubblica Socialista Sovietica Lituana. L'arcivescovo Romuald Ja\u0142brzykowski trasfer\u00ec la sede dell'arcidiocesi, il capitolo della cattedrale e il seminario arcivescovile a Bia\u0142ystok e da qui continu\u00f2 a governare la propria arcidiocesi, bench\u00e9 con poteri limitati in Lituania.\nAlla sua morte nel 1955, l'arcidiocesi fu governata da vicari capitolari e amministratori apostolici, residenti a Bia\u0142ystok. Gi\u00e0 in questo periodo la sede era chiamata \"arcidiocesi di Bia\u0142ystok\", perch\u00e9 era vietato l'utilizzo del nome di Vilnius.\nLa diocesi di Bia\u0142ystok \u00e8 stata eretta da papa Giovanni Paolo II il 5 giugno 1991, con i territori polacchi dell'arcidiocesi di Vilnius.\nIl 25 marzo 1992, nell'ambito della riorganizzazione delle diocesi polacche voluta da papa Giovanni Paolo II con la bolla \"Totus tuus Poloniae populus\", \u00e8 stata elevata al rango di arcidiocesi metropolitana.\nCronotassi dei vescovi.\nSi omettono i periodi di sede vacante non superiori ai 2 anni o non storicamente accertati.\nStatistiche.\nL'arcidiocesi nel 2018 su una popolazione di 421.094 persone contava 342.632 battezzati, corrispondenti all'81,4% del totale."}
{"id": "500698", "revid": "92723", "url": "https://it.wikipedia.org/wiki?curid=500698", "title": "Diocesi di Biella", "text": "La diocesi di Biella (in latino: \"Dioecesis Bugellensis\") \u00e8 una sede della Chiesa cattolica in Italia suffraganea dell'arcidiocesi di Vercelli appartenente alla regione ecclesiastica Piemonte. Nel 2018 contava 164.500 battezzati su 176.600 abitanti. \u00c8 retta dal vescovo Roberto Farinella.\nIl patrono della diocesi \u00e8 santo Stefano.\nTerritorio.\nLa diocesi comprende quasi per intero la provincia di Biella e una piccola porzione della provincia di Vercelli. Confina a nord con la diocesi di Novara, a nord, ad est e a sud con l'arcidiocesi di Vercelli, e ad ovest con le diocesi di Ivrea e di Aosta.\nAppartengono alla diocesi i comuni di Biella, Andorno Micca, Benna, Bioglio, Borriana, Callabiana, Camandona, Camburzano, Campiglia Cervo, Candelo, Casapinta, Cavagli\u00e0, Cerreto Castello, Cerrione, Coggiola, Cossato, Crosa, Donato, Dorzano, Gaglianico, Gifflenga, Graglia, Lessona, Magnano, Massazza, Mezzana Mortigliengo, Miagliano, Mongrando, Mosso, Mottalciata, Muzzano, Netro, Occhieppo Inferiore, Occhieppo Superiore, Pettinengo, Piatto, Piedicavallo, Pollone, Ponderano, Portula, Pralungo, Pray, Quaregna, Ronco Biellese, Roppolo, Rosazza, Sagliano Micca, Salussola, San Paolo Cervo, Sala Biellese, Sandigliano, Selve Marcone, Soprana, Sordevolo, Strona, Ternengo, Tollegno, Torrazzo, Trivero, Valdengo, Vallanzengo, Valle Mosso, Valle San Nicolao, Veglio, Verrone, Vigliano Biellese, Villanova Biellese, Viverone, Zimone e Zubiena; e il comune di Carisio in provincia di Vercelli.\nSede vescovile \u00e8 la citt\u00e0 di Biella, dove si trova la cattedrale di Santo Stefano. Nel territorio diocesano sorge anche il santuario di Oropa, basilica minore e meta di frequenti pellegrinaggi; altri celebri santuari alpini sono il santuario di Graglia e il santuario di San Giovanni d'Andorno.\nIl territorio si estende su 804\u00a0km\u00b2 ed \u00e8 suddiviso in 114 parrocchie, raggruppate in 8 vicariati: Citt\u00e0, Cossatese, Pianura, Rovella, Triverese e Valle Sessera, Valle Cervo, Valle Elvo e Serra, Vallestrona.\nStoria.\nIl territorio della diocesi di Biella fu evangelizzato da sant'Eusebio nel IV secolo e fu sempre sottomesso ai vescovi di Vercelli. Tuttavia Biella era sede dell'importante capitolo di santo Stefano, di cui si hanno notizie a partire dal XII secolo.\nIstituita la provincia civile di Biella nell'ambito del Regno di Sardegna, Carlo Emanuele III promosse presso la Santa Sede l'erezione di una nuova diocesi.\nLa diocesi fu eretta da papa Clemente XIV con la bolla \"Praecipua demandati\" del 1\u00ba giugno 1772, ricavandone il territorio dalla diocesi di Vercelli. L'inaugurazione solenne della diocesi fu compiuta il 4 e 5 luglio dello stesso anno dal vescovo di Ivrea Giuseppe Ottavio Pochettini. Originariamente era suffraganea dell'arcidiocesi di Torino.\nPrimo vescovo della nuova diocesi fu Giulio Cesare Viancini, traslato dalla sede di Sassari. Questi trasform\u00f2 il \"seminario della collegiata\" di Santo Stefano, fondato nel 1524 come collegio degli Innocenti o dei Chiantri, in seminario diocesano ed acquist\u00f2 come residenza vescovile il palazzo dei Sapellani, attiguo alla cattedrale.\nIn occasione del riordino delle diocesi piemontesi voluto da Napoleone Bonaparte, la sede biellese fu soppressa da papa Pio VII il 1\u00ba giugno 1803 con il breve \"Gravissimis causis\" ed incorporata nuovamente in Vercelli. Fu ristabilita da papa Pio VII con la bolla \"Beati Petri\" del 17 luglio 1817 e in quell'occasione la diocesi di Biella entr\u00f2 a far parte della nuova provincia ecclesiastica dell'arcidiocesi di Vercelli ed acquis\u00ec l'attuale fisionomia territoriale.\nDopo la restaurazione della diocesi fu nominato vescovo Bernardino Bollati, che nel 1825 celebr\u00f2 il primo sinodo diocesano. Tra i religiosi, anch'essi soppressi durante il periodo napoleonico, ritornarono solo i preti dell'oratorio e i minori francescani. Pi\u00f9 numerose erano invece le congregazioni religiose femminili; nel corso dell'Ottocento si stanziarono in diocesi, tra le altre, le Figlie di Maria Ausiliatrice, le rosminiane e le suore del Cottolengo.\nNonostante l'antico rito eusebiano, proprio dell'arcidiocesi di Vercelli, fosse stato soppresso nel 1575, nella cattedrale di Biella fino agli anni 1980 si \u00e8 conservato l'uso di annunciare all'Epifania la data della Pasqua cantando \"Plebs sancta Deo deserviens\", contenuto in un evangeliario cinquecentesco, che dal rito patriarchino era provenuto al rito eusebiano, al posto del \"Noveritis\" del Pontificale Romanum.\nCronotassi dei vescovi.\nSi omettono i periodi di sede vacante non superiori ai 2 anni o non storicamente accertati.\nStatistiche.\nLa diocesi nel 2018 su una popolazione di 169.000 persone contava 160.000 battezzati, corrispondenti al 94,7% del totale."}
{"id": "500699", "revid": "400694", "url": "https://it.wikipedia.org/wiki?curid=500699", "title": "USS Enterprise (NCC-1701-D)", "text": "La USS \"Enterprise\" NCC-1701-D \u00e8 un'astronave immaginaria appartenente all'universo di \"Star Trek\". \u00c8 la sesta astronave a curvatura della Flotta Stellare a portare questo nome (la settima considerando anche che l'USS Enterprise (NCC-1701) sub\u00ec un pesante restyling \u00e0 met\u00e0 del suo servizio), apparsa nella serie televisiva \",\" nella serie ' e nel film \"Generazioni\". LEnterprise\" D \u00e8 un'astronave di Classe Galaxy entrata in servizio nella seconda parte del XXIV secolo.\nStoria.\nEntrata in servizio nel 2363, l'\"Enterprise\" (o \"Enterprise D\" per distinguerlo dalle altre astronavi con lo stesso nome) \u00e8 la nave portabandiera della Flotta Stellare fino alla sua distruzione avvenuta nel 2371. Durante le missioni operative viene comandata principalmente dal Capitano Jean-Luc Picard, con alcuni periodi di comando del Comandante William Riker e un breve periodo sotto il comando del Capitano Edward Jellico.\nQuesta nave \u00e8 la terza ad appartenere alla Classe Galaxy, le precedenti sono l'astronave prototipo USS \"Galaxy\" e la nave gemella, la USS \"Yamato\". La nave viene commissionata il 4 ottobre 2363 e venne costruita dal Cantiere navale di Utopia Planitia su Marte. \u00c8 una delle pi\u00f9 importanti e pi\u00f9 famose astronavi del XXIV secolo e sotto il comando del Capitano Picard si \u00e8 distinta innumerevoli volte nella storia Federale. L'equipaggio della nave incontra molte specie aliene, tra le quali i Borg, i Q e i Ferengi. L'equipaggio deve affrontare molte situazioni diplomatiche complicate come bloccare i rifornimenti inviati dai Romulani alle sorelle Duras durante la crisi dell'impero Klingon nella loro guerra civile o prevenendo la guerra con i Cardassiani durante la crisi della Nebulosa C5 McAllister. Inoltre affronta diverse tensioni locali nel quadrante Alfa, migliorando la stabilit\u00e0 del quadrante e quindi della Federazione. L'\"Enterprise\" svolge un ruolo cruciale durante l'invasione dei Borg del 2366 dopo la disastrosa Battaglia di Wolf 359.\nDistruzione.\nNel 2371, come visibile nel film \"Generazioni\", le sorelle Duras danneggiarono gravemente l'\"Enterprise D\" avendo scoperto la modulazione degli scudi della nave. L'\"Enterprise D\" comunque riusc\u00ec a danneggiare il vascello delle sorelle Duras e a distruggerlo ma i danni alla nave erano talmente gravi da provocare la rottura del nucleo a curvatura della nave. Per salvare l'equipaggio fu ordinata la separazione della sezione a disco della nave ma l'onda d'urto dovuta all'esplosione del nucleo a curvatura spinse la sezione a disco nell'atmosfera del pianeta Veridiano III. I danni riportati resero inevitabile un atterraggio di emergenza della sezione a disco che rese la nave non riparabile.\nFuturo alternativo.\nIn un futuro alternativo visibile nell'episodio finale di \"Star Trek: The Next Generation\" la \"Enterprise\" D nel 2395 \u00e8 ancora operativa ed \u00e8 comandata dall'Ammiraglio William Riker che ha fatto ammodernare l'astronave aggiungendovi nuove armi, nuovi motori, una nuova gondola di curvatura e un dispositivo di occultamento. Questa linea del tempo alternativa era stata creata da Q per Picard e quindi non viene ritenuto un futuro probabile."}
{"id": "500700", "revid": "72396", "url": "https://it.wikipedia.org/wiki?curid=500700", "title": "Diocesi di Bielsko-\u017bywiec", "text": "La diocesi di Bielsko-\u017bywiec (in latino: \"Dioecesis Bielscensis-Zyviecensis\") \u00e8 una sede della Chiesa cattolica in Polonia suffraganea dell'arcidiocesi di Cracovia. Nel 2018 contava 664.179 battezzati su 764.508 abitanti. \u00c8 retta dal vescovo Roman Pindel.\nTerritorio.\nLa diocesi comprende i distretti di Bielsko-Bia\u0142a, di Cieszyn e di \u017bywiec nella parte meridionale del Voivodato della Slesia.\nSede vescovile \u00e8 la citt\u00e0 di Bielsko-Bia\u0142a, dove si trova la cattedrale di San Nicola. A \u017bywiec si trova la concattedrale della Nativit\u00e0 di Maria Vergine. In diocesi sorgono anche 2 basiliche minori: la basilica della Visitazione della Beata Vergine Maria a Bielsko-Bia\u0142a, e la basilica santuario di San Nicola a Rychwa\u0142d (voivodato della Slesia).\nIl territorio si estende su 3.000\u00a0km\u00b2 ed \u00e8 suddiviso in 22 decanati e in 210 parrocchie.\nStoria.\nLa diocesi \u00e8 stata eretta il 25 marzo 1992 da papa Giovanni Paolo II con la bolla \"Totus tuus Poloniae populus\", ricavandone il territorio dalla diocesi di Katowice (che contestualmente \u00e8 stata elevata al rango di arcidiocesi metropolitana) e dall'arcidiocesi di Cracovia.\nIl 7 ottobre 1993, con la lettera apostolica \"Christifideles dioecesis\", lo stesso papa Giovanni Paolo II ha confermato san Massimiliano Maria Kolbe patrono principale della diocesi, san Giovanni da K\u0119ty e il beato Giovanni Sarkander patroni secondari.\nCronotassi dei vescovi.\nSi omettono i periodi di sede vacante non superiori ai 2 anni o non storicamente accertati.\nStatistiche.\nLa diocesi nel 2018 su una popolazione di 764.508 persone contava 664.179 battezzati, corrispondenti all'86,9% del totale."}
{"id": "500702", "revid": "110157", "url": "https://it.wikipedia.org/wiki?curid=500702", "title": "Diocesi di Bilbao", "text": "La diocesi di Bilbao (in latino: \"Dioecesis Flaviobrigensis\") \u00e8 una sede della Chiesa cattolica in Spagna suffraganea dell'arcidiocesi di Burgos. Nel 2018 contava 1.088.672 battezzati su 1.134.034 abitanti. \u00c8 retta dal vescovo Joseba Segura Etxezarraga.\nTerritorio.\nLa diocesi comprende la provincia di Biscaglia (ad eccezione dell'enclave di Ordu\u00f1a che appartiene alla diocesi di Vitoria) e il municipio di Villaverde de Truc\u00edos, che si trova in Cantabria.\nSede vescovile \u00e8 citt\u00e0 di Bilbao, dove si trova la cattedrale di San Giacomo.\nIl territorio si estende su 2.193\u00a0km\u00b2 ed \u00e8 suddiviso in 296 parrocchie.\nStoria.\nLa diocesi \u00e8 stata eretta il 2 novembre 1949 con la bolla \"Quo commodius\" di papa Pio XII, ricavandone il territorio dalle diocesi di Santander e di Vitoria.\nIl nome latino della diocesi deriva dall'ipotesi, ritenuta oggi poco probabile, che Bilbao occupi il sito dell'antica \"Colonia Flaviobrigensium\".\nCronotassi dei vescovi.\nSi omettono i periodi di sede vacante non superiori ai 2 anni o non storicamente accertati.\nStatistiche.\nLa diocesi nel 2018 su una popolazione di 1.134.034 persone contava 1.088.672 battezzati, corrispondenti al 96,0% del totale."}
{"id": "500703", "revid": "110157", "url": "https://it.wikipedia.org/wiki?curid=500703", "title": "Diocesi di Biloxi", "text": "La diocesi di Biloxi (in latino: \"Dioecesis Biloxiensis\") \u00e8 una sede della Chiesa cattolica negli Stati Uniti d'America suffraganea dell'arcidiocesi di Mobile appartenente alla regione ecclesiastica V (AL, KY, LA, MS, TN). Nel 2018 contava 59.643 battezzati su 822.815 abitanti. \u00c8 retta dal vescovo Louis Frederick Kihneman.\nTerritorio.\nLa diocesi comprende 17 contee nella parte meridionale del Mississippi, negli Stati Uniti: Covington, Forrest, George, Greene, Hancock, Harrison, Jackson, Jefferson Davis, Jones, Lamar, Lawrence, Marion, Pearl River, Perry, Stone, Walthall e Wayne.\nSede vescovile \u00e8 la citt\u00e0 di Biloxi, dove si trova la cattedrale della Nativit\u00e0 della Beata Vergine Maria (\"Nativity of the Blessed Virgin Mary Cathedral\").\nIl territorio si estende su 25.001\u00a0km\u00b2 ed \u00e8 suddiviso in 43 parrocchie, organizzate in 5 decanati.\nStoria.\nLa diocesi \u00e8 stata eretta il 1\u00ba marzo 1977 con la bolla \"Quandoquidem in Nos\" di papa Paolo VI, ricavandone il territorio dalla diocesi di Natchez-Jackson (oggi diocesi di Jackson).\nOriginariamente suffraganea dell'arcidiocesi di New Orleans, il 29 luglio 1980 \u00e8 entrata a far parte della provincia ecclesiastica di Mobile.\nCronotassi dei vescovi.\nSi omettono i periodi di sede vacante non superiori ai 2 anni o non storicamente accertati.\nStatistiche.\nLa diocesi nel 2018 su una popolazione di 822.815 persone contava 59.643 battezzati, corrispondenti al 7,2% del totale."}
{"id": "500704", "revid": "92723", "url": "https://it.wikipedia.org/wiki?curid=500704", "title": "Diocesi di Birmingham", "text": "La diocesi di Birmingham (in latino: \"Dioecesis Birminghamiensis\") \u00e8 una sede della Chiesa cattolica negli Stati Uniti d'America suffraganea dell'arcidiocesi di Mobile appartenente alla regione ecclesiastica V (AL, KY, LA, MS, TN). Nel 2018 contava 104.125 battezzati su 3.072.933 abitanti. \u00c8 retta dal vescovo Steven John Raica.\nTerritorio.\nLa diocesi comprende trentanove contee dell'Alabama, negli Stati Uniti: Bibb, Blount, Calhoun, Chambers, Cherokee, Chilton, Clay, Cleburne, Colbert, Coosa, Cullman, DeKalb, Etowah, Fayette, Franklin, Greene, Hale, Jackson, Jefferson, Lamar, Lauderdale, Lawrence, Limestone, Madison, Marengo, Marion, Marshall, Morgan, Perry, Pickens, Randolph, St. Clair, Shelby, Sumter, Talladega, Tallapoosa, Tuscaloosa, Walker e Winston.\nSede vescovile \u00e8 la citt\u00e0 di Birmingham, dove si trova la cattedrale di San Paolo (\"St. Paul\"). Nel territorio diocesano si trova anche il santuario del Santissimo Sacramento ad Hanceville.\nParrocchie.\nIl territorio si estende su 72.728\u00a0km\u00b2 ed \u00e8 suddiviso in 78 parrocchie.\nStoria.\nLa diocesi \u00e8 stata eretta il 9 dicembre 1969, in seguito alla divisione della diocesi di Mobile-Birmingham, che ha dato origine anche alla diocesi di Mobile.\nOriginariamente suffraganea dell'arcidiocesi di New Orleans, il 29 luglio 1980 \u00e8 entrata a far parte della provincia ecclesiastica dell'arcidiocesi di Mobile.\nCronotassi dei vescovi.\nSi omettono i periodi di sede vacante non superiori ai 2 anni o non storicamente accertati.\nStatistiche.\nLa diocesi nel 2018 su una popolazione di 3.072.933 persone contava 104.125 battezzati, corrispondenti al 3,4% del totale."}
{"id": "500705", "revid": "110157", "url": "https://it.wikipedia.org/wiki?curid=500705", "title": "Diocesi di Bismarck", "text": "La diocesi di Bismarck (in latino: \"Dioecesis Bismarckiensis\") \u00e8 una sede della Chiesa cattolica negli Stati Uniti d'America suffraganea dell'arcidiocesi di Saint Paul e Minneapolis appartenente alla regione ecclesiastica VIII (MN, ND, SD). Nel 2018 contava 60.342 battezzati su 337.606 abitanti. \u00c8 retta dal vescovo David Dennis Kagan.\nTerritorio.\nLa diocesi comprende 23 contee nella parte occidentale dello stato americano del Dakota del Nord: Adams, Billings, Bowman, Burke, Burleigh, Divide, Dunn, Emmons, Golden Valley, Grant, Hettinger, McKenzie, McLean, Mercer, Morton, Mountrail, Oliver, Renville, Sioux, Slope, Stark, Ward e Williams.\nSede vescovile \u00e8 la citt\u00e0 di Bismarck, dove si trova la cattedrale dello Spirito Santo (\"Cathedral of the Holy Spirit\").\nIl territorio si estende su 88.754\u00a0km\u00b2 ed \u00e8 suddiviso in 97 parrocchie.\nStoria.\nLa diocesi \u00e8 stata eretta il 31 dicembre 1909, ricavandone il territorio dalla diocesi di Fargo.\nIl 13 gennaio 2018 in forza del decreto \"Quo aptius\" della Congregazione per i vescovi ha acquisito la parrocchia di Lansford, che precedentemente apparteneva alla diocesi di Fargo.\nCronotassi dei vescovi.\nSi omettono i periodi di sede vacante non superiori ai 2 anni o non storicamente accertati.\nStatistiche.\nLa diocesi nel 2018 su una popolazione di 337.606 persone contava 60.342 battezzati, corrispondenti al 17,9% del totale."}
{"id": "500706", "revid": "92723", "url": "https://it.wikipedia.org/wiki?curid=500706", "title": "Diocesi di Bissau", "text": "La diocesi di Bissau (in latino: \"Dioecesis Bissagensis\") \u00e8 una sede della Chiesa cattolica in Guinea Bissau immediatamente soggetta alla Santa Sede. Nel 2018 contava 172.575 battezzati su 1.099.970 abitanti. \u00c8 retta dal vescovo Jos\u00e9 Lampra C\u00e1.\nTerritorio.\nLa diocesi comprende le seguenti regioni della Guinea-Bissau: Cacheu, Oio, Biombo e Bissau.\nSede vescovile \u00e8 la citt\u00e0 di Bissau, dove si trova la cattedrale di Nostra Signora della Candelaria.\nIl territorio si estende su 11.495\u00a0km\u00b2 ed \u00e8 suddiviso in 27 parrocchie.\nStoria.\nLa missione sui iuris della Guinea portoghese fu eretta il 4 settembre 1940 con la bolla \"Sollemnibus Conventionibus\" di papa Pio XII, ricavandone il territorio dalla diocesi di Santiago di Capo Verde.\nIl 29 aprile 1955 la missione sui iuris fu elevata a prefettura apostolica.\nIl 1\u00ba gennaio 1975 assunse il nome di prefettura apostolica della Guinea Bissau.\nIl 21 marzo 1977 la prefettura apostolica \u00e8 stata elevata a diocesi con la bolla \"Rerum catholicarum\" di papa Paolo VI.\nNel gennaio del 1990 ha ricevuto la visita pastorale di papa Giovanni Paolo II.\nIl 13 marzo 2001 ha ceduto una porzione del suo territorio a vantaggio dell'erezione della diocesi di Bafat\u00e1.\nCronotassi dei vescovi.\nSi omettono i periodi di sede vacante non superiori ai 2 anni o non storicamente accertati.\nStatistiche.\nLa diocesi nel 2018 su una popolazione di 1.099.970 persone contava 172.575 battezzati, corrispondenti al 15,7% del totale."}
{"id": "500707", "revid": "92723", "url": "https://it.wikipedia.org/wiki?curid=500707", "title": "Diocesi di Bom Jesus do Gurgu\u00e9ia", "text": "La diocesi di Bom Jesus do Gurgu\u00e9ia (in latino: \"Dioecesis Boni Iesu a Gurgueia\") \u00e8 una sede della Chiesa cattolica in Brasile suffraganea dell'arcidiocesi di Teresina appartenente alla regione ecclesiastica Nordeste 4. Nel 2018 contava 148.380 battezzati su 183.820 abitanti. \u00c8 retta dal vescovo Marcos Ant\u00f4nio Tavoni.\nTerritorio.\nLa diocesi \u00e8 collocata nello stato brasiliano del Piau\u00ed.\nSede vescovile \u00e8 la citt\u00e0 di Bom Jesus, dove si trova la cattedrale di Nostra Signora delle Grazie (\"Nossa Senhora das Merc\u00eas\").\nIl territorio si estende su 51.543\u00a0km\u00b2 ed \u00e8 suddiviso in 24 parrocchie, con sede nei seguenti comuni: Alvorada do Gurgu\u00e9ia, Avelino Lopes, Barreiras do Piau\u00ed, Bom Jesus, Corrente, Cristal\u00e2ndia do Piau\u00ed, Cristino Castro, Curimat\u00e1, Currais, Gilbu\u00e9s, J\u00falio Borges, Monte Alegre do Piau\u00ed, Morro Cabe\u00e7a no Tempo, Palmeira do Piau\u00ed, Parnagu\u00e1, Reden\u00e7\u00e3o do Gurgu\u00e9ia, Riacho Frio, Santa Filomena, Santa Luz, S\u00e3o Gon\u00e7alo do Gurgu\u00e9ia, Sebasti\u00e3o Barros.\nStoria.\nLa prelatura territoriale di Bom Jesus do Piau\u00ed fu eretta il 18 giugno 1920 con la bolla \"Ecclesiae universae\" di papa Benedetto XV, ricavandone il territorio dalla diocesi di Piau\u00ed (oggi arcidiocesi di Teresina).\nOriginariamente suffraganea dell'arcidiocesi di Bel\u00e9m do Par\u00e1, il 2 dicembre 1921 entr\u00f2 a far parte della provincia ecclesiastica dell'arcidiocesi di S\u00e3o Lu\u00eds do Maranh\u00e3o e il 9 agosto 1952 dell'arcidiocesi di Teresina.\nIl 17 dicembre 1960 ha ceduto una porzione del suo territorio a vantaggio dell'erezione della prelatura territoriale di S\u00e3o Raimundo Nonato (oggi diocesi).\nIl 3 ottobre 1981 in forza della bolla \"Institutionis propositum\" di papa Giovanni Paolo II la prelatura territoriale \u00e8 stata elevata a diocesi e ha assunto il nome attuale.\nCronotassi dei vescovi.\nSi omettono i periodi di sede vacante non superiori ai 2 anni o non storicamente accertati.\nStatistiche.\nLa diocesi nel 2018 su una popolazione di 183.820 persone contava 148.380 battezzati, corrispondenti all'80,7% del totale."}
{"id": "500708", "revid": "92723", "url": "https://it.wikipedia.org/wiki?curid=500708", "title": "Diocesi di Bom Jesus da Lapa", "text": "La diocesi di Bom Jesus da Lapa (in latino: \"Dioecesis Spelaeopolitana a Bono Iesu\") \u00e8 una sede della Chiesa cattolica in Brasile suffraganea dell'arcidiocesi di Vit\u00f3ria da Conquista appartenente alla regione ecclesiastica Nordeste 3. Nel 2018 contava 332.150 battezzati su 416.200 abitanti. \u00c8 retta dal vescovo Jo\u00e3o Santos Cardoso.\nTerritorio.\nLa diocesi comprende 15 comuni nella parte sud-occidentale dello stato brasiliano di Bahia: Bom Jesus da Lapa, Can\u00e1polis, Carinhanha, Cocos, Coribe, Correntina, Feira da Mata, Jaborandi, Paratinga, Santa Maria da Vit\u00f3ria, Santana, S\u00e3o F\u00e9lix do Coribe, Serra do Ramalho, Serra Dourada e S\u00edtio do Mato.\nSede vescovile \u00e8 la citt\u00e0 di Bom Jesus da Lapa, dove si trova la pro-cattedrale del Buon Ges\u00f9. Nel 2004 sono iniziati i lavori di costruzione della cattedrale.\nIl territorio si estende su 56.300\u00a0km\u00b2 ed \u00e8 suddiviso in 18 parrocchie.\nStoria.\nLa diocesi \u00e8 stata eretta il 22 luglio 1962 con la bolla \"Christi Ecclesia\" di papa Giovanni XXIII, ricavandone il territorio dalle diocesi di Barra e di Caetit\u00e9.\nOriginariamente suffraganea dell'arcidiocesi di San Salvador di Bahia, il 16 gennaio 2002 \u00e8 entrata a far parte della provincia ecclesiastica dell'arcidiocesi di Vit\u00f3ria da Conquista.\nCronotassi dei vescovi.\nSi omettono i periodi di sede vacante non superiori ai 2 anni o non storicamente accertati.\nStatistiche.\nLa diocesi nel 2018 su una popolazione di 416.200 persone contava 332.150 battezzati, corrispondenti al 79,8% del totale."}
{"id": "500709", "revid": "110157", "url": "https://it.wikipedia.org/wiki?curid=500709", "title": "Eparchia di Bijnor", "text": "Leparchia di Bijnor (in latino: \"Eparchia Biinorensis\") \u00e8 una sede della Chiesa cattolica siro-malabarese in India, suffraganea dell'arcidiocesi di Agra. Nel 2018 contava 4.292 battezzati su 10.712.980 abitanti. \u00c8 retta dall'eparca Vincent Nellaiparambil.\nTerritorio.\nL'eparchia comprende il distretto di Bijnor (esclusa la parte chiamata Dhampar) nello stato di Uttar Pradesh e i distretti di Pauri Garhwal, Rudraprayag, Tehri Garhwal, Chamoli e Uttarkashi, nonch\u00e9 parte del distretto di Haridwar nello stato di Uttarakhand in India.\nSede eparchiale \u00e8 la citt\u00e0 di Kotdwara, dove si trova la cattedrale di San Giuseppe.\nIl territorio si estende su 33.819\u00a0km\u00b2 ed \u00e8 suddiviso in 36 parrocchie.\nStoria.\nL'esarcato apostolico di Bijnor \u00e8 stato eretto il 23 marzo 1972 con la bolla \"In beatorum apostolorum\" di papa Paolo VI, ricavandone il territorio dalla diocesi di Meerut.\nIl 26 febbraio 1977 l'esarcato \u00e8 stato elevato al rango di eparchia con la bolla \"Quae cum Romano\" dello stesso papa Paolo VI.\nCronotassi dei vescovi.\nSi omettono i periodi di sede vacante non superiori ai 2 anni o non storicamente accertati.\nStatistiche.\nL'eparchia nel 2018 su una popolazione di 10.712.980 persone contava 4.292 battezzati, corrispondenti allo 0,0% del totale."}
{"id": "500710", "revid": "7336", "url": "https://it.wikipedia.org/wiki?curid=500710", "title": "Triangolazione geodetica", "text": ""}
{"id": "500711", "revid": "110157", "url": "https://it.wikipedia.org/wiki?curid=500711", "title": "Arcidiocesi di Blantyre", "text": "Larcidiocesi di Blantyre (in latino: \"Archidioecesis Blantyrensis\") \u00e8 una sede metropolitana della Chiesa cattolica in Malawi. Nel 2018 contava 1.721.490 battezzati su 3.554.435 abitanti. \u00c8 retta dall'arcivescovo Thomas Luke Msusa, S.M.M.\nTerritorio.\nL'arcidiocesi comprende 7 distretti della Regione Meridionale del Malawi: Mwanza, Neno, Blantyre, Chiradzulu, Thyolo, Mulanje e Phalombe.\nSede arcivescovile \u00e8 la citt\u00e0 di Blantyre, dove si trova la cattedrale di Nostra Signora della Sapienza (\"Limbe Cathedral of Our Lady of Wisdom\").\nIl territorio si estende su 9.166\u00a0km\u00b2 ed \u00e8 suddiviso in 41 parrocchie.\nProvincia ecclesiastica.\nLa provincia ecclesiastica di Blantyre, istituita nel 1959, comprende le seguenti suffraganee:\nStoria.\nLa prefettura apostolica dello Shire fu eretta il 3 dicembre 1903, ricavandone il territorio dal vicariato apostolico di Nyassa (oggi arcidiocesi di Lilongwe).\nIl 14 aprile 1908 la prefettura apostolica fu elevata a vicariato apostolico con il breve \"In persona Principis Apostolorum\" di papa Pio X.\nIl 15 maggio 1952 cedette una porzione del suo territorio a vantaggio dell'erezione del vicariato apostolico di Zomba (oggi diocesi) e contestualmente, in forza del decreto \"Cum in Nyassaland\" di Propaganda Fide, cambi\u00f2 il proprio nome in vicariato apostolico di Blantyre.\nIl 25 aprile 1959 il vicariato apostolico \u00e8 stato elevato al rango di arcidiocesi metropolitana con la bolla \"Cum christiana fides\" di papa Giovanni XXIII.\nIl 22 marzo 1965 ha ceduto un'altra porzione di territorio a vantaggio dell'erezione della diocesi di Chikwawa.\nNel maggio 1989 l'arcidiocesi ha ricevuto la visita pastorale di papa Giovanni Paolo II.\nCronotassi dei vescovi.\nSi omettono i periodi di sede vacante non superiori ai 2 anni o non storicamente accertati.\nStatistiche.\nL'arcidiocesi nel 2018 su una popolazione di 3.554.435 persone contava 1.721.490 battezzati, corrispondenti al 48,4% del totale."}
{"id": "500712", "revid": "92723", "url": "https://it.wikipedia.org/wiki?curid=500712", "title": "Diocesi di Bellary", "text": "La diocesi di Bellary (in latino: \"Dioecesis Bellaryensis\") \u00e8 una sede della Chiesa cattolica in India suffraganea dell'arcidiocesi di Bangalore. Nel 2018 contava 33.891 battezzati su 6.475.386 abitanti. \u00c8 retta dal vescovo Henry D'Souza.\nTerritorio.\nLa diocesi comprende i distretti di Bellary, Davanagere, Koppal, Gulbarga e Raichur nello stato di Karnataka in India.\nSede vescovile \u00e8 la citt\u00e0 di Bellary, dove si trova la cattedrale di Sant'Antonio.\nIl territorio \u00e8 suddiviso in 49 parrocchie.\nStoria.\nLa missione sui iuris di Bellary fu eretta il 15 giugno 1928 con il breve \"Venerabilis frater\" di papa Pio XI, ricavandone il territorio dalla diocesi di arcidiocesi di Hyderabad (oggi arcidiocesi) e dall'arcidiocesi di Madras (oggi arcidiocesi di Madras e Mylapore).\nIl 10 marzo 1949 la missione sui iuris fu elevata a diocesi con la bolla \"Apostolica Sedes\" di papa Pio XII.\nOriginariamente suffraganea dell'arcidiocesi di Madras, il 19 settembre 1953 \u00e8 entrata a far parte della provincia ecclesiastica di Bangalore.\nIl 24 giugno 2005 ha ceduto una porzione del suo territorio a vantaggio dell'erezione della diocesi di Gulbarga.\nCronotassi dei vescovi.\nSi omettono i periodi di sede vacante non superiori ai 2 anni o non storicamente accertati.\nStatistiche.\nLa diocesi nel 2018 su una popolazione di 6.475.386 persone contava 33.891 battezzati, corrispondenti allo 0,5% del totale."}
{"id": "500713", "revid": "7336", "url": "https://it.wikipedia.org/wiki?curid=500713", "title": "Triangolazione topografica", "text": ""}
{"id": "500714", "revid": "92723", "url": "https://it.wikipedia.org/wiki?curid=500714", "title": "Arcidiocesi di Bloemfontein", "text": "Larcidiocesi di Bloemfontein (in latino: \"Archidioecesis Bloemfonteinensis\") \u00e8 una sede metropolitana della Chiesa cattolica in Sudafrica. Nel 2018 contava 125.560 battezzati su 796.275 abitanti. \u00c8 retta dall'arcivescovo Zolile Peter Mpambani, S.C.I.\nTerritorio.\nL'arcidiocesi si trova nella provincia sudafricana di Free State, e comprende le seguenti localit\u00e0: Bloemfontein, Boshof, Botshabelo, Brandfort, Bultfontein, Dealesville, Dewetsdorp, Edenburg, Excelsior, Fauresmith, Hertzogville, Hobhouse, Jacobsdal, Koffiefontein, Luckhoff, Marseilles, Petrusburg, Phillipolis, Redderburg, Smithfield, Thaba Nchu, Trompsburg, Tweespruit, Verkeerdevlei, Wepener, Zastron, e parte di Ladybrand e Hoopstad.\nSede arcivescovile \u00e8 la citt\u00e0 di Bloemfontein, dove si trova la cattedrale del Sacro Cuore di Ges\u00f9.\nIl territorio si estende su 64.393\u00a0km\u00b2 ed \u00e8 suddiviso in 49 parrocchie.\nProvincia ecclesiastica.\nLa provincia ecclesiastica di Bloemfontein, istituita nel 1951, comprende le seguenti suffraganee:\nStoria.\nL'arcidiocesi \u00e8 stata eretta l'11 gennaio 1951 con la bolla \"Suprema Nobis\" di papa Pio XII, ricavandone il territorio dai vicariati apostolici di Aliwal (oggi diocesi) e di Kimberley nell'Africa meridionale (oggi diocesi di Kimberley).\nIl 5 giugno 2007 la diocesi di Gaborone \u00e8 divenuta suffraganea dell'arcidiocesi di Pretoria, lasciando la provincia ecclesiastica di Bloemfontein.\nCronotassi dei vescovi.\nSi omettono i periodi di sede vacante non superiori ai 2 anni o non storicamente accertati.\nStatistiche.\nL'arcidiocesi nel 2018 su una popolazione di 796.275 persone contava 125.560 battezzati, corrispondenti al 15,8% del totale."}
{"id": "500715", "revid": "92723", "url": "https://it.wikipedia.org/wiki?curid=500715", "title": "Diocesi di Blois", "text": "La diocesi di Blois (in latino: \"Dioecesis Blesensis\") \u00e8 una sede della Chiesa cattolica in Francia suffraganea dell'arcidiocesi di Tours. Nel 2018 contava 183.250 battezzati su 334.700 abitanti. \u00c8 retta dal vescovo Jean-Pierre Batut.\nTerritorio.\nLa diocesi comprende il dipartimento francese del Loir-et-Cher.\nSede vescovile \u00e8 la citt\u00e0 di Blois, dove si trova la cattedrale di San Luigi.\nIl territorio si estende su 6.422\u00a0km\u00b2 ed \u00e8 suddiviso in 293 parrocchie, raggruppate in 5 decanati.\nStoria.\nIl progetto di erigere una diocesi a Blois risaliva gi\u00e0 alla seconda met\u00e0 del XVI secolo, a causa della vastit\u00e0 della diocesi di Chartres, che comprendeva oltre 900 parrocchie e circa 400.000 abitanti. Nel 1573 e nel 1576 la cittadinanza aveva rivolt\u00f2 al re Carlo IX e poi agli Stati generali la richiesta di avere una propria diocesi, richieste che tuttavia non furono accolte.\nQuesti progetti trovarono un loro esito positivo verso la fine del XVII secolo. La diocesi fu eretta il 25 giugno 1697 con la bolla \"In sacra beati\" di papa Innocenzo XII, ricavandone il territorio dalla diocesi di Chartres. Originariamente era suffraganea dell'arcidiocesi di Parigi.\nPrimo vescovo fu David-Nicolas Bertier, che era vicario generale di Chartres. Fu eretta a cattedrale la chiesa di San Solemno, dedicata in questa occasione a San Luigi, edificio risalente al XII secolo, ma ricostruito pi\u00f9 volte, l'ultima qualche anno prima dell'erezione della diocesi.\nLa diocesi comprendeva 192 parrocchie, suddivise in 3 arcidiaconati (Blois, Vend\u00f4me e Ch\u00e2teaudun) e 16 decanati. All'insorgere della rivoluzione, la diocesi comprendeva anche: 3 abbazie benedettine (Saint-Laumer a Blois, Sainte-Trinit\u00e9 a Vend\u00f4me e Notre-Dame a Pontlevoy), l'abbazia agostiniana Notre-Dame a Blois, quella premostratense Sainte-Trinit\u00e9 o Saint-Sauveur a Authon e quella cistercense Sainte-Marie-de-l'Aum\u00f4ne a La Colombe.\nIn seguito al concordato con la bolla \"Qui Christi Domini\" di papa Pio VII del 29 novembre 1801 la diocesi fu soppressa e il suo territorio incorporato in quello della diocesi di Orl\u00e9ans. Il vescovo Alexandre de Lauzi\u00e8res de Th\u00e9mines fu uno dei pi\u00f9 strenui oppositori del concordato, non si dimise, come impostogli dal papa, e dovette riparare in esilio, senza riuscire mai pi\u00f9 a fare ritorno in Francia (mor\u00ec a Bruxelles nel 1829).\nNel giugno 1817 fra Santa Sede e governo francese fu stipulato un nuovo concordato, cui fece seguito il 27 luglio la bolla \"Commissa divinitus\", con la quale il papa restaurava la sede di Blois. Fu nominato anche un nuovo vescovo, Jean-Fran\u00e7ois Martin de Boisville. Tuttavia, poich\u00e9 il Parlamento di Parigi non ratific\u00f2 il concordato, l'erezione della diocesi e la nomina del vescovo non ebbero effetto.\nIl 6 ottobre 1822 la diocesi fu definitivamente ristabilita in virt\u00f9 della bolla \"Paternae charitatis\" di papa Pio VII, ricavandone il territorio dalla stessa diocesi di Orl\u00e9ans. Rispetto all'antica diocesi dell\"'ancien r\u00e9gime\", la nuova comprendeva parrocchie che erano appartenute alle diocesi di Orl\u00e9ans e di Le Mans, e alle arcidiocesi di Tours e di Bourges.\nIl vescovo eletto Boisville fu trasferito alla sede di Digione, mentre fu nominato nuovo vescovo Philippe-Fran\u00e7ois Sausin, vicario generale di Valence. Questi istitu\u00ec il seminario diocesano e si adoper\u00f2 per far rientrare lo scisma della \"Petite \u00c9glise\", causata dalla dissidenza del vescovo Lauzi\u00e8res de Th\u00e9mines.\nIl 9 ottobre 1966 la diocesi divenne suffraganea dell'arcidiocesi di Bourges. L'8 dicembre 2002 \u00e8 entrata a far parte della provincia ecclesiastica dell'arcidiocesi di Tours.\nCronotassi dei vescovi.\nSi omettono i periodi di sede vacante non superiori ai 2 anni o non storicamente accertati.\nStatistiche.\nLa diocesi nel 2018 su una popolazione di 334.700 persone contava 183.250 battezzati, corrispondenti al 53,8% del totale."}
{"id": "500716", "revid": "1935652", "url": "https://it.wikipedia.org/wiki?curid=500716", "title": "Diocesi di Balasore", "text": "La diocesi di Balasore (in latino: \"Dioecesis Balasorensis\") \u00e8 una sede della Chiesa cattolica in India suffraganea dell'arcidiocesi di Cuttack-Bhubaneswar. Nel 2018 contava 24.896 battezzati su 9.184.007 abitanti. La sede \u00e8 vacante.\nTerritorio.\nLa diocesi comprende i distretti di Balasore, Bhadrak, Mayurbhanj e Keonjhar nello stato di Orissa in India.\nSede vescovile \u00e8 la citt\u00e0 di Balasore, dove si trova la cattedrale di Cristo Re.\nIl territorio si estende su 28.118\u00a0km\u00b2 ed \u00e8 suddiviso in 39 parrocchie.\nStoria.\nLa prefettura apostolica di Balasore fu eretta l'8 giugno 1968 con la bolla \"Rerum condicio catholicarum\" di papa Paolo VI, ricavandone il territorio dall'arcidiocesi di Calcutta.\nIl 18 dicembre 1989 la prefettura apostolica \u00e8 stata elevata a diocesi con la bolla \"Opportunum sane\" di papa Giovanni Paolo II.\nCronotassi dei vescovi.\nSi omettono i periodi di sede vacante non superiori ai 2 anni o non storicamente accertati.\nStatistiche.\nLa diocesi nel 2018 su una popolazione di 9.184.007 persone contava 24.896 battezzati, corrispondenti allo 0,3% del totale."}
{"id": "500720", "revid": "1305772", "url": "https://it.wikipedia.org/wiki?curid=500720", "title": "G-funk", "text": "Il G-funk (o gangsta-funk) \u00e8 un sottogenere della musica hip hop nato dal gangsta rap della West Coast, all'inizio degli anni novanta.\nLargamente derivato dal rallentamento del tempo nella musica funk, incorpora sintetizzatori multilinea e melodici, groove lento ed ipnotico, bassi profondi, voci femminili di sottofondo e diffuso campionamento del P-funk. A questo va aggiunto, diversamente da altre realt\u00e0 rap del periodo come gli EPMD o la The Bomb Squad che utilizzavano pesantemente il campionamento, che G-funk spesso ha utilizzato solo uno o due campionamenti per brano.\nIl genere \u00e8 stato inoltre caratterizzato da un generale edonismo nei temi delle liriche, inclusi violenza, sesso, abuso di stupefacenti, che sacrificavano la complessit\u00e0 delle liriche a vantaggio della chiarezza e della cadenza ritmica. Il G-funk divent\u00f2 il principale sottogenere dell'hip hop per circa quattro anni, dalla pubblicazione del disco di debutto di Dr. Dre \"The Chronic\", nel 1992, al collasso della storica etichetta di Los Angeles Death Row Records nel 1996, anno della morte di Tupac Shakur e dell'arresto di Suge Knight.\nOrigini.\nVi sono state numerose discussioni su chi potesse avere il titolo di creatore del G-Funk. Il brano \"Deep Cover\", registrato da Dr. Dre nel 1992 (in cui fa anche la sua prima comparsa Snoop Dogg), \u00e8 il primo singolo che veramente rispecchi tutti gli elementi distintivi del genere. Tuttavia in molti sostengono che il vero creatore sia il produttore degli Above The Law, Cold 187um anche noto come Big Hutch. Gli N.W.A e gli Above The Law all'inizio degli anni novanta erano entrambi sotto contratto con la Ruthless e in diversi ritengono che Dr. Dre copi\u00f2 le sonorit\u00e0 per il suo debutto da solista \"The Chronic\" dall'album \"Black Mafia Life\" degli Above The Law.\nArtisti che, durante la met\u00e0 degli anni novanta, pi\u00f9 hanno contribuito ad estendere il G-funk sono stati Warren G, DJ Quik, Nate Dogg, Daz Dillinger, Soopafly e Battlecat.\nGli album pionieri del genere sono considerati \"Doggystyle\" di Snoop Dogg, \"The Chronic\" di Dr. Dre e \"Regulate...G Funk Era\" di Warren G.\nCritiche.\nPrima del successo di \"The Chronic\", la maggior parte dei gruppi Hip hop (Public Enemy, Native Tongues, ecc.) trattavano argomenti come l'abuso di droghe, il razzismo e la povert\u00e0 da un punto di vista sociale e costruttivo. Durante la cosiddetta \"G-funk era\" invece quasi tutti i rapper seguirono i canoni del gangsta rap, trattando temi come sparatorie, spaccio di droga o sfruttamento della prostituzione e vantandosi delle loro personali esperienze. Il gangsta rap grazie al \"sound\" orecchiabile del G-funk acquis\u00ec cos\u00ec diffusione su larga scala. L'insieme di questi fattori porta i puristi dell'Hip hop a criticare tale sottogenere; per esempio, nel 1994, Common pubblica l'album \"Resurrection\" in cui \u00e8 contenuto il brano \"I Used To Love H.E.R.\", in cui egli descrive i sentimenti attinenti al pi\u00f9 puro Hip hop. \u00c8 proprio questa disillusione nei confronti del mainstream rap che spinge molti critici ad avvicinarsi a nuove realt\u00e0, ed in particolare ad apprezzare dischi come \"Enta Da Stage\" dei Black Moon, \"Enter the Wu-Tang (36 Chambers)\" del Wu-Tang Clan, Illmatic di Nas, \"Ready to Die\" di The Notorious B.I.G. e molti altri. Ci\u00f2 ha contribuito ad una vera rinascita dell'East Coast rap.\nNonostante le critiche, dischi G-funk come \"It's On (&lt;del&gt;Dr. Dre&lt;/del&gt;) 187um Killa\", \"The Chronic\", \"Doggystyle\", \"Regulate...G Funk Era\", \"Dogg Food\", \"All Eyez On Me\" o \"Safe+Sound\", oltre ad aver venduto moltissime copie, sono tuttora considerati classici."}
{"id": "500721", "revid": "92723", "url": "https://it.wikipedia.org/wiki?curid=500721", "title": "Diocesi di Blumenau", "text": "La diocesi di Blumenau (in latino: \"Dioecesis Florumpratensis\") \u00e8 una sede della Chiesa cattolica in Brasile suffraganea dell'arcidiocesi di Florian\u00f3polis appartenente alla regione ecclesiastica Sul 4. Nel 2018 contava 479.650 battezzati su 708.700 abitanti. \u00c8 retta dal vescovo Rafael Biernaski.\nTerritorio.\nLa diocesi comprende 13 comuni nella parte orientale dello stato brasiliano di Santa Catarina: Blumenau, Balne\u00e1rio Pi\u00e7arras, Benedito Novo, Doutor Pedrinho, Gaspar, Ilhota, Indaial, Luiz Alves, Navegantes, Penha, Pomerode, Rio dos Cedros e Timb\u00f3.\nSede vescovile \u00e8 la citt\u00e0 di Blumenau, dove si trova la cattedrale di San Paolo apostolo.\nIl territorio si estende su una superficie di 3.835\u00a0km\u00b2 ed \u00e8 suddiviso in 41 parrocchie.\nStoria.\nLa diocesi \u00e8 stata eretta il 19 aprile 2000 con la bolla \"Venerabiles Fratres\" di papa Giovanni Paolo II, ricavandone il territorio dall'arcidiocesi di Florian\u00f3polis e dalle diocesi di Joinville e di Rio do Sul.\nCronotassi dei vescovi.\nSi omettono i periodi di sede vacante non superiori ai 2 anni o non storicamente accertati.\nStatistiche.\nLa diocesi nel 2018 su una popolazione di 708.700 persone contava 479.650 battezzati, corrispondenti al 67,7% del totale."}
{"id": "500722", "revid": "92723", "url": "https://it.wikipedia.org/wiki?curid=500722", "title": "Diocesi di Bambari", "text": "La diocesi di Bambari (in latino: \"Dioecesis Bambaritana\") \u00e8 una sede della Chiesa cattolica nella Repubblica Centrafricana suffraganea dell'arcidiocesi di Bangui. Nel 2018 contava 115.150 battezzati su 443.265 abitanti. \u00c8 retta dal vescovo Richard Appora, O.P.\nTerritorio.\nLa diocesi comprende le prefetture di Haute-Kotto, Ouaka e Vakaga nella Repubblica Centrafricana.\nSede vescovile \u00e8 la citt\u00e0 di Bambari, dove si trova la cattedrale di San Giuseppe.\nIl territorio si estende su 173.000\u00a0km\u00b2 ed \u00e8 suddiviso in 12 parrocchie.\nStoria.\nLa diocesi \u00e8 stata eretta il 18 dicembre 1965 con la bolla \"In vitae naturalis\" di papa Paolo VI, ricavandone il territorio dall'arcidiocesi di Bangui.\nCronotassi dei vescovi.\nSi omettono i periodi di sede vacante non superiori ai 2 anni o non storicamente accertati.\nStatistiche.\nLa diocesi nel 2018 su una popolazione di 443.265 persone contava 115.150 battezzati, corrispondenti al 26,0% del totale."}
{"id": "500723", "revid": "110157", "url": "https://it.wikipedia.org/wiki?curid=500723", "title": "Diocesi di Bomadi", "text": "La diocesi di Bomadi (in latino: \"Dioecesis Bomadiensis\") \u00e8 una sede della Chiesa cattolica in Nigeria suffraganea dell'arcidiocesi di Benin City. Nel 2017 contava 38.180 battezzati su 3.062.000 abitanti. \u00c8 retta dal vescovo Hyacinth Oroko Egbebo, M.S.P.\nTerritorio.\nLa diocesi comprende per intero lo stato di Bayelsa, e in parte quelli di Rivers e del Delta nel sud della Nigeria.\nSede vescovile \u00e8 la citt\u00e0 di Bomadi, dove si trova la cattedrale di Nostra Signora delle Acque (\"Our Lady of the Waters\").\nIl territorio \u00e8 suddiviso in 24 parrocchie.\nStoria.\nLa missione sui iuris di Bomadi fu eretta il 17 marzo 1991, ricavandone il territorio dalle diocesi di Port Harcourt e di Warri.\nIl 15 dicembre 1995 la missione sui iuris \u00e8 stata elevata a vicariato apostolico con la bolla \"Ex quo sex\" di papa Giovanni Paolo II.\nIl 21 settembre 2017 il vicariato apostolico \u00e8 stato elevato al rango di diocesi in forza della bolla \"Quam indefatigatus\" di papa Francesco.\nCronotassi dei vescovi.\nSi omettono i periodi di sede vacante non superiori ai 2 anni o non storicamente accertati.\nStatistiche.\nLa diocesi nel 2017 su una popolazione di 3.062.000 persone contava 38.180 battezzati, corrispondenti all'1,2% del totale."}
{"id": "500724", "revid": "110157", "url": "https://it.wikipedia.org/wiki?curid=500724", "title": "Diocesi di Bondoukou", "text": "La diocesi di Bondoukou (in latino: \"Dioecesis Bondukuensis\") \u00e8 una sede della Chiesa cattolica in Costa d'Avorio suffraganea dell'arcidiocesi di Bouak\u00e9. Nel 2018 contava 136.275 battezzati su 943.760 abitanti. \u00c8 retta dal vescovo Bruno Essoh Yedoh.\nTerritorio.\nLa diocesi comprende l'intera regione di Zanzan, nella parte nord-orientale della Costa d'Avorio.\nSede vescovile \u00e8 la citt\u00e0 di Bondoukou, dove si trova la cattedrale di Sant'Odilia.\nIl territorio si estende su 40.000\u00a0km\u00b2 ed \u00e8 suddiviso in 24 parrocchie.\nStoria.\nLa diocesi \u00e8 stata eretta il 3 luglio 1987 con la bolla \"Qui benignissimo Dei consilio\" di papa Giovanni Paolo II, ricavandone il territorio dalla diocesi di Abengourou.\nOriginariamente suffraganea dell'arcidiocesi di Abidjan, il 19 dicembre 1994 \u00e8 entrata a far parte della provincia ecclesiastica dell'arcidiocesi di Bouak\u00e9.\nCronotassi dei vescovi.\nSi omettono i periodi di sede vacante non superiori ai 2 anni o non storicamente accertati.\nStatistiche.\nLa diocesi nel 2018 su una popolazione di 943.760 persone contava 136.275 battezzati, corrispondenti al 14,4% del totale."}
{"id": "500725", "revid": "92723", "url": "https://it.wikipedia.org/wiki?curid=500725", "title": "Diocesi di Bangued", "text": "La diocesi di Bangued (in latino: \"Dioecesis Banguedensis\") \u00e8 una sede della Chiesa cattolica nelle Filippine suffraganea dell'arcidiocesi di Nueva Segovia. Nel 2018 contava 238.820 battezzati su 275.749 abitanti. \u00c8 retta dal vescovo Leopoldo Corpuz Jaucian, S.V.D.\nTerritorio.\nLa diocesi comprende la provincia filippina di Abra.\nSede vescovile \u00e8 la citt\u00e0 di Bangued, dove si trova la cattedrale di San Giacomo Maggiore.\nIl territorio si estende su 3.975\u00a0km\u00b2 ed \u00e8 suddiviso in 24 parrocchie.\nStoria.\nLa prelatura territoriale di Bangued fu eretta il 12 giugno 1955 con la bolla \"Cum misericos\" di papa Pio XII, ricavandone il territorio dall'arcidiocesi di Nueva Segovia.\nIl 15 novembre 1982 la prelatura territoriale \u00e8 stata elevata a diocesi con la bolla \"Cum Decessores\" di papa Giovanni Paolo II.\nCronotassi dei vescovi.\nSi omettono i periodi di sede vacante non superiori ai 2 anni o non storicamente accertati.\nStatistiche.\nLa diocesi nel 2018 su una popolazione di 275.749 persone contava 238.820 battezzati, corrispondenti all'86,6% del totale."}
{"id": "500726", "revid": "92723", "url": "https://it.wikipedia.org/wiki?curid=500726", "title": "Vicariato apostolico di Bengasi", "text": "Il vicariato apostolico di Bengasi (in latino: \"Vicariatus Apostolicus Berenicensis\") \u00e8 una sede della Chiesa cattolica in Libia immediatamente soggetta alla Santa Sede. Nel 2020 contava 515 battezzati su 1.502.430 abitanti. La sede \u00e8 vacante.\nTerritorio.\nIl vicariato apostolico comprende la citt\u00e0 di Bengasi.\nIl territorio \u00e8 suddiviso in 4 parrocchie.\nStoria.\nIl vicariato apostolico di Cirenaica fu eretto il 3 febbraio 1927 con il breve \"Divinitus Nobis\" di papa Pio XI, ricavandone il territorio dal vicariato apostolico della Libia, che contestualmente assunse il nome di vicariato apostolico della Tripolitania (oggi vicariato apostolico di Tripoli).\nIl 22 giugno 1939 ha ceduto una porzione del suo territorio a vantaggio dell'erezione del vicariato apostolico di Derna e contestualmente ha assunto il nome attuale.\nIl 21 settembre 1970 l'allora vicario apostolico, Giustino Pastorino, fu espulso e fece rientro in Italia stabilendosi a Genova. Il 10 marzo 1997 la ripresa dei rapporti diplomatici tra la Santa Sede e il governo di Mu\u02bfammar Gheddafi permise la nomina del nuovo vicario, Sylvester Carmel Magro, gi\u00e0 vicario delegato a Tripoli, che ebbe il permesso di stabilirsi in citt\u00e0.\nDal 5 febbraio 2017 all'8 dicembre 2019 il vicariato \u00e8 stato retto dal vicario apostolico di Tripoli in qualit\u00e0 di amministratore apostolico.\nCronotassi dei vescovi.\nSi omettono i periodi di sede vacante non superiori ai 2 anni o non storicamente accertati.\nStatistiche.\nIl vicariato apostolico nel 2020 su una popolazione di 1.502.430 persone contava 515 battezzati, corrispondenti allo 0,0% del totale."}
{"id": "500727", "revid": "110157", "url": "https://it.wikipedia.org/wiki?curid=500727", "title": "Diocesi di Bangassou", "text": "La diocesi di Bangassou (in latino: \"Dioecesis Bangassuensis\") \u00e8 una sede della Chiesa cattolica nella Repubblica Centrafricana suffraganea dell'arcidiocesi di Bangui. Nel 2018 contava 87.915 battezzati su 465.170 abitanti. \u00c8 retta dal vescovo Juan-Jos\u00e9 Aguirre Mu\u00f1oz, M.C.C.I.\nTerritorio.\nLa diocesi comprende le prefetture di Haut-Mbomou e Mbomou nella Repubblica Centrafricana.\nSede vescovile \u00e8 la citt\u00e0 di Bangassou, dove si trova la cattedrale di San Pietro Claver.\nIl territorio si estende su 134.284\u00a0km\u00b2 ed \u00e8 suddiviso in 11 parrocchie.\nStoria.\nLa prefettura apostolica di Bangassou fu eretta il 14 giugno 1954 con la bolla \"Cum pro certo\" di papa Pio XII, ricavandone il territorio dal vicariato apostolico di Bangui (oggi arcidiocesi).\nIl 10 febbraio 1964 la prefettura apostolica \u00e8 stata elevata a diocesi con la bolla \" Quod sacri Evangelii\" di papa Paolo VI.\nIl 18 dicembre 2004 ha ceduto una porzione del suo territorio a vantaggio dell'erezione della diocesi di Alindao.\nCronotassi dei vescovi.\nSi omettono i periodi di sede vacante non superiori ai 2 anni o non storicamente accertati.\nStatistiche.\nLa diocesi nel 2018 su una popolazione di 465.170 persone contava 87.915 battezzati, corrispondenti al 18,9% del totale."}
{"id": "500728", "revid": "92723", "url": "https://it.wikipedia.org/wiki?curid=500728", "title": "Arcidiocesi di Bangui", "text": "Larcidiocesi di Bangui (in latino: \"Archidioecesis Banguensis\") \u00e8 una sede metropolitana della Chiesa cattolica nella Repubblica Centrafricana. Nel 2018 contava 544.935 battezzati su 1.312.000 abitanti. \u00c8 retta dall'arcivescovo cardinale Dieudonn\u00e9 Nzapalainga, C.S.Sp.\nTerritorio.\nL'arcidiocesi comprende la prefettura di Ombella-M'Poko nella Repubblica Centrafricana.\nSede arcivescovile \u00e8 la citt\u00e0 di Bangui, dove si trova la cattedrale di Nostra Signora dell'Immacolata Concezione.\nIl territorio \u00e8 suddiviso in 26 parrocchie.\nStoria.\nLa prefettura apostolica dell'Oubangui Chari fu eretta l'8 maggio 1909, ricavandone il territorio dal vicariato apostolico del Congo francese superiore (oggi arcidiocesi di Brazzaville).\nIl 14 febbraio 1911 si ampli\u00f2 con porzioni di territorio cedute dal vicariato apostolico dell'Africa centrale (oggi arcidiocesi di Khartoum).\nIl 28 aprile 1914 cedette una porzione del suo territorio a vantaggio dell'erezione della prefettura apostolica di Adamaua (oggi diocesi di Nkongsamba).\nLa prefettura apostolica fu elevata a vicariato apostolico il 2 dicembre 1937 con la bolla \"Si christiana res\" di papa Pio XI.\nIl 28 maggio 1940 cedette un'altra porzione di territorio a vantaggio dell'erezione della prefettura apostolica di Berb\u00e9rati (oggi diocesi) e contestualmente mut\u00f2 il proprio nome in vicariato apostolico di Bangui.\nIl 14 giugno 1954 cedette un'ulteriore porzione di territorio a vantaggio dell'erezione della prefettura apostolica di Bangassou (oggi diocesi).\nIl 14 settembre 1955 il vicariato apostolico \u00e8 stato elevato al rango di arcidiocesi metropolitana con la bolla \"Dum tantis\" di papa Pio XII.\nIl 18 dicembre 1965, il 10 giugno 1995 e il 28 giugno 1997 ha ancora ceduto porzioni del suo territorio a vantaggio dell'erezione rispettivamente delle diocesi di Bambari, di Mba\u00efki e di Kaga-Bandoro.\nCronotassi dei vescovi.\nSi omettono i periodi di sede vacante non superiori ai 2 anni o non storicamente accertati.\nStatistiche.\nL'arcidiocesi nel 2018 su una popolazione di 1.312.000 persone contava 544.935 battezzati, corrispondenti al 41,5% del totale."}
{"id": "500729", "revid": "92723", "url": "https://it.wikipedia.org/wiki?curid=500729", "title": "Diocesi di Banjul", "text": "La diocesi di Banjul (in latino: \"Dioecesis Baniulensis\") \u00e8 una sede della Chiesa cattolica in Gambia immediatamente soggetta alla Santa Sede. Nel 2018 contava 46.100 battezzati su 2.159.000 abitanti. \u00c8 retta dal vescovo Gabriel Mendy, C.S.Sp.\nTerritorio.\nLa diocesi comprende l'intero territorio del Gambia.\nSede vescovile \u00e8 la citt\u00e0 di Banjul, dove si trova la cattedrale di Nostra Signora dell'Assunzione.\nIl territorio \u00e8 suddiviso in 20 parrocchie.\nStoria.\nLa missione sui iuris del Gambia fu eretta il 6 maggio 1931 con il breve \"Noster Africae\" di papa Pio XI, ricavandone il territorio dalla prefettura apostolica del Senegal (oggi diocesi di Saint-Louis du S\u00e9n\u00e9gal).\nL'8 marzo 1951 in virt\u00f9 della bolla \"Si qua exstet\" di papa Pio XII la missione sui iuris fu elevata a prefettura apostolica e assunse il nome di prefettura apostolica di Bathurst.\nIl 24 giugno 1957 \u00e8 stata elevata a diocesi con la bolla \"Qui regimen\" dello stesso papa Pio XII.\nIl 9 maggio 1974 per effetto del decreto \"Cum Excellentissimus\" della Congregazione per l'evangelizzazione dei popoli ha assunto il nome attuale.\nCronotassi dei vescovi.\nSi omettono i periodi di sede vacante non superiori ai 2 anni o non storicamente accertati.\nStatistiche.\nLa diocesi nel 2018 su una popolazione di 2.159.000 persone contava 46.100 battezzati, corrispondenti al 2,1% del totale."}
{"id": "500730", "revid": "92723", "url": "https://it.wikipedia.org/wiki?curid=500730", "title": "Diocesi di Banjarmasin", "text": "La diocesi di Banjarmasin (in latino: \"Dioecesis Bangiarmasina\") \u00e8 una sede della Chiesa cattolica in Indonesia suffraganea dell'arcidiocesi di Samarinda. Nel 2018 contava battezzati su abitanti. \u00c8 retta dal vescovo Petrus Boddeng Timang.\nTerritorio.\nLa diocesi si trova nella parte indonesiana dell'isola del Borneo.\nSede vescovile \u00e8 la citt\u00e0 di Banjarmasin, dove si trova la cattedrale della Sacra Famiglia.\nIl territorio \u00e8 suddiviso in 9 parrocchie.\nStoria.\nLa prefettura apostolica di Bandjarmasin fu eretta il 21 maggio 1938 con la bolla \"Ad evangelizationis opus\" di papa Pio XI, ricavandone il territorio dal vicariato apostolico del Borneo olandese (oggi arcidiocesi di Pontianak).\nIl 10 marzo 1949 la prefettura apostolica fu elevata a vicariato apostolico con la bolla \"Quo enascentium\" di papa Pio XII.\nIl 21 febbraio 1955 cedette una porzione del suo territorio a vantaggio dell'erezione del vicariato apostolico di Samarinda (oggi arcidiocesi).\nIl 3 gennaio 1961 il vicariato apostolico \u00e8 stato elevato a diocesi con la bolla \"Quod Christus\" di papa Giovanni XXIII. Originariamente era suffraganea dell'arcidiocesi di Pontianak.\nIl 22 agosto 1973 ha assunto il nome attuale in forza del decreto \"Cum propositum\" della Congregazione per l'evangelizzazione dei popoli..\nIl 5 aprile 1993 ha ceduto un'altra porzione di territorio a vantaggio dell'erezione della diocesi di Palangkaraya.\nIl 14 gennaio 2003 \u00e8 entrata a far parte della nuova provincia ecclesiastica dell'arcidiocesi di Samarinda.\nCronotassi dei vescovi.\nSi omettono i periodi di sede vacante non superiori ai 2 anni o non storicamente accertati.\nStatistiche.\nLa diocesi nel 2018 su una popolazione di persone contava battezzati, corrispondenti allo 0,4% del totale."}
{"id": "500731", "revid": "92723", "url": "https://it.wikipedia.org/wiki?curid=500731", "title": "Diocesi di Boac", "text": "La diocesi di Boac (in latino: \"Dioecesis Boacensis\") \u00e8 una sede della Chiesa cattolica nelle Filippine suffraganea dell'arcidiocesi di Lipa. Nel 2018 contava 237.580 battezzati su 270.861 abitanti. \u00c8 retta dal vescovo Marcelino Antonio Maralit.\nTerritorio.\nLa diocesi comprende la provincia filippina di Marinduque.\nSede vescovile \u00e8 la citt\u00e0 di Boac, dove si trova la cattedrale dell'Immacolata Concezione.\nIl territorio si estende su 959\u00a0km\u00b2 ed \u00e8 suddiviso in 14 parrocchie, raggruppate in tre vicariati: Montserrat, San Juan e San Bernardo.\nStoria.\nLa diocesi \u00e8 stata eretta il 2 aprile 1977 con la bolla \"Cum tempora\" di papa Paolo VI, ricavandone il territorio dalla diocesi di Lucena.\nCronotassi dei vescovi.\nSi omettono i periodi di sede vacante non superiori ai 2 anni o non storicamente accertati.\nStatistiche.\nLa diocesi nel 2018 su una popolazione di 270.861 persone contava 237.580 battezzati, corrispondenti all'87,7% del totale."}
{"id": "500732", "revid": "110157", "url": "https://it.wikipedia.org/wiki?curid=500732", "title": "Diocesi di Bouar", "text": "La diocesi di Bouar (in latino: \"Dioecesis Buarensis\") \u00e8 una sede della Chiesa cattolica nella Repubblica Centrafricana suffraganea dell'arcidiocesi di Bangui. Nel 2018 contava 110.280 battezzati su 525.662 abitanti. \u00c8 retta dal vescovo Miros\u0142aw Gucwa.\nTerritorio.\nLa diocesi comprende la prefettura di Nana-Mamb\u00e9r\u00e9 e la parte meridionale della prefettura di Ouham-Pend\u00e9, nella Repubblica Centrafricana.\nSede vescovile \u00e8 la citt\u00e0 di Bouar, dove si trova la cattedrale di Santa Maria Madre della Chiesa.\nIl territorio si estende su 45.000\u00a0km\u00b2 ed \u00e8 suddiviso in 12 parrocchie.\nStoria.\nLa diocesi \u00e8 stata eretta il 27 febbraio 1978 con la bolla \"Peramplum Berberatensis\" di papa Paolo VI, ricavandone il territorio dalla diocesi di Berb\u00e9rati.\nCronotassi dei vescovi.\nSi omettono i periodi di sede vacante non superiori ai 2 anni o non storicamente accertati.\nStatistiche.\nLa diocesi nel 2018 su una popolazione di 525.662 persone contava 110.280 battezzati, corrispondenti al 21,0% del totale."}
{"id": "500733", "revid": "110157", "url": "https://it.wikipedia.org/wiki?curid=500733", "title": "Arcidiocesi di Bobo-Dioulasso", "text": "Larcidiocesi di Bobo-Dioulasso (in latino: \"Archidioecesis Bobodiulassensis\") \u00e8 una sede metropolitana della Chiesa cattolica in Burkina Faso. Nel 2018 contava 206.970 battezzati su 1.930.114 abitanti. \u00c8 retta dall'arcivescovo Paul Yembuado Ou\u00e9draogo.\nTerritorio.\nL'arcidiocesi comprende le province di K\u00e9n\u00e9dougou e Houet nella regione degli Alti Bacini in Burkina Faso.\nSede arcivescovile \u00e8 la citt\u00e0 di Bobo-Dioulasso, dove si trova la cattedrale di Nostra Signora di Lourdes.\nIl territorio si estende su 24.415\u00a0km\u00b2 ed \u00e8 suddiviso in 21 parrocchie.\nProvincia ecclesiastica.\nLa provincia ecclesiastica di Bobo-Dioulasso, istituita nel 2000, comprende le seguenti suffraganee:\nStoria.\nLa prefettura apostolica di Bobo-Dioulasso fu eretta il 15 dicembre 1927 con il breve \"Expedit\" di papa Pio XI, ricavandone il territorio dai vicariati apostolici di Bamako e di Ouagadougou (oggi entrambi arcidiocesi).\nIl 9 marzo 1937 la prefettura apostolica fu elevata a vicariato apostolico con la bolla \"Ad Christi regnum\" dello stesso papa Pio XI.\nIl 9 giugno 1942 e il 12 giugno 1947 cedette porzioni del suo territorio a vantaggio dell'erezione rispettivamente delle prefetture apostoliche di Gao (oggi diocesi di Mopti) e di Sikasso (oggi diocesi).\nIl 18 ottobre 1951 cedette un'altra porzione di territorio alla prefettura apostolica di Nouna (oggi diocesi di D\u00e9dougou).\nIl 14 settembre 1955 il vicariato apostolico fu elevato a diocesi con la bolla \"Dum tantis\" di papa Pio XII. Originariamente era suffraganea dell'arcidiocesi di Ouagadougou.\nIl 18 ottobre 1968 e il 27 giugno 1998 cedette altre porzioni di territorio a vantaggio dell'erezione rispettivamente delle diocesi di Di\u00e9bougou e di Banfora.\nIl 5 dicembre 2000 la diocesi \u00e8 stata elevata al rango di arcidiocesi metropolitana con la bolla \"Afrorum ecclesiales\" di papa Giovanni Paolo II.\nCronotassi dei vescovi.\nSi omettono i periodi di sede vacante non superiori ai 2 anni o non storicamente accertati.\nStatistiche.\nL'arcidiocesi nel 2018 su una popolazione di 1.930.114 persone contava 206.970 battezzati, corrispondenti al 10,7% del totale."}
{"id": "500734", "revid": "322321", "url": "https://it.wikipedia.org/wiki?curid=500734", "title": "Diocesi di Bolzano-Bressanone", "text": "La diocesi di Bolzano-Bressanone (in latino: \"Dioecesis Bauzanensis-Brixinensis\") \u00e8 una sede della Chiesa cattolica in Italia suffraganea dell'arcidiocesi di Trento appartenente alla regione ecclesiastica Triveneto. Nel 2018 contava 501.619 battezzati su 525.092 abitanti. \u00c8 retta dal vescovo Ivo Muser.\nTerritorio.\nLa diocesi estende la sua giurisdizione sull'intera provincia autonoma di Bolzano; con una superficie di 7.400\u00a0km\u00b2, costituisce la pi\u00f9 vasta fra le diocesi italiane ed \u00e8 suddiviso in 20 decanati e 281 parrocchie.\nLa diocesi comprende i tre gruppi linguistici dell'Alto Adige, e quindi l'organizzazione pastorale e amministrativa, le strutture sono ripartite tra i tre gruppi linguistici: tedesco, italiano e ladino.\nSede vescovile \u00e8 la citt\u00e0 di Bolzano, dove si trova la concattedrale di Santa Maria Assunta. A Bressanone sorge la cattedrale di Santa Maria Assunta e San Cassiano. Appartengono alla diocesi anche tre basiliche minori: la chiesa dell'abbazia di Novacella a Varna, la basilica di Santa Maria Assunta dell'abbazia di Monte Maria nel comune di Malles Venosta, e la basilica santuario della Madonna di Pietralba nel comune di Nova Ponente.\nStoria.\nMedioevo.\nLa diocesi di Bressanone \u00e8 la continuazione della diocesi di Sabiona. Secondo la leggenda sarebbe stata fondata da san Cassiano che agli inizi del III secolo riusc\u00ec a diffondere il cristianesimo a Sabiona, a quel tempo situata lungo la Via Claudia Augusta, uno dei centri fondamentali della viabilit\u00e0 dell'Impero Romano.\nIl primo vescovo di Sabiona ricordato dalla storia, che appare come suffraganeo del Patriarca di Aquileia, \u00e8 sant'Ingenuino, menzionato dapprima, come vescovo di tutta la Rezia seconda, tra i vescovi aderenti allo Scisma tricapitolino che parteciparono al Sinodo di Grado attorno al 572 o 579 e poi presenti secondo Paolo Diacono attorno al 590 al Sinodo di Marano. Sempre secondo Paolo Diacono ottenne, intorno a quegli anni, insieme ad Agnello vescovo di Trento, il riscatto di prigionieri catturati di Franchi durante uno dei loro tentativi di conquistare parte del territorio dell'attuale Alto Adige. Dal 798 la diocesi, retta dal vescovo Alim, venne resa da papa Leone III suffraganea di Salisburgo quale parte integrante della \"provincia Baiovuariorum\". I gruppi di popolazioni che si spinsero nell'attuale territorio della diocesi di Bressanone, durante gli spostamenti del primo medioevo, specialmente Bavaresi e Longobardi, accettarono di aderire al cristianesimo; solo le popolazioni slave della Val Pusteria persistettero nel paganesimo sino all'VIII secolo. Nella seconda met\u00e0 del X secolo il vescovo Ricberto o il vescovo sant'Albuino I (967-1005) trasferirono la sede della diocesi da Sabiona a Bressanone.\nIl vescovo Arduico (1020-39) elev\u00f2 Bressanone al rango di citt\u00e0, e la circond\u00f2 di fortificazioni. La diocesi si estese attraverso successivi ampliamenti ad opera degli imperatori: da Corrado II nel 1027 la \"Norital\", da Enrico IV nel 1091 la Val Pusteria. Nel 1179 Federico Barbarossa confer\u00ec al vescovo il titolo di Principe del Sacro Romano Impero. Questo era una concessione in riconoscenza del fatto che, durante le controversie tra Impero e Papato, i vescovi di Bressanone avevano generalmente preso le difese dell'Imperatore. Particolarmente significativo \u00e8 il caso di Altwin, durante il lungo episcopato del quale (1049-91) si tenne a Bressanone nel 1080 un sinodo, dove trenta vescovi, schierati con l'Imperatore, dichiararono papa Gregorio VII deposto, ed elevarono ad antipapa il vescovo di Ravenna, con il nome di Clemente III.\nIl potere temporale della diocesi venne sminuito dai vescovi stessi, che diedero ampi appezzamenti della diocesi nelle mani di feudatari locali: ad esempio, nell'XI secolo, la contea delle valli dell'Engadina e dell'Isarco (garantita ai conti del Tirolo), e nel 1165 il territorio dell'Inntal e della Val Pusteria vennero concesse ai duchi di Andechs-Meranien. I conti del Tirolo, in particolare, che avevano ceduto gran parte dei propri possedimenti ai duchi di Andechs-Meranien, incrementarono costantemente il loro potere. Il vescovo Bruno von Kirchberg (1249-88) ebbe notevoli difficolt\u00e0 ad affermare la propria autorit\u00e0 su questa parte del territorio contro le pretese del conte Mainardo II di Tirolo-Gorizia. Per questo motivo Federico I d'Asburgo concesse maggior potere ai vescovi di Bressanone. Il dissenso con il cardinale Nicola Cusano (1450-1464), eletto da papa Niccol\u00f2 V vescovo di Bressanone, e Sigismondo d'Austria ebbe conseguenze sfavorevoli: il cardinale venne imprigionato e il papa lanci\u00f2 l'interdetto sulla diocesi, ma Sigismondo emerse come vincitore dello scontro.\nLa Riforma e il protettorato austriaco.\nLa Riforma venne proclamata a Bressanone durante l'episcopato di Christoph von Schrofenstein (1509-1521) da emissari germanici, come Strauss, Urbano Regius, e altri. Nel 1525, sotto il vescovo Giorgio d'Austria (1525-1539), scoppi\u00f2 la guerra dei contadini tedeschi, e molti monasteri e chiese vennero danneggiati. La promessa del re Ferdinando I, governante del Tirolo, di riportare Bressanone alla tranquillit\u00e0 sopprimendo la rivolta, e la dieta proclamata a Innsbruck, venne mantenuta e i contadini vennero costretti ad accettare le nuove norme stabilite. Ad ogni modo, nel 1532 questa promessa venne disattesa, ma questo non mut\u00f2 pi\u00f9 la tranquillit\u00e0 degli eventi.\nFerdinando I ed il figlio, l'arciduca Ferdinando II, in particolare, come governanti civili presero serie misure contro le nuove correnti eretiche, capeggiate dagli anabattisti che andavano diffondendo il loro culto in Austria; questo venne fatto per preservare l'integrit\u00e0 religiosa della cattolica Austria e dell'altrettanto cattolicissimo Tirolo. In questo periodo l'istruzione era guidata dai gesuiti, da cappuccini, dai francescani e dai serviti. Cardinali notevoli di questo periodo furono: Andrea d'Austria (1591-1600) e Christoph Andreas von Spaur (1601-1613), che nel 1607 fond\u00f2 un seminario teologico, ampliando anche la scuola della cattedrale e distinguendosi come benefattore dei poveri e dei bisognosi.\nLa fine del Principato vescovile.\nIl XVIII ed il XIX secolo videro un notevole risveglio della vita religiosa della diocesi. Vennero fondati molti monasteri, vennero stabilite nuove missioni per la cura d'anime, e venne promossa l'istruzione religiosa al popolo; nel 1677 venne fondata l'Universit\u00e0 di Innsbruck. I vescovi pi\u00f9 rilevanti del periodo furono: Kaspar Ignaz von K\u00fcnigl (1703-47), che fond\u00f2 molti benefici per la cura d'anime, comp\u00ec visite pastorali nella regione, mantenendo una stretta disciplina e purezza nel proprio clero, introdusse missioni guidate dai Gesuiti, ecc.; Leopold von Spaur (1748-78), che ricostru\u00ec il seminario, complet\u00f2 e consacr\u00f2 la cattedrale, garantendosi grande stima da parte dell'Imperatrice Maria Teresa; Joseph Philipp von Spaur (1780-91), fu fervido sostenitore dell'istruzione aderendo, in politica, al giuseppinismo proclamato dall'Imperatore. Il governo dell'imperatore Giuseppe si interess\u00f2 molto alle tematiche ecclesiastiche; vennero soppressi una ventina tra monasteri e diocesi, ma venne aperto un seminario a Innsbruck, e furono vietati pellegrinaggi e processioni.\nAnalogamente al principato di Trento, anche Bressanone dovette lottare nel corso del XVIII secolo contro le pesanti ingerenze austriache spinte dalla politica annessionistica teresiana e giuseppina. Diversamente dai principi vescovi di Trento, Leopold von Spaur difese strenuamente l'indipendenza dello stato e la sua integrit\u00e0 territoriale, sfidando la volont\u00e0 di Vienna. Ancora nel 1774, a dimostrazione della propria libera sovranit\u00e0, esercit\u00f2 l'uso del \"judicium sanguinis\", eseguendo una sentenza capitale ed eman\u00f2 decreti in materia monetaria e daziaria per favorire l'economia, nonch\u00e9 adott\u00f2 nuove patenti per concedere lettere di nobilt\u00e0 e di amnistia, seguito dal suo Capitolo che sfidando la volont\u00e0 asburgica approv\u00f2 perfino l'emissione di propri talleri.\nNel collegio dei principi del 1801 lo stato ebbe il 39\u00ba voto. La sovranit\u00e0, rappresentata anche da una propria zecca, rimase integra fino alla secolarizzazione del 1803, pur essendo posto dal XVI secolo sotto il protettorato degli Asburgo.\nIl principato, ampliato con donazioni ed acquisti, fu uno stato polimerico ripartito in varie parti: il distretto di Bressanone, esteso sulla sinistra del fiume Isarco da Fortezza fino a Chiusa, centro doganale del principato, alla confluenza della Rienza, comprendendo Albes e Salern. Le altre exclaves erano: i baliaggi di Luson, San Martino in Badia e Torre Gardena, Vandoies e Val di Fundres, Brunico e Val di Tures, Anterselva, Tires in Val di Fassa con Canazei e Livinallongo, Braies e Val Fosco, piccole porzioni presso Campo Tures e la Croda Rossa, due parti lungo la Drava a monte di Lienz (Assling, Tristach) e infine il vasto feudo di Bistritz nell'alta valle del fiume Dolinka a nord del Monte Tricorno in Carniola (Slovenia).\nFu durante l'episcopato di Franz Karl von Lodron (1792-1828), che ebbe fine il potere temporale del vescovato. Nel 1803 il principato venne secolarizzato e annesso all'Austria, e il capitolo della cattedrale venne sciolto. Il breve periodo di reggenza della Baviera fu segnato da un profondo dispotismo contro la chiesa; la restaurazione della supremazia austriaca nel 1814, miglior\u00f2 notevolmente le condizioni della diocesi.\nNel secolo fra la Restaurazione ed il termine del primo conflitto mondiale, il territorio della diocesi venne nuovamente delimitato: le appartenevano gli attuali Vorarlberg, Tirolo Settentrionale ed orientale e le Valli Isarco, Venosta, Pusteria, Badia, Gardena ed Ampezzo.\nXX secolo.\nNel 1921, in seguito all'annessione del Tirolo meridionale all'Italia dopo la prima guerra mondiale, la diocesi cedette la porzione del suo territorio che era venuta a trovarsi oltreconfine a vantaggio dell'erezione dell'amministrazione apostolica di Innsbruck-Feldkirch (oggi diocesi di Innsbruck).\nIl 25 aprile 1921 la diocesi di Bressanone fu separata dalla provincia ecclesiastica dell'arcidiocesi di Salisburgo e fu immediatamente soggetta alla Santa Sede.\nIl 6 luglio 1964, in forza della costituzione apostolica \"Quo aptius christiani\" di papa Paolo VI, le parti altoatesine dell'arcidiocesi di Trento vennero aggregate alla diocesi di Bressanone, che assunse il nome di Bolzano-Bressanone. La curia e la sede vescovile furono traslate a Bolzano, mentre la cattedrale ed il seminario maggiore rimasero a Bressanone. Il duomo di Bolzano divenne la concattedrale della diocesi. Con la stessa bolla, le parti della diocesi di Bressanone in provincia di Belluno (Colle Santa Lucia, Livinallongo del Col di Lana e Cortina d'Ampezzo) vennero aggregate alla diocesi di Belluno. Il vescovo ausiliare di Trento Heinrich Forer divenne ausiliare di Bolzano-Bressanone. I seminaristi e professori altoatesini di Trento si trasferirono a Bressanone. Il 6 agosto successivo la sede vescovile di Bolzano-Bressanone divenne suffraganea dell'arcidiocesi di Trento in forza della costituzione apostolica \"Tridentinae Ecclesiae\" dello stesso Paolo VI.\nNel 1965 lo stesso Gargitter decise di fondare il periodico della diocesi, \"Il Segno\".\nCronotassi dei vescovi.\nSi omettono i periodi di sede vacante non superiori ai 2 anni o non storicamente accertati.\nStatistiche.\nLa diocesi nel 2018 su una popolazione di 525.092 persone contava 501.619 battezzati, corrispondenti al 95,5% del totale."}
{"id": "500735", "revid": "110157", "url": "https://it.wikipedia.org/wiki?curid=500735", "title": "Prelatura territoriale di Bocas del Toro", "text": "La prelatura territoriale di Bocas del Toro (in latino: \"Praelatura Territorialis Buccae Taurinae\") \u00e8 una sede della Chiesa cattolica a Panama suffraganea dell'arcidiocesi di Panama. Nel 2019 contava 98.340 battezzati su 184.870 abitanti. \u00c8 retta dal vescovo An\u00edbal Salda\u00f1a Santamar\u00eda, O.A.R.\nTerritorio.\nLa prelatura territoriale comprende la provincia panamense di Bocas del Toro e la comarca indigena di Ng\u00f6be-Bugl\u00e9.\nSede prelatizia \u00e8 la citt\u00e0 di Bocas del Toro, dove si trova la cattedrale di Nostra Signora del Carmine.\nIl territorio \u00e8 suddiviso in 7 parrocchie.\nStoria.\nLa prelatura territoriale \u00e8 stata eretta il 17 ottobre 1962 con la bolla \"Novae Ecclesiae\" di papa Giovanni XXIII, ricavandone il territorio dalla diocesi di David.\nCronotassi dei vescovi.\nSi omettono i periodi di sede vacante non superiori ai 2 anni o non storicamente accertati.\nStatistiche.\nLa prelatura territoriale nel 2019 su una popolazione di 184.870 persone contava 98.340 battezzati, corrispondenti al 53,2% del totale."}
{"id": "500736", "revid": "322321", "url": "https://it.wikipedia.org/wiki?curid=500736", "title": "Arcidiocesi di Bogot\u00e0", "text": "Larcidiocesi di Bogot\u00e0 (in latino: \"Archidioecesis Bogotensis\") \u00e8 una sede metropolitana della Chiesa cattolica in Colombia. Nel 2018 contava 4.032.500 battezzati su 4.679.165 abitanti. \u00c8 retta dall'arcivescovo Luis Jos\u00e9 Rueda Aparicio.\nTerritorio.\nL'arcidiocesi si trova al centro della Colombia ed \u00e8 costituita da diverse entit\u00e0 amministrative colombiane. Comprende:\nSede arcivescovile e primaziale \u00e8 la citt\u00e0 di Bogot\u00e0, dove si trova la cattedrale dell'Immacolata Concezione. Oltre alla cattedrale, nel territorio sorgono altre 4 basiliche minori: le basiliche di Nostra Signora di Lourdes, del Sacro Cuore di Ges\u00f9 e del Signore di Monserrate a Bogot\u00e0, e la basilica dell'Immacolata Concezione a C\u00e1queza. Bogot\u00e0 ospita anche il santuario nazionale di Nostra Signora del Carmelo.\nIl territorio si estende su una superficie di 4.099\u00a0km\u00b2 ed \u00e8 suddiviso in 293 parrocchie, raggruppate in 8 vicariati episcopali territoriali.\nProvincia ecclesiastica.\nLa provincia ecclesiastica di Bogot\u00e0, istituita nel 1564, \u00e8 costituita dalle seguenti suffragenee:\nStoria.\nLa diocesi di Santaf\u00e9 en Nueva Granada fu eretta l'11 settembre 1562 in seguito al trasferimento della sede vescovile da Santa Marta a Santaf\u00e9 (oggi Bogot\u00e0). Originariamente era probabilmente suffraganea dell'arcidiocesi di Santo Domingo. Il 22 marzo 1564 fu elevata al rango di arcidiocesi metropolitana con la bolla \"In suprema dignitatis apostolicae\" di papa Pio IV.\nIl 15 settembre 1577 cedette una porzione di territorio per il ristabilimento della diocesi di Santa Marta.\nNel 1581 fu istituito il primo seminario, intitolato a san Luigi dei Francesi, che per\u00f2 dovette essere chiuso gi\u00e0 il 20 ottobre 1587 per problemi economici, poich\u00e9 il fondo di dotazione non era bastevole a coprire i debiti e le spese.\nIl 18 ottobre 1605 fu istituito il secondo seminario, dedicato a san Bartolomeo e affidato ai gesuiti. Nel 1767 i gesuiti furono espulsi e la vita del seminario dovette soffrire turbolenze per l'incertezza nel controllo e dei finanziamenti.\nL'arcidiocesi cedette successivamente porzioni del suo territorio a vantaggio dell'erezione di nuove diocesi:\nL'8 giugno 1898 ha assunto il nome di arcidiocesi di Bogot\u00e0 in Colombia, che il 12 gennaio 1953 sar\u00e0 semplificato in arcidiocesi di Bogot\u00e0 con un decreto della Congregazione Concistoriale.\nIl 7 novembre 1902 papa Leone XIII concesse all'arcivescovo e ai suoi successori il titolo di primate di Colombia.\nIn seguito \u00e8 tornata a cedere altre porzioni di territorio a vantaggio dell'erezione di nuove circoscrizioni ecclesiastiche:\nL'arcidiocesi ha ricevuto la visita pastorale di tre pontefici: Paolo VI nel 1968, Giovanni Paolo II nel 1986, e Francesco nel 2017.\nCronotassi dei vescovi.\nSi omettono i periodi di sede vacante non superiori ai 2 anni o non storicamente accertati.\nIstituti religiosi.\nIstituti religiosi maschili.\nAlla fine del 2012 contavano case in diocesi i seguenti istituti religiosi maschili:\nIstituti religiosi femminili.\nAlla fine del 2012 contavano case in diocesi i seguenti istituti religiosi femminili:\nStatistiche.\nL'arcidiocesi nel 2018 su una popolazione di 4.679.165 persone contava 4.032.500 battezzati, corrispondenti all'86,2% del totale."}
{"id": "500737", "revid": "110157", "url": "https://it.wikipedia.org/wiki?curid=500737", "title": "Diocesi di Bogor", "text": "La diocesi di Bogor (in latino: \"Dioecesis Bogorensis\") \u00e8 una sede della Chiesa cattolica in Indonesia suffraganea dell'arcidiocesi di Giacarta. Nel 2018 contava 119.350 battezzati su 18.125.361 abitanti. \u00c8 retta dal vescovo Paskalis Bruno Syukur, O.F.M.\nTerritorio.\nLa diocesi comprende i seguenti territori nell'isola di Giava in Indonesia:\nSede vescovile \u00e8 la citt\u00e0 di Bogor, dove si trova la cattedrale di Santa Maria.\nIl territorio si estende su 18.368\u00a0km\u00b2 ed \u00e8 suddiviso in 23 parrocchie.\nStoria.\nLa prefettura apostolica di Sukabumi fu eretta il 9 dicembre 1948 con la bolla \"Quo in insula\" di papa Pio XII, ricavandone il territorio dal vicariato apostolico di Batavia (oggi arcidiocesi di Giacarta).\nIl 3 gennaio 1961 per effetto della bolla \"Quod Christus\" di papa Giovanni XXIII la prefettura apostolica \u00e8 stata elevata a diocesi e ha assunto il nome attuale.\nCronotassi dei vescovi.\nSi omettono i periodi di sede vacante non superiori ai 2 anni o non storicamente accertati.\nStatistiche.\nLa diocesi nel 2018 su una popolazione di 18.125.361 persone contava 119.350 battezzati, corrispondenti allo 0,7% del totale."}
{"id": "500739", "revid": "110157", "url": "https://it.wikipedia.org/wiki?curid=500739", "title": "Arcieparchia di Bosra e Hauran", "text": "Larcieparchia di Bosra e Hauran (in latino: \"Archieparchia Bostrena et Auranensis\") \u00e8 una sede metropolitana senza suffraganee della Chiesa cattolica greco-melchita in Siria. Nel 2018 contava 10.000 battezzati. \u00c8 retta dall'arcieparca Elias El-Debei.\nTerritorio.\nL'arcieparchia comprende la regione dell'Hawran, nella parte meridionale della Siria, confinante con gli stati di Israele e Giordania.\nSede arcieparchiale \u00e8 la citt\u00e0 di Khabab, dove si trova la cattedrale di Nostra Signora della Dormizione.\nIl territorio \u00e8 suddiviso in 29 parrocchie.\nStoria.\nNon si conosce esattamente l'origine della comunit\u00e0 cristiana in questa regione: la sede risale al III secolo circa ed in epoca romana e bizantina Bosra (o Bostra) era sede metropolitana con circa 25 sedi suffraganee, ed era ricca di chiese e soprattutto di monasteri. Le antiche fonti ricordano circa 15 arcivescovi conosciuti di Bostra. L'ultimo \u00e8 Stefano, menzionato nel 700 circa. In seguito all'invasione araba della regione, la sede scomparve.\nL'Annuario Pontificio indica il 1687 come data di fondazione dell'eparchia cattolica o come anno in cui per la prima volta si presenta un vescovo cattolico greco-melchita. Tuttavia al momento dello scisma della Chiesa greco-ortodossa di Antiochia, che ha dato origine alla Chiesa cattolica greco-melchita (1724), non sembra che Bosra avesse un vescovo. Solo nel 1763 l'antipatriarca cattolico Michel Jawhar ordin\u00f2 per la sede di Bosra l'archimandrita Salvatoriano Francesco Siage, che prese il nome di Cirillo. Probabilmente fu solo un vescovo titolare; infatti, quando Siage venne eletto patriarca (1796), non si preoccup\u00f2 e forse non ebbe il tempo di nominare un successore sulla sede che aveva lasciato vacante.\nNel 1798 il nuovo patriarca Agapios III Matar, volendo elevare all'episcopato suo fratello Atanasio, lo nomin\u00f2 alla sede arcivescovile di Bosra; tuttavia solo due anni dopo lo trasfer\u00ec alla sede vescovile di Sidone.\nLa sede poi non ebbe pi\u00f9 vescovi, n\u00e9 residenziali n\u00e9 titolari, fino al 1836. Una delle prime preoccupazioni del patriarca Maximos III Mazloum fu di visitare di persona questa antica arcieparchia abbandonata; constatato il progresso del cattolicesimo fra le file dei melchiti, decise di restaurare la sede nominando il monaco Lazare Fasfous, che prese il nome di Cirillo. Da allora la sede ha avuto una serie ininterrotta di vescovi.\nLe sedi di Bosra e Hauran furono unite nel 1881.\nSecondo alcune statistiche, nel 1907 l'arcieparchia contava 9.000 fedeli, 9 chiese e 18 sacerdoti. Nel 1909 viene restaurata anche la sede ortodossa di Bosra. Le statistiche pubblicate dalla Congregazione per le Chiese Orientali nel 1932 indicano la presenza di 5.700 fedeli, 10 chiese e 9 preti.\nNel 1932 cedette una porzione di territorio a vantaggio dell'erezione dell'arcieparchia di Petra e Filadelfia dei Melchiti. La bolla di erezione di questa circoscrizione ecclesiastica determin\u00f2 i confini tra le due arcieparchie, che coincidono con i confini politici fra la Siria e la Giordania.\nA causa dell'instabilit\u00e0 della regione, gli arcieparchi hanno spesso risieduto a Damasco. Nicolas Naaman \u00e8 stato il primo a risiedere stabilmente nell'arcieparchia.\nCronotassi dei vescovi.\nSi omettono i periodi di sede vacante non superiori ai 2 anni o non storicamente accertati.\nStatistiche.\nL'arcieparchia nel 2018 contava 10.000 battezzati."}
{"id": "500740", "revid": "92723", "url": "https://it.wikipedia.org/wiki?curid=500740", "title": "Diocesi di Boise City", "text": "La diocesi di Boise City (in latino: \"Dioecesis Xylopolitana\") \u00e8 una sede della Chiesa cattolica negli Stati Uniti d'America suffraganea dell'arcidiocesi di Portland appartenente alla regione ecclesiastica XII (AK, ID, MT, OR, WA). Nel 2018 contava 185.232 battezzati su 1.683.930 abitanti. \u00c8 retta dal vescovo Peter Forsyth Christensen.\nTerritorio.\nLa diocesi comprende l'intero Stato dell'Idaho.\nSede vescovile \u00e8 la citt\u00e0 di Boise, dove si trova la cattedrale di San Giovanni Evangelista.\nIl territorio si estende su 221.514\u00a0km\u00b2 ed \u00e8 suddiviso in 50 parrocchie.\nStoria.\nIl vicariato apostolico del territorio dell'Idaho fu eretto il 3 marzo 1868 con il breve \"Summi apostolatus\" di papa Pio IX, ricavandone il territorio dall'arcidiocesi di Oregon City (oggi arcidiocesi di Portland). Comprendeva per intero il territorio dell'Idaho, costituito all'epoca anche dalla parte del Montana a ovest dello spartiacque delle Montagne Rocciose.\nIl 5 marzo 1883 cedette la parte del Montana al vicariato apostolico del Montana (oggi diocesi di Helena).\nIl 25 agosto 1893 il vicariato apostolico \u00e8 stato elevato a diocesi e ha assunto il nome attuale in forza del breve \"Romani Pontifices\" di papa Leone XIII.\nLa nuova diocesi fu resa suffraganea dell'arcidiocesi di Oregon City, che nel 1928 assunse il nome di arcidiocesi di Portland.\nCronotassi dei vescovi.\nSi omettono i periodi di sede vacante non superiori ai 2 anni o non storicamente accertati.\nStatistiche.\nLa diocesi nel 2018 su una popolazione di 1.683.930 persone contava 185.232 battezzati, corrispondenti all'11,0% del totale."}
{"id": "500741", "revid": "110157", "url": "https://it.wikipedia.org/wiki?curid=500741", "title": "Diocesi di Bokungu-Ikela", "text": "La diocesi di Bokungu-Ikela (in latino: \"Dioecesis Bokunguensis-Ikela\u00ebnsis\") \u00e8 una sede della Chiesa cattolica nella Repubblica Democratica del Congo suffraganea dell'arcidiocesi di Mbandaka-Bikoro. Nel 2018 contava 292.240 battezzati su 765.930 abitanti. \u00c8 retta dal vescovo Toussaint Iluku Bolumbu, M.S.C.\nTerritorio.\nLa diocesi comprende i territori di Ikela e Bokungu nella provincia dell'Equatore in Congo. Dal 2005 i due territori fanno parte della nuova provincia di Tshuapa.\nSede vescovile \u00e8 la citt\u00e0 di Ikela, dove si trova la cattedrale dedicata a Maria Regina d'Africa.\nIl territorio si estende su 42.000\u00a0km\u00b2 ed \u00e8 suddiviso in 15 parrocchie.\nStoria.\nLa diocesi di Ikela fu eretta l'11 settembre 1961 con la bolla \"Mater Ecclesia\" di papa Giovanni XXIII, ricavandone il territorio dall'arcidiocesi di Coquilhatville (oggi arcidiocesi di Mbandaka-Bikoro).\nIl 25 aprile 1962, con la lettera apostolica \"Regni Mariae\", Giovanni XXIII ha proclamato la Beata Maria Vergine Regina d'Africa patrona principale della diocesi.\nIl 16 giugno 1967 ha cambiato nome in diocesi di Bokungu-Ikela.\nCronotassi dei vescovi.\nSi omettono i periodi di sede vacante non superiori ai 2 anni o non storicamente accertati.\nStatistiche.\nLa diocesi nel 2018 su una popolazione di 765.930 persone contava 292.240 battezzati, corrispondenti al 38,2% del totale."}
{"id": "500742", "revid": "110157", "url": "https://it.wikipedia.org/wiki?curid=500742", "title": "Diocesi di Boma", "text": "La diocesi di Boma (in latino: \"Dioecesis Boma\u00ebnsis\") \u00e8 una sede della Chiesa cattolica nella Repubblica Democratica del Congo suffraganea dell'arcidiocesi di Kinshasa. Nel 2018 contava 984.150 battezzati su 1.699.200 abitanti. \u00c8 retta dal vescovo Jos\u00e9-Claude Mbimbi Mbamba.\nTerritorio.\nLa diocesi comprende la citt\u00e0 di Boma, i territori di Lukula, Tshela e buona parte di Tseke-Mbanza nel distretto di Bas-fleuve, e il territorio di Muanda nel distretto di Boma, nella provincia del Basso Congo (dal 2005 Congo Centrale). La diocesi \u00e8 una delle tre circoscrizioni ecclesiastiche nella provincia civile del Basso Congo e si trova nella parte occidentale della provincia.\nSede vescovile \u00e8 la citt\u00e0 di Boma, dove si trova la cattedrale di Santa Maria Assunta.\nIl territorio si estende su 11.350\u00a0km\u00b2 ed \u00e8 suddiviso in 46 parrocchie.\nStoria.\nIl vicariato apostolico di Boma fu eretto il 26 febbraio 1934 con la bolla \"Maiori catholicae\" di papa Pio XI, ricavandone il territorio dal vicariato apostolico di L\u00e9opoldville (oggi arcidiocesi di Kinshasa) e dalla prefettura apostolica di Lulua e Africa centrale (oggi diocesi di Kamina).\nIl 10 novembre 1959 il vicariato apostolico \u00e8 stato elevato a diocesi con la bolla \"Cum parvulum\" di papa Giovanni XXIII.\nCronotassi dei vescovi.\nSi omettono i periodi di sede vacante non superiori ai 2 anni o non storicamente accertati.\nStatistiche.\nLa diocesi nel 2018 su una popolazione di 1.699.200 persone contava 984.150 battezzati, corrispondenti al 57,9% del totale."}
{"id": "500743", "revid": "322321", "url": "https://it.wikipedia.org/wiki?curid=500743", "title": "Arcidiocesi di Bombay", "text": "Larcidiocesi di Bombay (in latino: \"Archidioecesis Bombayensis\") \u00e8 una sede metropolitana della Chiesa cattolica in India. Nel 2018 contava 509.794 battezzati su 21.901.620 abitanti. \u00c8 retta dall'arcivescovo cardinale Oswald Gracias.\nTerritorio.\nL'arcidiocesi comprende i distretti indiani di Mumbai City, Mumbai Suburban, Raigad e Thane.\nSede arcivescovile \u00e8 la citt\u00e0 di Bombay (Mumbai), dove si trova la cattedrale del Santo Nome di Ges\u00f9.\nIl territorio si estende su 10.103\u00a0km\u00b2 ed \u00e8 suddiviso in 124 parrocchie, tra cui la basilica di Santa Maria del Monte.\nProvincia ecclesiastica.\nLa provincia ecclesiastica di Bombay, istituita nel 1886, comprende le seguenti suffraganee:\nStoria.\nIl vicariato apostolico di Idalcan, Deccan e Bijapur fu eretto nel 1637, ricavandone il territorio dall'arcidiocesi di Goa (oggi arcidiocesi di Goa e Dam\u00e3o).\nNel 1669 assunse il nome di vicariato apostolico del Gran Mogol.\nIl 17 maggio 1784 cedette una porzione del suo territorio a vantaggio dell'erezione del vicariato apostolico dell'Hindustan (oggi arcidiocesi di Agra).\nNel 1820 assunse il nome di vicariato apostolico di Bombay.\nL'8 marzo 1854 cedette una porzione del suo territorio a vantaggio dell'erezione del vicariato apostolico di Poona (oggi diocesi).\nIl 1\u00ba settembre 1886 il vicariato apostolico \u00e8 stato elevato al rango di arcidiocesi metropolitana con la bolla \"Humanae salutis\" di papa Leone XIII. Il 7 giugno dell'anno successivo, con il breve \"Post initam\", fu istituita la provincia ecclesiastica di Bombay, che comprendeva una sola suffraganea, la diocesi di Poona.\nIl 1\u00ba maggio 1928 con la bolla \"Inter Apostolicam\" la diocesi di Dam\u00e3o fu soppressa e parte del suo territorio fu incorporato nell'arcidiocesi di Bombay.\nSuccessivamente ha ceduto a pi\u00f9 riprese porzioni di territorio a vantaggio dell'erezione di nuove circoscrizioni ecclesiastiche e precisamente:\nL'arcidiocesi continua a mantenere il nome ecclesiastico di Bombay, malgrado dal 1995 la citt\u00e0 abbia assunto il nome ufficiale di Mumbai.\nCronotassi dei vescovi.\nSi omettono i periodi di sede vacante non superiori ai 2 anni o non storicamente accertati.\nStatistiche.\nL'arcidiocesi nel 2018 su una popolazione di 21.901.620 persone contava 509.794 battezzati, corrispondenti al 2,3% del totale."}
{"id": "500744", "revid": "110157", "url": "https://it.wikipedia.org/wiki?curid=500744", "title": "Diocesi di Bondo", "text": "La diocesi di Bondo (in latino: \"Dioecesis Bondo\u00ebnsis\") \u00e8 una sede della Chiesa cattolica nella Repubblica Democratica del Congo suffraganea dell'arcidiocesi di Kisangani. Nel 2018 contava 232.440 battezzati su 496.940 abitanti. \u00c8 retta dal vescovo Etienne Ung'eyowun.\nTerritorio.\nLa diocesi comprende la parte centro-settentrionale della nuova provincia del Basso Uele (istituita nel 2005), nella Repubblica Democratica del Congo.\nSede vescovile \u00e8 la citt\u00e0 di Bondo, dove si trova la cattedrale della Santa Croce.\nIl territorio si estende su 75.600\u00a0km\u00b2 ed \u00e8 suddiviso in 15 parrocchie.\nStoria.\nLa prefettura apostolica di Bondo fu eretta il 10 marzo 1926 con il breve \"Admonet supremi\" di papa Pio XI, ricavandone il territorio dal vicariato apostolico di U\u00e9ll\u00e9 occidentale (oggi diocesi di Buta).\nIl 2 dicembre 1937 la prefettura apostolica fu elevata a vicariato apostolico con la bolla \"Sicubi per apostolicam\" dello stesso papa Pio XI.\nIl 10 novembre 1959 il vicariato apostolico \u00e8 stato ulteriormente elevato a diocesi con la bolla \"Cum parvulum\" di papa Giovanni XXIII.\nCronotassi dei vescovi.\nSi omettono i periodi di sede vacante non superiori ai 2 anni o non storicamente accertati.\nStatistiche.\nLa diocesi nel 2018 su una popolazione di 496.940 persone contava 232.440 battezzati, corrispondenti al 46,8% del totale."}
{"id": "500745", "revid": "110157", "url": "https://it.wikipedia.org/wiki?curid=500745", "title": "Diocesi di Bonfim", "text": "La diocesi di Bonfim (in latino: \"Dioecesis Bonfimensis\") \u00e8 una sede della Chiesa cattolica in Brasile suffraganea dell'arcidiocesi di Feira de Santana appartenente alla regione ecclesiastica Nordeste 3. Nel 2018 contava 509.817 battezzati su 714.284 abitanti. \u00c8 retta dal vescovo Hernaldo Pinto Farias, S.S.S.\nTerritorio.\nLa diocesi comprende 25 comuni nella parte nord-orientale dello stato brasiliano di Bahia: Senhor do Bonfim, Andorinha, Ant\u00f4nio Gon\u00e7alves, Ca\u00e9m, Caldeir\u00e3o Grande, Campo Formoso, Cansan\u00e7\u00e3o, Capim Grosso, Filad\u00e9lfia, Iti\u00faba, Jacobina, Jaguarari, Mirangaba, Monte Santo, Nordestina, Ourol\u00e2ndia, Pindoba\u00e7u, Ponto Novo, Queimadas, Quixabeira, S\u00e3o Jos\u00e9 do Jacu\u00edpe, Sa\u00fade, Serrol\u00e2ndia, Umburanas e V\u00e1rzea Nova.\nSede vescovile \u00e8 la citt\u00e0 di Senhor do Bonfim, dove si trova la cattedrale di Nostro Signore della Buona Morte.\nIl territorio si estende su 33.655\u00a0km\u00b2 ed \u00e8 suddiviso in 25 parrocchie.\nStoria.\nLa diocesi \u00e8 stata eretta il 6 aprile 1933 con la bolla \"Ad aptius christifidelium\" di papa Pio XI, ricavandone il territorio dall'arcidiocesi di San Salvador di Bahia, di cui originariamente era suffraganea.\nIl 14 novembre 1959, il 22 luglio 1962 e il 14 settembre 1971 ha ceduto porzioni del suo territorio a vantaggio dell'erezione rispettivamente delle diocesi di Ruy Barbosa, di Juazeiro e di Paulo Afonso.\nIl 16 gennaio 2002 \u00e8 entrata a far parte della provincia ecclesiastica dell'arcidiocesi di Feira de Santana.\nCronotassi dei vescovi.\nSi omettono i periodi di sede vacante non superiori ai 2 anni o non storicamente accertati.\nStatistiche.\nLa diocesi nel 2018 su una popolazione di 714.284 persone contava 509.817 battezzati, corrispondenti al 71,4% del totale."}
{"id": "500746", "revid": "92723", "url": "https://it.wikipedia.org/wiki?curid=500746", "title": "Diocesi di Bongaigaon", "text": "La diocesi di Bongaigaon (in latino: \"Dioecesis Bongaigaonensis\") \u00e8 una sede della Chiesa cattolica in India suffraganea dell'arcidiocesi di Guwahati. Nel 2018 contava 69.620 battezzati su 8.221.760 abitanti. \u00c8 retta dal vescovo Thomas Pulloppillil.\nTerritorio.\nLa diocesi comprende i distretti di Bongaigaon, Barpeta, Dhubri, Kokrajhar e Nalbari nello stato di Assam, in India.\nSede vescovile \u00e8 la citt\u00e0 di Bongaigaon, dove si trova la cattedrale di Cristo, la Luce del Mondo.\nIl territorio si estende su 13.630\u00a0km\u00b2 ed \u00e8 suddiviso in 34 parrocchie.\nStoria.\nLa diocesi \u00e8 stata eretta il 10 maggio 2000 con la bolla \"Ultra flumen Brahmaputra\" di papa Giovanni Paolo II, ricavandone il territorio dall'arcidiocesi di Guwahati.\nCronotassi dei vescovi.\nSi omettono i periodi di sede vacante non superiori ai 2 anni o non storicamente accertati.\nStatistiche.\nLa diocesi nel 2018 su una popolazione di 8.221.760 persone contava 69.620 battezzati, corrispondenti allo 0,8% del totale."}
{"id": "500747", "revid": "110157", "url": "https://it.wikipedia.org/wiki?curid=500747", "title": "Vicariato apostolico di Bontoc-Lagawe", "text": "Il vicariato apostolico di Bontoc-Lagawe (in latino: \"Vicariatus Apostolicus Bontocensis-Lagavensis\") \u00e8 una sede della Chiesa cattolica nelle Filippine aggregata alla provincia ecclesiastica di Nueva Segovia. Nel 2017 contava 241.800 battezzati su 392.270 abitanti. \u00c8 retto dal vescovo Valentin Cabbigat Dimoc.\nTerritorio.\nIl vicariato apostolico comprende le province filippine di Ifugao e di Mountain Province.\nSede del vicariato \u00e8 la citt\u00e0 di Bontoc, dove si trova la cattedrale di Santa Rita.\nIl territorio \u00e8 suddiviso in 22 parrocchie.\nStoria.\nIl vicariato apostolico \u00e8 stato eretto il 6 luglio 1992 con la bolla \"Ad aptius in Insulis\" di papa Giovanni Paolo II, ricavandone il territorio dal vicariato apostolico di Mountain Provinces (oggi diocesi di Baguio). \u00c8 aggregato alla provincia ecclesiastica dell'arcidiocesi di Nueva Segovia.\nCronotassi dei vescovi.\nSi omettono i periodi di sede vacante non superiori ai 2 anni o non storicamente accertati.\nStatistiche.\nIl vicariato apostolico nel 2017 su una popolazione di 392.270 persone contava 241.800 battezzati, corrispondenti al 61,6% del totale."}
{"id": "500748", "revid": "92723", "url": "https://it.wikipedia.org/wiki?curid=500748", "title": "Prelatura territoriale di Borba", "text": "La prelatura territoriale di Borba (in latino: \"Praelatura Territorialis Borbensis\") \u00e8 una sede della Chiesa cattolica in Brasile suffraganea dell'arcidiocesi di Manaus appartenente alla regione ecclesiastica Norte 1. Nel 2019 contava 133.000 battezzati su 164.500 abitanti. \u00c8 retta dal vescovo Zenildo Luiz Pereira da Silva, C.SS.R.\nTerritorio.\nLa prelatura territoriale comprende 4 comuni dello stato brasiliano di Amazonas: Novo Aripuan\u00e3, Borba, Nova Olinda do Norte e Autazes; e i distretti di Axin\u00ed, Canum\u00e3 e Novo C\u00e9u.\nSede prelatizia \u00e8 la citt\u00e0 di Borba, dove si trova la cattedrale di Sant'Antonio di Padova.\nIl territorio si estende su 98.650\u00a0km\u00b2 ed \u00e8 suddiviso in 8 parrocchie.\nStoria.\nLa prelatura territoriale \u00e8 stata eretta il 13 luglio 1963 con la bolla \"Ad Christi divini\" di papa Paolo VI, ricavandone il territorio dall'arcidiocesi di Manaus e dalla prelatura territoriale di Parintins (oggi diocesi).\nIl 12 febbraio 1996, in forza del decreto \"Quo aptius\" della Congregazione per i vescovi, ha ceduto il comune di Apu\u00ed alla diocesi di Humait\u00e1, ricevendone in cambio quello di Manicor\u00e9. Tuttavia, il 20 gennaio 2003 Manicor\u00e9 \u00e8 ritornato a far parte della diocesi di Humait\u00e1.\nCronotassi dei vescovi.\nSi omettono i periodi di sede vacante non superiori ai 2 anni o non storicamente accertati.\nStatistiche.\nLa prelatura territoriale nel 2019 su una popolazione di 164.500 persone contava 133.000 battezzati, corrispondenti all'80,9% del totale."}
{"id": "500749", "revid": "92723", "url": "https://it.wikipedia.org/wiki?curid=500749", "title": "Arcidiocesi di Bordeaux", "text": "Larcidiocesi di Bordeaux (in latino: \"Archidioecesis Burdigalensis\") \u00e8 una sede metropolitana della Chiesa cattolica in Francia. Nel 2018 contava 1.012.500 battezzati su 1.511.200 abitanti. \u00c8 retta dall'arcivescovo Jean-Paul James.\nDal 1937 agli arcivescovi di Bordeaux \u00e8 concesso di portare il titolo di \"vescovi di Bazas\" (\"Bazensis\").\nTerritorio.\nL'arcidiocesi comprende il dipartimento francese della Gironda.\nSede arcivescovile \u00e8 la citt\u00e0 di Bordeaux, dove si trova la cattedrale di Sant'Andrea. A Bazas si trova l'ex cattedrale di San Giovanni Battista.\nIl territorio si estende su 10.725\u00a0km\u00b2 ed \u00e8 suddiviso in 593 parrocchie.\nProvincia ecclesiastica.\nLa provincia ecclesiastica \u00e8 costituita dalle seguenti suffragenee:\nStoria.\nLa pi\u00f9 antica testimonianza cristiana di Bordeaux risale al 260; \u00e8 l'epitaffio di una giovane cristiana, Domizia, cittadina di Treviri, ritrovato nelle mura meridionali della citt\u00e0. Il primo vescovo conosciuto invece \u00e8 Orientale che, assieme al suo diacono Flavio, era presente al primo concilio di Arles nel 314.\nNegli anni Ottanta del IV secolo si tenne a Bordeaux un sinodo per condannare i priscillianisti. Il sinodo si svolse sotto l'episcopato di san Delfino, che partecip\u00f2 al concilio di Saragozza del 380 e fu in corrispondenza con sant'Ambrogio e san Paolino di Nola, che era originario di Bordeaux.\nBordeaux era la capitale della provincia romana dell'Aquitania seconda. Divenne ben presto sede metropolitana della provincia ecclesiastica che comprendeva le altre \"civitates\" della provincia, che costituivano le diocesi di Agen, Angoul\u00eame, Saintes, Poitiers e P\u00e9rigueux.\nL'inizio del V secolo \u00e8 segnato dall'episcopato di un personaggio misterioso forse venuto dall'Oriente, san Severino di Colonia, a cui il vescovo sant'Amando cedette la cattedra per poi riprenderla dopo la sua morte.\nNel VI secolo fu importante l'episcopato di Leonzio II, uomo di grande potere e ricchezza, che costru\u00ec numerose chiese ed esercit\u00f2 un controllo politico sul territorio.\nDurante il periodo merovingio la cattedrale, che era stata fondata nel IV secolo, occupava gi\u00e0 lo stesso sito dell'attuale cattedrale, addossata ai bastioni della citt\u00e0 antica. Il borgo di San Severino appena fuori dalla citt\u00e0 era un grande centro di devozione, con le sue tre grandi basiliche di Santo Stefano, di San Severino e di San Martino, che sorgevano ai margini di una vasta necropoli di cui alcuni sarcofagi sono tuttora conservati. Questo borgo era come una citt\u00e0 santa; e le tombe merovingie del cimitero di San Severino alimentarono leggende che l'immaginazione popolare cre\u00f2 nei secoli seguenti.\nNella seconda met\u00e0 del X secolo, il potere ecclesiastico fu concentrato nelle mani dell'arcivescovo Gombaud, fratello di Guglielmo II di Guascogna. Nel 1027 il duca di Guascogna, Sancho VI, e il duca di Aquitania, Guglielmo V si accordarono per l'elezione di Geoffrey II ad arcivescovo. Il potere religioso divenne quindi una sorta di cuscinetto fra l'Aquitania e la Guascogna. I regni di Guglielmo VIII e Guglielmo IX (1052-1127) coincisero con uno splendido sviluppo dell'architettura romanica di Bordeaux. Parti delle chiese della Santa Croce e di San Severino appartengono a questo periodo e la cattedrale di Sant'Andrea fu costruita a partire dal 1096.\nNel Medioevo sorse una disputa fra le sedi metropolitane di Bordeaux e di Bourges in merito alla pretesa di Bourges sulla primazia di Aquitania. La questione \u00e8 stata acclarata da studiosi moderni, che hanno stabilito che una lettera di papa Niccol\u00f2 I a Rodolfo, che data l'esistenza della primazia di Bourges al IX secolo, non \u00e8 autentica. Come capitale della provincia romana di Aquitania prima, Bourges anticamente aspir\u00f2 alla preminenza sulle province di Aquitania secunda e Aquitania tertia e quindi anche su Bordeaux. Verso il 1073 queste generiche aspirazioni presero forma di rivendicazioni; fra il 1112 e il 1126 il papato le riconobbe e nel 1146 papa Eugenio III confer\u00ec la primazia di Pierre de la Chatre, arcivescovo di Bourges, su Bordeaux. Nel 1232 papa Gregorio IX concesse all'arcivescovo di Bourges, come ad un patriarca, il diritto di visitare la provincia di Aquitania, impose all'arcivescovo di Bordeaux il dovere di assistere, almeno una volta, ai concili indetti dall'arcivescovo di Bourges e stabil\u00ec che i provvedimenti dell'arcivescovo di Bordeaux potevano essere appellati dinanzi all'arcivescovo di Bourges. Quando occasionalmente, nel 1240 e nel 1284, gli arcivescovi di Bourges si recarono a Bordeaux, trovarono le porte delle chiese serrate e risposero con la scomunica alle proteste del clero di Bordeaux contro le loro visite.\nQuando la Francia perse l'Aquitania per l'annullamento del matrimonio fra Luigi VII ed Eleonora di Aquitania che era stato celebrato nella cattedrale di Bordeaux nel 1137, Bordeaux divenne la capitale dei possedimenti inglesi in Aquitania. Allora la disputa fra le sedi metropolitane di Bordeaux e di Bourges assunse un carattere politico e il re di Francia prese a sostenere le rivendicazioni di Bourges. Molti arcivescovi furono importanti fiancheggiatori della politica inglese in Aquitania: uno fra questi fu Guillaume Amanieu (1207-26), a cui re Enrico III di Inghilterra concesse il titolo di siniscalco e custode di tutte le terre al di l\u00e0 del mare. Guillaume Amanieu prese parte in Spagna alle guerre contro i Saraceni. G\u00e9rard de Mallemort (1227-60), un generoso fondatore di monasteri, ag\u00ec da intermediario fra San Luigi ed Enrico III e difese la Guascogna dalla tirannia di Simone di Montfort. Durante l'episcopato di G\u00e9rard de Mallemort l'antica chiesa romanica di Sant'Andrea fu trasformata in una cattedrale gotica.\nPapa Clemente V (1305-14) fu contrario alle rivendicazioni di Bourges. Era originario di Villandraut vicino a Bazas, dove aveva costruito una chiesa collegiata, era stato arcivescovo di Bordeaux dal 1300 al 1305 e consigliere politico del re Filippo il Bello. Divenuto papa, a dispetto delle sue simpatie francesi, persegu\u00ec il disegno dell'emancipazione di Bordeaux da Bourges. Nella seconda met\u00e0 del XIV secolo gli arcivescovi, come l'italiano Francesco Uguccione, furono sostenitori degli Inglesi.\nNel 1317 alla provincia ecclesiastica di Bordeaux furono aggregate le diocesi di nuova erezione di Sarlat, Condom, Lu\u00e7on e Maillezais.\nIl beato Pierre Berland (1430-57) fu un arcivescovo di Bordeaux illustre per intelligenza e santit\u00e0, fondatore dell'universit\u00e0 di Bordeaux e del Collegio di San Raffaele per gli studenti poveri, che, dopo aver aiutato gli Inglesi a difendere Bordeaux contro le truppe di Carlo VII di Francia, ricevette Dunois in citt\u00e0 e si arrese alla Francia. Fu durante il suo episcopato che alla cattedrale fu aggiunto il campanile che porta il suo nome.\nI ricchi e potenti capitoli di Sant'Andrea e di San Severino restarono nel Medioevo un retaggio del dualismo della Bordeaux merovingia. Fra i due consessi vi furono spesso conflitti e animosit\u00e0. Il senso artistico dei canonici del XIII secolo si rispecchia nel portale gotico di San Severino. Alla fine del XIV secolo il canonico Vital de Carle istitu\u00ec il grande ospedale di Sant'Andrea, che pose sotto la protezione del comune e fu per gli sforzi del capitolo di Sant'Andrea che nel 1402 fu istituita la prima biblioteca cittadina di Bordeaux.\nNel Medioevo Bordeaux era una grande citt\u00e0 monastica, con i suoi conventi di carmelitani, francescani e domenicani, fondati rispettivamente nel 1217, nel 1227 e nel 1230. Nel 1214 si svolse a Bordeaux un importante concilio contro gli usurai, i banditi e gli eretici. Quando, dopo la Guerra dei cent'anni, Bordeaux ritorn\u00f2 alla Francia, Luigi XI ammans\u00ec i cittadini entrando nella confraternita di Notre-Dame de Montuzet.\nAll'inizio del Seicento fu arcivescovo di Bordeaux il cardinale Fran\u00e7ois d'Escoubleau de Sourdis, al quale si deve la restaurazione della disciplina ecclesiastica e la riforma dei costumi del suo clero, dopo anni di abbandono a causa delle guerre di religione; in questo suo compito si fece aiutare dai nuovi ordini religiosi che introdusse nella sua arcidiocesi, tra i quali i Cappuccini (1601) e i Gesuiti (1606).\nPrima della rivoluzione francese, l'arcidiocesi era suddivisa in quattro arcidiaconati: M\u00e9doc, Cern\u00e8s, Blaye e Fronsac. Le 372 parrocchie erano ripartite in 10 arcipreture alle quali si devono aggiungere le 15 parrocchie della citt\u00e0 di Bordeaux. L'arcidiocesi contava inoltre tre seminari: il San Raffaele, istituito da Antoine Pr\u00e9vost nel 1583; il seminario degli Irlandesi e quello degli ordinandi, creati rispettivamente nel 1603 e nel 1607 dal cardinale de Sourdis.\nIn seguito al concordato, con la bolla \"Qui Christi Domini\" di papa Pio VII del 29 novembre 1801 Bordeaux ebbe come sedi suffraganee le diocesi di Angoul\u00eame, di Poitiers e di La Rochelle. Nel contempo incorpor\u00f2 nel suo territorio parte della diocesi di Bazas, che fu soppressa.\nIl 6 ottobre 1822 in forza della bolla \"Paternae charitatis\" del medesimo papa Pio VII aggiunse alle sue suffraganee la diocesi di Agen, in precedenza suffraganea di Tolosa, e le diocesi ristabilite di P\u00e9rigueux e di Lu\u00e7on. Nel 1850 furono aggiunte anche le diocesi di Fort-de-France (Martinica), Basse-Terre (Guadalupa) e Saint-Denis (Riunione). Successivamente queste diocesi d'oltremare furono sottratte alla giurisdizione metropolitica di Bordeaux, anche in seguito all'elevazione di Fort-de-France al rango di arcidiocesi metropolitana il 26 settembre 1967.\nIl 20 novembre 1937 gli arcivescovi di Bordeaux ottennero il diritto di aggiungere al proprio titolo quello di vescovi di Bazas.\nL'8 dicembre 2002 la provincia ecclesiastica di Bordeaux \u00e8 stata ampiamente modificata in seguito alla soppressione della provincia ecclesiastica di Auch e all'erezione di quella di Poitiers.\nCronotassi degli arcivescovi.\nSi omettono i periodi di sede vacante non superiori ai 2 anni o non storicamente accertati.\nStatistiche.\nL'arcidiocesi nel 2018 su una popolazione di 1.511.200 persone contava 1.012.500 battezzati, corrispondenti al 67,0% del totale."}
{"id": "500751", "revid": "92723", "url": "https://it.wikipedia.org/wiki?curid=500751", "title": "Diocesi di Borongan", "text": "La diocesi di Borongan (in latino: \"Dioecesis Boronganensis\") \u00e8 una sede della Chiesa cattolica nelle Filippine suffraganea dell'arcidiocesi di Palo. Nel 2018 contava 475.011 battezzati su 490.645 abitanti. \u00c8 retta dal vescovo Crispin Barrete Varquez.\nTerritorio.\nLa diocesi comprende la provincia filippina di Eastern Samar sull'isola di Samar.\nSede vescovile \u00e8 la citt\u00e0 di Borongan, dove si trova la cattedrale della Nativit\u00e0 di Maria Vergine.\nIl territorio si estende su 4.641\u00a0km\u00b2 ed \u00e8 suddiviso in 33 parrocchie.\nStoria.\nLa diocesi \u00e8 stata eretta il 22 ottobre 1960 con la bolla \"Quod sacri Calbayogani\" di papa Giovanni XXIII, ricavandone il territorio dalla diocesi di Calbayog. Originariamente era suffraganea dell'arcidiocesi di Cebu.\nIl 5 dicembre 1974 ha ceduto una porzione del suo territorio a vantaggio dell'erezione della diocesi di Catarman.\nIl 15 novembre 1982 \u00e8 entrata a far parte della provincia ecclesiastica dell'arcidiocesi di Palo.\nCronotassi dei vescovi.\nSi omettono i periodi di sede vacante non superiori ai 2 anni o non storicamente accertati.\nStatistiche.\nLa diocesi nel 2018 su una popolazione di 490.645 persone contava 475.011 battezzati, corrispondenti al 96,8% del totale."}
{"id": "500752", "revid": "267975", "url": "https://it.wikipedia.org/wiki?curid=500752", "title": "Arcidiocesi di Boston", "text": "L'arcidiocesi di Boston (in latino: \"Archidioecesis Bostoniensis\") \u00e8 una sede metropolitana della Chiesa cattolica negli Stati Uniti d'America appartenente alla regione ecclesiastica I (Connecticut, Maine, Massachusetts, New Hampshire, Rhode Island e Vermont). Nel 2018 contava 1.946.413 battezzati su 4.266.903 abitanti. \u00c8 retta dall'arcivescovo cardinale Sean Patrick O'Malley, O.F.M.Cap.\nTerritorio.\nL'arcidiocesi comprende 5 contee del Massachusetts, negli Stati Uniti d'America: Essex, Middlesex, Norfolk, Plymouth e Suffolk, eccettuate le citt\u00e0 di Mattapoisett, Marion e Wareham, che fanno parte della diocesi di Fall River.\nSede arcivescovile \u00e8 la citt\u00e0 di Boston, dove si trova la cattedrale della Santa Croce (\"Holy Cross\"). Nella stessa citt\u00e0 si trovano anche la basilica minore di Nostra Signora del Perpetuo Soccorso (\"Shrine of Our Lady of Perpetual Help\") e il santuario nazionale di Maria Regina dell'Universo (\"Queen of the Universe National Shrine\").\nIl territorio si estende su 6.386\u00a0km\u00b2 ed \u00e8 suddiviso in 5 regioni: \"Central\", \"Merrymack\", \"North\", \"South\" e \"West\". Ogni regione \u00e8 a sua volta suddivisa in 4 vicariati per un totale di 20 vicariati. Le parrocchie sono complessivamente 286.\nProvincia ecclesiastica.\nLa provincia ecclesiastica di Boston, istituita nel 1875, si estende sugli stati americani del Maine, del Vermont, del Massachusetts e dello New Hampshire (la parte centro-settentrionale del \"New England\"), e comprende le seguenti suffraganee:\nStoria.\nLa diocesi di Boston fu eretta l'8 aprile 1808 con il breve \"Ex debito\" di papa Pio VII, ricavandone il territorio dalla diocesi di Baltimora, che nel contempo fu elevata ad arcidiocesi metropolitana ed ebbe Boston come suffraganea. In origine la diocesi comprendeva per intero il territorio della Nuova Inghilterra (\"New England\").\nIl 29 novembre 1843 cedette una porzione del suo territorio a vantaggio dell'erezione della diocesi di Hartford (oggi arcidiocesi).\nIl 19 luglio 1850 entr\u00f2 a far parte della provincia ecclesiastica dell'arcidiocesi di New York.\nIl 29 luglio 1853 cedette altre porzioni del suo territorio a vantaggio dell'erezione delle diocesi di Burlington e di Portland.\nIl 14 giugno 1870 e il 16 febbraio 1872 cedette ulteriori porzioni del suo territorio a vantaggio dell'erezione rispettivamente delle diocesi di Springfield e di Providence.\nIl 12 febbraio 1875 \u00e8 stata elevata al rango di arcidiocesi metropolitana in forza del breve \"Quae Dei Ecclesiae\" di papa Pio IX.\nIl 15 ottobre 1991, con la lettera apostolica \"Constat Sanctum Patricium\", papa Giovanni Paolo II ha confermato San Patrizio patrono dell'arcidiocesi.\nNell'arcidiocesi di Boston \u00e8 esploso uno dei casi pi\u00f9 vasti di pedofilia che ha colpito appartenenti alla Chiesa cattolica. Poich\u00e9 il sistema giudiziario americano consente alle vittime di rivalersi economicamente sulle diocesi, gran parte delle stesse ha preferito farsi risarcire dalle diocesi anzich\u00e9 far condannare penalmente i responsabili, per cui si \u00e8 registrato un forte indebitamento dell'arcidiocesi, che ha dovuto vendere numerose propriet\u00e0 immobiliari per liquidare i rimborsi.\nCronotassi degli arcivescovi.\nSi omettono i periodi di sede vacante non superiori ai 2 anni o non storicamente accertati.\nStatistiche.\nL'arcidiocesi nel 2018 su una popolazione di 4.266.903 persone contava 1.946.413 battezzati, corrispondenti al 45,6% del totale."}
{"id": "500753", "revid": "701660", "url": "https://it.wikipedia.org/wiki?curid=500753", "title": "Arcidiocesi di Botucatu", "text": "Larcidiocesi di Botucatu (in latino: \"Archidioecesis Botucatuensis\") \u00e8 una sede metropolitana della Chiesa cattolica in Brasile appartenente alla regione ecclesiastica Sul 1. Nel 2018 contava 484.890 battezzati su 570.995 abitanti. \u00c8 retta dall'arcivescovo Maur\u00edcio Grotto de Camargo.\nTerritorio.\nL'arcidiocesi comprende 20 comuni nella parte centrale dello stato brasiliano di San Paolo: Avar\u00e9, \u00c1guas de Santa B\u00e1rbara, Arandu, Arei\u00f3polis, Anhembi, Botucatu, Bofete, Borebi, Conchas, Cerqueira C\u00e9sar, Iaras, Igara\u00e7u do Tiet\u00ea, Itatinga, Laranjal Paulista, Len\u00e7\u00f3is Paulista, Macatuba, Pardinho, Pereiras, Prat\u00e2nia e S\u00e3o Manuel.\nSede arcivescovile \u00e8 la citt\u00e0 di Botucatu, dove si trova la basilica cattedrale di Sant'Anna.\nIl territorio si estende su una superficie di 10.348\u00a0km\u00b2 ed \u00e8 suddiviso in 46 parrocchie, raggruppate in 4 regioni pastorali: Botucatu, Avar\u00e9, Laranjal Paulista, Len\u00e7\u00f3is Paulista.\nProvincia ecclesiastica.\nLa provincia ecclesiastica di Botucatu, istituita nel 1958, comprende le seguenti suffraganee:\nStoria.\nLa diocesi di Botucatu fu eretta il 7 giugno 1908 con la bolla \"Dioecesium nimiam amplitudinem\" di papa Pio X, ricavandone il territorio dalla diocesi di San Paolo, che contestualmente fu elevata al rango di arcidiocesi metropolitana. Originariamente la diocesi di Botucatu era suffraganea della stessa arcidiocesi di San Paolo.\nIl 4 luglio 1924, il 21 giugno 1926 e il 30 novembre 1928 cedette porzioni del suo territorio a vantaggio dell'erezione rispettivamente delle diocesi di Sorocaba (oggi arcidiocesi) e di Santos, di Cafel\u00e2ndia (oggi diocesi di Lins) e di Assis.\nL'episcopato di Carlos Duarte Costa fu particolarmente travagliato. Il vescovo difendeva posizioni in aperto contrasto con il magistero della Chiesa, ad esempio ammetteva il divorzio sotto alcune condizioni. Nel 1932 giunse ad organizzare un \"battaglione del vescovo\", una formazione aggressiva nata per sostenere le tesi politiche del vescovo. In quest'azione sociale sperper\u00f2 i beni della diocesi. La Santa Sede indag\u00f2 sull'operato del vescovo, che si dimise nel 1937 ottenendo la sede titolare di Maura. Allora il vescovo si trasfer\u00ec a Rio de Janeiro, dove predic\u00f2 contro la dottrina dell'infallibilit\u00e0 papale e a favore del divorzio e del matrimonio degli ecclesiastici. Denunci\u00f2 anche la supposta alleanza fra il Vaticano e i regimi totalitari europei. Fu scomunicato nel 1945 da papa Pio XII e fond\u00f2 allora una Chiesa scismatica: la Chiesa cattolica apostolica brasiliana. In seguito fond\u00f2 anche il Partito socialista cristiano.\nIl 19 aprile 1958 fu elevata al rango di arcidiocesi metropolitana con la bolla \"Sacrorum antistitum\" di papa Pio XII.\nIl 15 febbraio 1964, il 2 marzo 1968 e il 30 dicembre 1998 ha ceduto altre porzioni di territorio a vantaggio dell'erezione rispettivamente delle diocesi di Bauru, di Itapeva e di Ourinhos.\nCronotassi dei vescovi.\nSi omettono i periodi di sede vacante non superiori ai 2 anni o non storicamente accertati.\nStatistiche.\nL'arcidiocesi nel 2018 su una popolazione di 570.995 persone contava 484.890 battezzati, corrispondenti all'84,9% del totale."}
{"id": "500754", "revid": "767487", "url": "https://it.wikipedia.org/wiki?curid=500754", "title": "Marcell Jansen", "text": "Carriera.\nClub.\nArriva al Borussia M\u00f6nchengladbach dopo aver giocato col SV L\u00fcrrip nel 1994 e nel 2003 viene convocato per la prima volta in prima squadra, come riserva nella gara contro l', quando gi\u00e0 ha diverse presenze nelle nazionali giovanili tedesche. All'inizio della stagione 2004-2005 diventa professionista e viene inserito inizialmente nella squadra amatoriale di quarta divisione, finch\u00e9 il nuovo allenatore della prima squadra Dick Advocaat gli d\u00e0 la possibilit\u00e0 di esordire nella Bundesliga nel dicembre del 2004 nella sconfitta 6-0 contro l'.\nNonostante il debutto infelice, Advocaat continua a puntare su di lui e con l'infortunio del titolare Christian Ziege ha l'occasione di giocare con continuit\u00e0. Riesce a prendere il posto del nazionale belga Filip Daems, sostituto naturale di Ziege, e disputare una stagione di esordio che gli assicura il posto nella Nazionale tedesca Under 21.\nLa sua seconda stagione da professionista lo vede diventare sempre pi\u00f9 importante per il suo club e debutta anche nella nazionale maggiore. Durante la stagione contribuisce alla salvezza della squadra e firma un nuovo contratto triennale. Al termine della sua terza stagione al Borussia, coincisa con la retrocessione della squadra in seconda divisione, viene ceduto al per 14 milioni di euro.\nNella prima stagione a Monaco vince i primi titoli della sua carriera, Bundesliga, Coppa di Germania e Coppa di Lega, disputando in totale 30 gare con il debutto in Coppa UEFA.\nIl 28 agosto 2008 passa a titolo definitivo all' per 8 milioni di euro.\nL'8 luglio 2015 non viene rinnovato il suo contratto con l' e decide di ritirarsi dal calcio giocato dichiarando di essere troppo attaccato all' per vestire un'altra maglia.\nNazionale.\nDebutta in nazionale quando il C.T. J\u00fcrgen Klinsmann lo convoca per la gara del 3 settembre 2005 contro la Slovacchia, che vede la squadra tedesca battuta 2-0. Viene anche convocato per la fase finale del Campionato Mondiale del 2006 durante il quale la magnifica forma del pari ruolo Philipp Lahm lo costringe alla panchina fino alla finale valida per il terzo posto della competizione contro il Portogallo, che gioca interamente. Realizza il suo primo gol con la maglia della nazionale nella vittoria 6-0 contro San Marino.\nNell'estate del 2008 viene convocato dal commissario tecnico L\u00f6w per l'Europeo in Svizzera ed Austria. Il 10 luglio 2010, in occasione della finalina del Mondiale 2010, valida per il 3\u00ba posto, segna uno dei 3 gol della Germania contro l'Uruguay, partita che finir\u00e0 3-2 per i tedeschi.\nStatistiche.\nPresenze e reti nei club.\n\"Statistiche aggiornate al 16 maggio 2015.\""}
{"id": "500755", "revid": "322321", "url": "https://it.wikipedia.org/wiki?curid=500755", "title": "Arcidiocesi di Bouak\u00e9", "text": "Larcidiocesi di Bouak\u00e9 (in latino: \"Archidioecesis Buakensis\") \u00e8 una sede metropolitana della Chiesa cattolica in Costa d'Avorio. Nel 2018 contava 221.600 battezzati su 1.257.790 abitanti. \u00c8 retta dall'arcivescovo Paul-Sim\u00e9on Ahouanan Djro, O.F.M.\nTerritorio.\nL'arcidiocesi comprende i dipartimenti ivoriani di B\u00e9oumi, Bouak\u00e9 e Sakassou nella regione della Valle del Bandama, e quelli di M'bahiakro e Daoukro nella regione di N'zi-Como\u00e9.\nSede arcivescovile \u00e8 la citt\u00e0 di Bouak\u00e9, dove si trova la cattedrale di Santa Teresa.\nIl territorio si estende su 20.000\u00a0km\u00b2 ed \u00e8 suddiviso in 31 parrocchie.\nProvincia ecclesiastica.\nLa provincia ecclesiastica di Bouak\u00e9, istituita nel 1994, comprende le seguenti suffraganee:\nStoria.\nLa prefettura apostolica di Bouak\u00e9 fu eretta il 17 maggio 1951 con la bolla \"Quo fructuosius\" di papa Pio XII, ricavandone il territorio dal vicariato apostolico di Abidjan (oggi arcidiocesi).\nIl 14 settembre 1955 la prefettura apostolica fu elevata a diocesi con la bolla \"Dum tantis\" dello stesso papa Pio XII. Originariamente era suffraganea dell'arcidiocesi di Abidjan.\nIl 13 settembre 1963 e il 6 marzo 1992 cedette porzioni del suo territorio a vantaggio dell'erezione rispettivamente delle diocesi di Abengourou e di Yamoussoukro.\nIl 19 dicembre 1994 la diocesi \u00e8 stata elevata al rango di arcidiocesi metropolitana con la bolla \"Quo aptius\" di papa Giovanni Paolo II.\nCronotassi dei vescovi.\nSi omettono i periodi di sede vacante non superiori ai 2 anni o non storicamente accertati.\nStatistiche.\nL'arcidiocesi nel 2018 su una popolazione di 1.257.790 persone contava 221.600 battezzati, corrispondenti al 17,6% del totale."}
{"id": "500757", "revid": "110157", "url": "https://it.wikipedia.org/wiki?curid=500757", "title": "Diocesi di Bougainville", "text": "La diocesi di Bougainville (in latino: \"Dioecesis Buganvillensis\") \u00e8 una sede della Chiesa cattolica in Papua Nuova Guinea suffraganea dell'arcidiocesi di Rabaul. Nel 2018 contava 157.000 battezzati su 251.000 abitanti. \u00c8 retta dal vescovo Dariusz Piotr Ka\u0142u\u017ca, M.S.F.\nTerritorio.\nLa diocesi comprende la regione autonoma di Bougainville in Papua Nuova Guinea.\nSede vescovile \u00e8 la citt\u00e0 di Buka, dove si trova la cattedrale dell'Assunzione di Maria Vergine. A Kieta sorge l'ex cattedrale di San Michele arcangelo.\nIl territorio si estende su 10.660\u00a0km\u00b2 ed \u00e8 suddiviso in 33 parrocchie.\nStoria.\nLa prefettura apostolica delle Isole Salomone tedesche fu eretta il 23 maggio 1898, ricavandone il territorio dal vicariato apostolico della Nuova Pomerania (oggi arcidiocesi di Rabaul).\nIl 21 gennaio 1904 assunse il nome di prefettura apostolica delle Isole Salomone settentrionali.\nIl 31 maggio 1930 la prefettura apostolica fu elevata a vicariato apostolico con la lettera apostolica \"Cum in praefectura\" di papa Pio XI.\nL'11 giugno 1959 cedette una porzione del suo territorio a vantaggio dell'erezione del vicariato apostolico delle Isole Salomone occidentali (oggi diocesi di Gizo).\nIl 15 novembre 1966 in forza della bolla \"Laeta incrementa\" di papa Paolo VI il vicariato apostolico fu elevato a diocesi e assunse il nome attuale.\nCronotassi dei vescovi.\nSi omettono i periodi di sede vacante non superiori ai 2 anni o non storicamente accertati.\nStatistiche.\nLa diocesi nel 2018 su una popolazione di 251.000 persone contava 157.000 battezzati, corrispondenti al 62,5% del totale."}
{"id": "500758", "revid": "267975", "url": "https://it.wikipedia.org/wiki?curid=500758", "title": "Arcidiocesi di Bourges", "text": "Larcidiocesi di Bourges (in latino: \"Archidioecesis Bituricensis\") \u00e8 una sede della Chiesa cattolica in Francia suffraganea dell'arcidiocesi di Tours. Nel 2018 contava 508.400 battezzati su 541.660 abitanti. \u00c8 retta dall'arcivescovo J\u00e9r\u00f4me Daniel Beau.\nTerritorio.\nL'arcidiocesi comprende i dipartimenti francesi dello Cher e dell'Indre.\nSede arcivescovile \u00e8 la citt\u00e0 di Bourges, dove si trova la cattedrale di Santo Stefano.\nI principali luoghi di pellegrinaggio dell'arcidiocesi sono:\nIl territorio si estende su 14.210\u00a0km\u00b2 ed \u00e8 suddiviso in 58 parrocchie raggruppate in 12 decanati.\nStoria.\nL'arcidiocesi fu eretta nel III secolo. Secondo la tradizione, protovescovo sarebbe stato sant'Ursino, evangelizzatore della storica regione del Berry, menzionato in due occasioni nelle opere di Gregorio di Tours. I dittici dell'arcidiocesi menzionano dieci vescovi dopo sant'Ursino, che precedono il primo vescovo storicamente documentato di Bourges, Leone, che sottoscrisse il 4 ottobre 453 gli atti del concilio di Angers.\n\"Biturigi\" era la capitale della provincia romana dell'Aquitania prima, come testimoniato dalla \"Notitia Galliarum\" dell'inizio del V secolo.. Con l'affermarsi dell'organizzazione ecclesiastica, Biturigi divenne, oltre che centro amministrativo della regione, sede metropolitana della provincia ecclesiastica, modellata su quella civile, che comprendeva le diocesi suffraganee di Clermont, Rodez, Albi, Cahors, Limoges, Mende e Le Puy.\nNel Medioevo sorse una disputa fra le sedi metropolitane di Bordeaux e di Bourges in merito alla pretesa di Bourges sulla primazia di Aquitania. La questione \u00e8 stata acclarata da studiosi moderni, che hanno stabilito che la lettera di papa Niccol\u00f2 I a Rodolfo (864), che data l'esistenza della primazia di Bourges al IX secolo e che qualifica l'arcivescovo con il titolo di \"patriarcha\", non \u00e8 autentica. Come capitale dell'Aquitania prima, Bourges anticamente aspir\u00f2 alla preminenza sulle province di Aquitania seconda e Aquitania terza e quindi anche su Bordeaux. Verso il 1073 queste generiche aspirazioni presero forma di rivendicazioni; fra il 1112 e il 1126 il papato le riconobbe e nel 1146 papa Eugenio III confer\u00ec la primazia di Pierre de La Ch\u00e2tre, arcivescovo di Bourges, su Bordeaux.\nNel XII secolo due papi visitarono Bourges: papa Pasquale II nel 1107 e papa Alessandro III nel 1163. Nel secolo successivo si svolsero due fra i pi\u00f9 importanti concili regionali di Bourges, quelli del 1225 e del 1226 che condannarono gli albigesi.\nNel 1195 fu iniziata la costruzione della cattedrale in stile gotico; venne consacrata dall'arcivescovo Guillaume de Brosse il 13 maggio 1324.\nNel 1232 papa Gregorio IX concesse all'arcivescovo di Bourges, come ad un patriarca, il diritto di visitare la provincia di Aquitania, impose all'arcivescovo di Bordeaux il dovere di assistere, almeno una volta, ai concili indetti dall'arcivescovo di Bourges e stabil\u00ec che i provvedimenti dell'arcivescovo di Bordeaux potevano essere appellati dinanzi all'arcivescovo di Bourges. Quando occasionalmente, nel 1240 e nel 1284, gli arcivescovi di Bourges si recarono a Bordeaux, trovarono le porte delle chiese chiuse e risposero con la scomunica alle proteste del clero di Bordeaux contro le loro visite.\nQuando la Francia perse l'Aquitania per l'annullamento del matrimonio fra Luigi VII ed Eleonora di Aquitania che era stato celebrato nella cattedrale di Bordeaux nel 1137, Bordeaux divenne la capitale dei possedimenti inglesi in Aquitania. Allora la disputa fra le sedi metropolitane di Bordeaux e di Bourges assunse un carattere politico e il re di Francia inizi\u00f2 a sostenere le rivendicazioni di Bourges.\nPapa Clemente V (1305-14) fu contrario alle rivendicazioni di Bourges. Divenuto papa, a dispetto delle sue simpatie francesi, persegu\u00ec il disegno dell'emancipazione di Bordeaux da Bourges.\nNel 1327 l'arcidiocesi contava 733 parrocchie. Nel XIV secolo la provincia ecclesiastica si ingrand\u00ec con le nuove diocesi, istituite da papa Giovanni XXII, di Tulle, di Saint-Flour, di Vabres e di Castres\nNel 1438 si tenne a Bourges un altro importante concilio che, dopo l'approvazione della Prammatica Sanzione di re Carlo VII, tent\u00f2 di istituire una Chiesa gallicana autonoma da Roma.\nDurante l'episcopato di Jean C\u0153ur, nella seconda met\u00e0 del XV secolo, fu fondata l'universit\u00e0 di Bourges.\nNel 1528 un concilio di Bourges condann\u00f2 gli ugonotti, che erano favoriti sia dall'universit\u00e0 in cui avevano studiato Calvino e Teodoro di Beza sia dalla corte di Margherita di Valois.\nNel 1603 l'arcidiocesi contava 772 parrocchie, che diventeranno 801 nel 1776 e 796 alla vigilia della Rivoluzione, quando erano raggruppate in 9 arcidiaconati e 20 arcipresbiterati.\nIl 3 ottobre 1678, con l'erezione a sede metropolitana della diocesi di Albi, la provincia ecclesiastica di Bourges perse le diocesi suffraganee di Rodez, Castres, Vabres, Cahors e Mende.\nIn seguito al concordato con la bolla \"Qui Christi Domini\" di papa Pio VII del 29 novembre 1801 l'arcidiocesi si ampli\u00f2, incorporando il territorio della diocesi di Nevers, che fu soppressa.\nIl 6 ottobre 1822, in forza della bolla \"Paternae caritatis\" del medesimo papa Pio VII, la diocesi di Nevers fu ristabilita, ricavandone il territorio dall'arcidiocesi di Bourges. Contestualmente, la provincia ecclesiastica di Bourges venne ristrutturata, arrivando a comprendere le suffraganee di Clermont, Limoges, Le Puy, Tulle e Saint-Flour.\nFacendo seguito al sinodo del 1990, nel 1994 il territorio dell'arcidiocesi subisce una sostanziale rivisitazione e il numero delle parrocchie \u00e8 ridotto dalle oltre 500 alle attuali 64.\nIn seguito alla riorganizzazione delle circoscrizioni ecclesiastiche francesi, dall'8 dicembre 2002 Bourges non \u00e8 pi\u00f9 sede metropolitana, pur mantenendo la dignit\u00e0 arcivescovile, ed \u00e8 entrata a far parte della provincia ecclesiastica dell'arcidiocesi di Tours.\nCronotassi dei vescovi.\nSi omettono i periodi di sede vacante non superiori ai 2 anni o non storicamente accertati.\nBourges \u00e8 una delle poche sedi episcopali di Francia di cui si conservano i dittici originari in avorio. Al loro interno, nell'XI secolo, fu scritto con inchiostro il catalogo episcopale che, con le aggiunte successive, arriva fino a Simon de Beaulieu (1281-1294). Oggi praticamente i dittici risultano illeggibili, tuttavia sono giunte fino a noi diverse copie del catalogo.La pi\u00f9 antica \u00e8 quella trascritta in un manoscritto della fine dell'XI secolo ed arriva fino al vescovo Audebert de Montmorillon (\u2020 1096). Verso la met\u00e0 del XIII secolo il canonico Etienne de Gallardon redasse un'altra copia, oggi conservata in un cartulario del capitolo. All'epoca dell'arcivescovo Roger le Fort (met\u00e0 del XIV secolo) fu redatta una copia ufficiale su pergamena, inserita all'interno dei dittici: questo esemplare del catalogo fu tenuto aggiornato fino alla fine del Settecento.Il catalogo episcopale riporta anche gli anni di pontificato per ciascun arcivescovo, ma le incongruenze e gli anacronismi sono tali che, fino alla met\u00e0 del IX secolo, risultano essere completamente inaffidabili.\nStatistiche.\nL'arcidiocesi nel 2018 su una popolazione di 541.660 persone contava 508.400 battezzati, corrispondenti al 93,9% del totale."}
{"id": "500759", "revid": "110157", "url": "https://it.wikipedia.org/wiki?curid=500759", "title": "Diocesi di Bragan\u00e7a do Par\u00e1", "text": "La diocesi di Bragan\u00e7a do Par\u00e1 (in latino: \"Dioecesis Brigantiensis de Para\") \u00e8 una sede della Chiesa cattolica in Brasile suffraganea dell'arcidiocesi di Bel\u00e9m do Par\u00e1 appartenente alla regione ecclesiastica Norte 2. Nel 2018 contava 770.400 battezzati su 1.089.550 abitanti. \u00c8 retta dal vescovo Jes\u00fas Mar\u00eda Cizaurre Berdonces, O.A.R.\nTerritorio.\nLa diocesi comprende 20 comuni nella parte nord-orientale dello stato brasiliano di Par\u00e1: Rondon do Par\u00e1, Dom Eliseu, Ulian\u00f3polis, Paragominas, Ipixuna do Par\u00e1, Aurora do Par\u00e1, M\u00e3e do Rio, Irituia, S\u00e3o Miguel do Guam\u00e1, Nova Esperan\u00e7a do Piri\u00e1, Garraf\u00e3o do Norte, Capit\u00e3o Po\u00e7o, Our\u00e9m, Bonito, Cachoeira do Piri\u00e1, Santa Luzia do Par\u00e1, Tracuateua, Bragan\u00e7a, Augusto Corr\u00eaa e Viseu.\nSede vescovile \u00e8 la citt\u00e0 di Bragan\u00e7a, dove si trova la cattedrale di Nostra Signora del Rosario.\nIl territorio si estende su 70.000\u00a0km\u00b2 ed \u00e8 suddiviso in 28 parrocchie.\nStoria.\nLa prelatura territoriale di Gurupi fu eretta il 14 aprile 1928 con la bolla \"Romanus Pontifex\" di papa Pio XI, ricavandone il territorio dall'arcidiocesi di Bel\u00e9m do Par\u00e1.\nIl 3 febbraio 1934, in forza del decreto \"Franciscus\" della Congregazione Concistoriale, ampli\u00f2 il proprio territorio con quattro parrocchie gi\u00e0 appartenute all'arcidiocesi di Bel\u00e9m do Par\u00e1; contestualmente la sede fu trasferita da Our\u00e9m a Bragan\u00e7a e la prelatura territoriale assunse il nome di prelatura territoriale di Guam\u00e0.\nIl 16 ottobre 1979 la prelatura territoriale fu elevata a diocesi con la bolla \"Cum Praelatura\" di papa Giovanni Paolo II.\nIl 13 ottobre 1981, per conformare il nome della diocesi a quello della citt\u00e0 episcopale, la diocesi ha assunto il nome attuale con il decreto \"Apostolicis sub plumbo litteris\" della Congregazione per i vescovi.\nIl 29 dicembre 2004 ha ceduto una porzione del suo territorio a vantaggio dell'erezione della diocesi di Castanhal.\nCronotassi dei vescovi.\nSi omettono i periodi di sede vacante non superiori ai 2 anni o non storicamente accertati.\nStatistiche.\nLa diocesi nel 2018 su una popolazione di 1.089.550 persone contava 770.400 battezzati, corrispondenti al 70,7% del totale."}
{"id": "500761", "revid": "92723", "url": "https://it.wikipedia.org/wiki?curid=500761", "title": "Diocesi di Bragan\u00e7a Paulista", "text": "La diocesi di Bragan\u00e7a Paulista (in latino: \"Dioecesis Brigantiensis in Brasilia\") \u00e8 una sede della Chiesa cattolica in Brasile suffraganea dell'arcidiocesi di Campinas appartenente alla regione ecclesiastica Sul 1. Nel 2018 contava 873.040 battezzati su 1.128.465 abitanti. \u00c8 retta dal vescovo S\u00e9rgio Aparecido Colombo.\nTerritorio.\nLa diocesi comprende 18 comuni dello stato brasiliano di San Paolo: Bragan\u00e7a Paulista, Atibaia, Bom Jesus dos Perd\u00f5es, Caieiras, Francisco Morato, Franco da Rocha, Itatiba, Jarinu, Joan\u00f3polis, Mairipor\u00e3, Morungaba, Nazar\u00e9 Paulista, Pedra Bela, Pinhalzinho, Piracaia, Socorro, Tuiuti e Vargem.\nSede vescovile \u00e8 la citt\u00e0 di Bragan\u00e7a Paulista, dove si trova la cattedrale dell'Immacolata Concezione. A Caieiras e a Itatiba sorgono due basiliche minori, Nostra Signora del Rosario e Nostra Signora di Betlemme.\nIl territorio si estende su 4.493\u00a0km\u00b2 ed \u00e8 suddiviso in 62 parrocchie, raggruppate in 7 regioni pastorali: Bragan\u00e7a Paulista, Atibaia, Itatiba, Socorro, Caieiras, Francisco Morato e Piracaia.\nStoria.\nLa diocesi \u00e8 stata eretta il 24 luglio 1925 con la bolla \"Ad sacram Petri sedem\" di papa Pio XI, ricavandone il territorio dalla diocesi di Campinas (oggi arcidiocesi) e dall'arcidiocesi di San Paolo, di cui era originariamente suffraganea.\nIl 19 aprile 1958 \u00e8 entrata a far parte della provincia ecclesiastica dell'arcidiocesi di Campinas.\nNel 1965 fu demolita la prima cattedrale della diocesi, che era stata costruita nel 1920 sul luogo della prima chiesa della citt\u00e0 eretta nel 1764 e demolita nel 1919. Al suo posto \u00e8 stata costruita l'attuale cattedrale, solennemente consacrata l'8 dicembre 1977.\nCronotassi dei vescovi.\nSi omettono i periodi di sede vacante non superiori ai 2 anni o non storicamente accertati.\nStatistiche.\nLa diocesi nel 2018 su una popolazione di 1.128.465 persone contava 873.040 battezzati, corrispondenti al 77,4% del totale."}
{"id": "500762", "revid": "1123126", "url": "https://it.wikipedia.org/wiki?curid=500762", "title": "Arcieparchia di Beirut degli Armeni", "text": "Larcieparchia di Beirut degli Armeni (in latino: \"Archieparchia Berytensis Armenorum\") \u00e8 una sede della Chiesa armeno-cattolica in Libano, sede propria del patriarca di Cilicia degli armeni. Nel 2018 contava 12.500 battezzati. \u00c8 retta dal patriarca Rapha\u00ebl Bedros XXI Minassian, I.C.P.B.\nTerritorio.\nL'arcieparchia estende la sua giurisdizione su tutti i fedeli armeno-cattolici del Libano.\nSede arcieparchiale \u00e8 la citt\u00e0 di Beirut, dove si trova la cattedrale dei Santi Elia e Gregorio Illuminatore, fatta costruire dal patriarca Krikor Bedros XV Aghagianian. L'ex cattedrale \u00e8 la chiesa di Nostra Signora Assunta a Bzoummar, all'interno della residenza patriarcale.\nIl territorio \u00e8 suddiviso in 7 parrocchie, nelle seguenti localit\u00e0: Beirut (2), Bourj Hammoud, Bzoummar, Zalka, Anjar, Zahle.\nStoria.\nLe persecuzioni inflitte ai cristiani dell'Anatolia durante la prima guerra mondiale e nei difficili anni seguenti alla nascita dell'odierna Turchia portarono decine di migliaia di profughi cristiani a fuggire verso la Siria ed il Libano. Fra questi diverse migliaia di armeni cattolici.\nDa maggio a luglio del 1928 i vescovi armeni sopravvissuti al genocidio si riunirono a Roma, sotto la presidenza del cardinale Luigi Sincero, segretario della Congregazione per le Chiese Orientali, per riorganizzare la Chiesa armeno-cattolica. Fra le diverse deliberazioni, ci fu la decisione, sancita dal decreto del 23 giugno, di trasferire la residenza patriarcale da Costantinopoli al monastero di Bzoummar presso Beirut.\nL'arcieparchia fu eretta il 25 gennaio 1929 con il breve \"Litteris apostolicis\" di papa Pio XI, come sede propria del patriarca di Cilicia degli Armeni. Questi governa la sua arcieparchia tramite un vicario patriarcale.\nCronotassi dei vescovi.\nSi omettono i periodi di sede vacante non superiori ai 2 anni o non storicamente accertati.\nStatistiche.\nL'arcieparchia nel 2018 contava 12.500 battezzati."}
{"id": "500763", "revid": "322321", "url": "https://it.wikipedia.org/wiki?curid=500763", "title": "Arcidiocesi di Brasilia", "text": "Larcidiocesi di Brasilia (in latino: \"Archidioecesis Brasiliapolitana\") \u00e8 una sede metropolitana della Chiesa cattolica in Brasile appartenente alla regione ecclesiastica \"Centro-Oeste\" (Centro-Ovest). Nel 2018 contava 2.040.445 battezzati su 3.039.444 abitanti. \u00c8 retta dall'arcivescovo Paulo Cezar Costa.\nTerritorio.\nL'arcidiocesi comprende il Distretto Federale brasiliano.\nSede arcivescovile \u00e8 la citt\u00e0 di Brasilia, dove si trova la cattedrale di Nostra Signora Aparecida (\"Nossa Senhora Aparecida\").\nIl territorio si estende su una superficie di 5.814\u00a0km\u00b2 ed \u00e8 suddiviso in 147 parrocchie.\nProvincia ecclesiastica.\nLa provincia ecclesiastica di Brasilia, istituita nel 1966, comprende tre suffraganee nello Stato brasiliano di Goi\u00e1s:\nStoria.\nLa diocesi di Brasilia fu eretta il 16 gennaio 1960 con la bolla \"Quandoquidem nullum\" di papa Giovanni XXIII, ricavandone il territorio dall'arcidiocesi di Goi\u00e2nia. Originariamente era immediatamente soggetta alla Santa Sede.\nL'11 aprile 1962, con la lettera apostolica \"Evangelii praeconum\", lo stesso Giovanni XXIII ha proclamato la Beata Maria Vergine Immacolata, nota in portoghese con il nome di \"Nossa Senhora da Concei\u00e7ao Aparecida\", patrona principale dell'arcidiocesi, e San Giovanni Bosco patrono secondario.\nL'11 ottobre 1966 \u00e8 stata elevata al rango di arcidiocesi metropolitana con la bolla \"De Brasiliani populi\" di papa Paolo VI.\nCronotassi dei vescovi.\nSi omettono i periodi di sede vacante non superiori ai 2 anni o non storicamente accertati.\nStatistiche.\nL'arcidiocesi nel 2018 su una popolazione di 3.039.444 persone contava 2.040.445 battezzati, corrispondenti al 67,1% del totale."}
{"id": "500764", "revid": "322321", "url": "https://it.wikipedia.org/wiki?curid=500764", "title": "Arcidiocesi di Brazzaville", "text": "Larcidiocesi di Brazzaville (in latino: \"Archidioecesis Brazzapolitana\") \u00e8 una sede metropolitana della Chiesa cattolica nella Repubblica del Congo. Nel 2018 contava 587.385 battezzati su 1.031.620 abitanti. \u00c8 retta dall'arcivescovo Bienvenu Manamika Bafouakouahou.\nTerritorio.\nL'arcidiocesi comprende il distretto della capitale e il distretto di Ngab\u00e9 nel dipartimento di Pool della repubblica del Congo.\nSede arcivescovile \u00e8 la citt\u00e0 di Brazzaville, dove si trova la cattedrale del Sacro Cuore.\nIl territorio si estende su 14.450\u00a0km\u00b2 ed \u00e8 suddiviso in 47 parrocchie.\nProvincia ecclesiastica.\nLa provincia ecclesiastica di Brazzaville, istituita nel 1955, dal 30 maggio 2020 comprende le seguenti suffraganee:\nStoria.\nIl vicariato apostolico del Congo francese superiore fu eretto il 14 ottobre 1890 con il breve \"Ob nimiam\" di papa Leone XIII, con la quale il pontefice scindeva in due il vicariato apostolico del Congo francese, dando origine alla presente circoscrizione e al vicariato apostolico del Congo francese inferiore, con sede a Loango (l'odierna arcidiocesi di Pointe-Noire).\nL'8 maggio 1909 cedette una porzione del suo territorio a vantaggio dell'erezione della prefettura apostolica dell'Oubangui Chari (oggi arcidiocesi di Bangui).\nIl 14 giugno 1922 modific\u00f2 il proprio nome in vicariato apostolico di Brazzaville.\nIl 21 dicembre 1950 cedette una porzione del suo territorio a vantaggio dell'erezione del vicariato apostolico di Fort-Rousset (oggi arcidiocesi di Owando).\nIl 14 settembre 1955 il vicariato apostolico \u00e8 stato elevato ad arcidiocesi metropolitana con la bolla \"Dum tantis\" di papa Pio XII.\nIl 3 ottobre 1987 ha ceduto un'altra porzione di territorio a vantaggio dell'erezione della diocesi di Kinkala.\nCronotassi dei vescovi.\nSi omettono i periodi di sede vacante non superiori ai 2 anni o non storicamente accertati.\nStatistiche.\nL'arcidiocesi nel 2018 su una popolazione di 1.031.620 persone contava 587.385 battezzati, corrispondenti al 56,9% del totale."}
{"id": "500765", "revid": "110157", "url": "https://it.wikipedia.org/wiki?curid=500765", "title": "Diocesi di Berb\u00e9rati", "text": "La diocesi di Berb\u00e9rati (in latino: \"Dioecesis Berberatensis\") \u00e8 una sede della Chiesa cattolica nella Repubblica Centrafricana suffraganea dell'arcidiocesi di Bangui. Nel 2018 contava 230.660 battezzati su 478.000 abitanti. \u00c8 retta dal vescovo Dennis Kofi Agbenyadzi, S.M.A.\nTerritorio.\nLa diocesi comprende le prefetture di Mamb\u00e9r\u00e9-Kad\u00e9\u00ef e Sangha-Mba\u00e9r\u00e9 nella Repubblica Centrafricana.\nSede vescovile \u00e8 la citt\u00e0 di Berb\u00e9rati.\nIl territorio si estende su 44.000\u00a0km\u00b2 ed \u00e8 suddiviso in 17 parrocchie.\nStoria.\nLa prefettura apostolica di Berb\u00e9rati fu eretta il 28 maggio 1940 con la bolla \"Quo Evangelii\" di papa Pio XII, ricavandone il territorio dai vicariati apostolici di Foumban (oggi diocesi di Nkongsamba) e dell'Oubangui Chari (oggi arcidiocesi di Bangui).\nIl 9 gennaio 1947 cedette una porzione del suo territorio a vantaggio dell'erezione della prefettura apostolica di Fort Lamy (oggi arcidiocesi di N'Djamena).\nIl 13 marzo 1952 la prefettura apostolica fu elevata a vicariato apostolico con la bolla \"Cum ob sollertem\" dello stesso papa Pio XII.\nIl 14 settembre 1955 il vicariato apostolico \u00e8 stato elevato a diocesi con la bolla \"Dum tantis\" del medesimo papa Pio XII.\nIl 9 febbraio 1959 e il 27 febbraio 1978 ha ceduto altre porzioni di territorio a vantaggio dell'erezione rispettivamente della prefettura apostolica di Bossangoa (oggi diocesi) e della diocesi di Bouar.\nCronotassi dei vescovi.\nSi omettono i periodi di sede vacante non superiori ai 2 anni o non storicamente accertati.\nStatistiche.\nLa diocesi nel 2018 su una popolazione di 478.000 persone contava 230.660 battezzati, corrispondenti al 48,3% del totale."}
{"id": "500766", "revid": "92723", "url": "https://it.wikipedia.org/wiki?curid=500766", "title": "Arcidiocesi di Barcellona", "text": "Larcidiocesi di Barcellona (in latino: \"Archidioecesis Barcinonensis\") \u00e8 una sede metropolitana della Chiesa cattolica in Spagna. Nel 2018 contava 2.127.309 battezzati su 2.670.596 abitanti. \u00c8 retta dall'arcivescovo cardinale Juan Jos\u00e9 Omella.\nTerritorio.\nL'arcidiocesi comprende la parte nord-orientale della provincia di Barcellona, una delle quattro province della comunit\u00e0 autonoma della Catalogna. Occupa una striscia di terra con una superficie di 340\u00a0km\u00b2 affacciata sul Mediterraneo.\nSede arcivescovile \u00e8 la citt\u00e0 di Barcellona, dove si trova la cattedrale della Santa Croce e di Sant'Eulalia. Nella capitale catalana si trovano anche otto basiliche minori, di cui la pi\u00f9 conosciuta \u00e8 la \"Sagrada Fam\u00edlia\", opera non ancora ultimata, ma consacrata da papa Benedetto XVI nel 2010.\nParrocchie e arcipresbiterati.\nIl territorio \u00e8 suddiviso in 214 parrocchie, raggruppate in 6 zone pastorali e 26 arcipresbiterati:\nProvincia ecclesiastica.\nLa provincia ecclesiastica di Barcellona, istituita nel 2004, comprende le seguenti suffraganee:\nStoria.\nIl cristianesimo \u00e8 presente nelle terre di Barcellona gi\u00e0 prima della fine delle persecuzioni, bench\u00e9 le testimonianze archeologiche ed epigrafiche siano molto scarse. Tradizioni leggendarie riferiscono del martirio dei santi Severo, Eulalia, Giuliana e Semproniana di dubbia esistenza. Il primo vescovo documentato storicamente \u00e8 Pretestato, che partecip\u00f2 al concilio di Sardica in un anno imprecisato fra il 343 ed il 347; a lui succedette san Paciano, celebre scrittore ecclesiastico della seconda met\u00e0 del IV secolo. Il terzo vescovo di Barcellona fu Lampio, che consacr\u00f2 sacerdote san Paolino di Nola.\nBarcellona faceva parte della provincia romana della Tarraconense e dunque dipendeva, come diocesi, dalla provincia ecclesiastica dell'arcidiocesi di Tarragona.\nVerso la met\u00e0 del V secolo cedette una porzione di territorio a vantaggio dell'erezione della diocesi di Egara. Malgrado i tentativi di unire le due diocesi con il vescovo Ireneo \"Egarensis\", le due sedi rimasero distinte fino all'occupazione araba della regione.\nIn epoca visigotica si celebrarono a Barcellona due concili della provincia di Tarragona. Il primo si svolse attorno al 540; di questo concilio restano sei canoni, che trattano in particolare questioni liturgiche e di disciplina ecclesiastica. Il secondo concilio, di cui restano quattro canoni, si celebr\u00f2 nel 599 sotto la presidenza del metropolita Asiatico; prese parte anche il vescovo di Barcellona Ugno, che in passato aveva aderito all'arianesimo, ma che, dopo la sua ritrattazione, era stato riammesso nella comunione cattolica nel concilio di Toledo del 589. Nel concilio del 599 si fa menzione per la prima volta della cattedrale diocesana, la \"ecclesia sanctae Crucis\".\nLa citt\u00e0 di Barcellona fu conquistata dagli Arabi prima del 716, anno in cui fu occupata la francese Narbona. Durante i successivi ottant'anni, non sono pi\u00f9 noti vescovi barcellonesi, anche se \u00e8 certo che il cristianesimo sopravvisse. Nell'801 la citt\u00e0 fu conquistata dai Franchi di Ludovico il Pio e divenne uno dei centri pi\u00f9 importanti della Marca di Spagna, feudataria del regno franco. La diocesi venne probabilmente restaurata qualche anno dopo; il primo vescovo conosciuto \u00e8 infatti Ataulfo, menzionato nell'858. In quest'epoca le diocesi spagnole della Marca, compresa Barcellona, entrarono a far parte della provincia ecclesiastica dell'arcidiocesi di Narbona e lo resteranno fino a quando verr\u00e0 liberata dagli Arabi la citt\u00e0 di Tarragona e verr\u00e0 ristabilita la sua provincia ecclesiastica (inizio del XII secolo).\nA partire dalla prima met\u00e0 del XII secolo Barcellona divenne la capitale del regno d'Aragona, e questo crebbe di molto il prestigio della sede episcopale, i cui vescovi assumeranno sempre pi\u00f9 un ruolo politico. Nel 1154 papa Anastasio IV defin\u00ec i confini della provincia ecclesiastica di Tarragona e di conseguenza stabil\u00ec ufficialmente la suffraganeit\u00e0 di Barcellona rispetto a Tarragona.\nIl vescovo Bernardo Pelegr\u00ed dette inizio nel 1298 alla costruzione della nuova cattedrale gotica, in sostituzione della precedente dedicata alla Santa Croce, che fu nel periodo mussulmano trasformata in moschea, e che gi\u00e0 era stata restaurata dal vescovo Guislabert nell'XI secolo. \u00c8 stata ultimata nel XV secolo ad eccezione della facciata aggiunta nel 1887.\nNel 1593 il vescovo Juan Dimas Loris istitu\u00ec il seminario diocesano, che fu inaugurato il 13 settembre 1598; chiuso dal 1651 fu riaperto dal vescovo Felipe Aguado Requejo nel 1735.\nDurante l'Ottocento e ancora nel 1909, sanguinosi movimenti anticlericali misero a ferro e a fuoco numerosi monasteri e chiese di Barcellona, portando alla distruzione di preziose opere d'arte e di antichi documenti d'archivio; nel 1835 diversi religiosi trovarono la morte.\nLa guerra civile spagnola colp\u00ec duramente la diocesi: morirono di morte cruenta il vescovo Manuel Irurita y Alm\u00e1ndoz, 277 sacerdoti, 537 religiosi e 46 religiose. Ridotta alla clandestinit\u00e0, la Chiesa barcellonese fu per un periodo amministrata dall'oratoriano Josep Maria Torrent, che era stato nominato vicario generale dal vescovo Irurita allo scoppio della guerra.\nNel 1957, facendo seguito al concordato del 1953 che stabiliva di far coincidere i limiti delle diocesi con quelli delle province civili, la diocesi cedette 21 parrocchie all'arcidiocesi di Tarragona e 7 alla diocesi di Vic, ed inoltre ci fu uno scambio di una parrocchia per parte con la diocesi di Gerona.\nIl 25 marzo 1964 \u00e8 stata elevata al rango di arcidiocesi immediatamente soggetta alla Santa Sede con la bolla \"Laeto animo\" di papa Paolo VI.\nIl 15 giugno 2004 \u00e8 stata ulteriormente elevata a sede metropolitana con la bolla \"Ad totius dominici\" di papa Giovanni Paolo II, assegnandole come chiese suffraganee le nuove diocesi di Terrassa e di Sant Feliu di Llobregat, create con territorio dismembrato dell'arcidiocesi di Barcellona.\nCronotassi dei vescovi.\nSi omettono i periodi di sede vacante non superiori ai 2 anni o non storicamente accertati.\nStatistiche.\nL'arcidiocesi nel 2018 su una popolazione di 2.670.596 persone contava 2.127.309 battezzati, corrispondenti al 79,7% del totale."}
{"id": "500767", "revid": "92723", "url": "https://it.wikipedia.org/wiki?curid=500767", "title": "Diocesi di Barra do Gar\u00e7as", "text": "La diocesi di Barra do Gar\u00e7as (in latino: \"Dioecesis Barragartiensis\") \u00e8 una sede della Chiesa cattolica in Brasile suffraganea dell'arcidiocesi di Cuiab\u00e1 appartenente alla regione ecclesiastica Oeste 2. Nel 2018 contava 95.127 battezzati su 154.520 abitanti. \u00c8 retta dal vescovo Prot\u00f3genes Jos\u00e9 Luft, S.d.C.\nTerritorio.\nLa diocesi comprende tredici comuni dello stato brasiliano del Mato Grosso: Barra do Gar\u00e7as, \u00c1gua Boa, Araguaiana, Araguainha, Canarana, Cocalinho, General Carneiro, Nova Nazar\u00e9, Nova Xavantina, Pontal do Araguaia, Ponte Branca, Ribeir\u00e3ozinho e Torixor\u00e9u.\nSede vescovile \u00e8 la citt\u00e0 di Barra do Gar\u00e7as, dove si trova la cattedrale di Nostra Signora della Guida.\nIl territorio \u00e8 suddiviso in 19 parrocchie.\nStoria.\nLa diocesi \u00e8 stata eretta il 27 febbraio 1982 con la bolla \"Cum in pastorali munere\" di papa Giovanni Paolo II, ricavandone il territorio dalla diocesi di Guiratinga.\nIl 23 dicembre 1997 ha ceduto una porzione del suo territorio a vantaggio dell'erezione della prelatura territoriale di Paranatinga (oggi diocesi di Primavera do Leste-Paranatinga).\nIl 25 giugno 2014 ha acquisito una porzione di territorio della soppressa diocesi di Guiratinga.\nCronotassi dei vescovi.\nSi omettono i periodi di sede vacante non superiori ai 2 anni o non storicamente accertati.\nStatistiche.\nLa diocesi nel 2018 su una popolazione di 154.520 persone contava 95.127 battezzati, corrispondenti al 61,6% del totale."}
{"id": "500768", "revid": "92723", "url": "https://it.wikipedia.org/wiki?curid=500768", "title": "Diocesi di Barra do Pira\u00ed-Volta Redonda", "text": "La diocesi di Barra do Pira\u00ed-Volta Redonda (in latino: \"Dioecesis Barrensis de Pirai-Voltaredondensis\") \u00e8 una sede della Chiesa cattolica in Brasile suffraganea dell'arcidiocesi di Rio de Janeiro appartenente alla regione ecclesiastica Leste 1. Nel 2018 contava 606.000 battezzati su 824.560 abitanti. \u00c8 retta dal vescovo Luiz Henrique da Silva Brito.\nTerritorio.\nLa diocesi comprende 12 comuni dello stato brasiliano di Rio de Janeiro: Volta Redonda, Barra do Pira\u00ed, Resende, Barra Mansa, Itatiaia, Quatis, Porto Real, Rio Claro, Pinheiral, Mendes, Engenheiro Paulo de Frontin e Pira\u00ed.\nSede vescovile \u00e8 la citt\u00e0 di Volta Redonda dove sorge la concattedrale di Nostra Signora della Grazia, mentre a Barra do Pira\u00ed si trova la cattedrale di Sant'Anna.\nIl territorio si estende su 4.623\u00a0km\u00b2 ed \u00e8 suddiviso in 28 parrocchie.\nStoria.\nLa diocesi di Barra do Pira\u00ed fu eretta il 4 dicembre 1922 con la bolla \"Ad supremae Apostolicae Sedis\" di papa Pio XI, ricavandone il territorio dalla diocesi di Niter\u00f3i (oggi arcidiocesi).\nIl 27 marzo 1925, il 13 aprile 1946 e il 26 marzo 1960 cedette porzioni del suo territorio a vantaggio dell'erezione rispettivamente delle diocesi di Valen\u00e7a, di Petr\u00f3polis e di Nova Igua\u00e7u.\nIl 26 gennaio 1965 per effetto del decreto \"Cum urbs\" della Sacra Congregazione Concistoriale la chiesa di Nostra Signora della Grazia di Volta Redonda \u00e8 stata elevata al rango di concattedrale e la diocesi ha assunto il nome attuale.\nIl 14 marzo 1980 ha ceduto un'altra porzione di territorio a vantaggio dell'erezione della diocesi di Itagua\u00ed.\nCronotassi dei vescovi.\nSi omettono i periodi di sede vacante non superiori ai 2 anni o non storicamente accertati.\nStatistiche.\nLa diocesi nel 2018 su una popolazione di 824.560 persone contava 606.000 battezzati, corrispondenti al 73,5% del totale."}
{"id": "500769", "revid": "17351", "url": "https://it.wikipedia.org/wiki?curid=500769", "title": "J 32 Lansen", "text": ""}
{"id": "500770", "revid": "92723", "url": "https://it.wikipedia.org/wiki?curid=500770", "title": "Diocesi di Breda", "text": "La diocesi di Breda () \u00e8 una sede della Chiesa cattolica nei Paesi Bassi suffraganea dell'arcidiocesi di Utrecht. Nel 2018 contava 412.000 battezzati su 1.132.000 abitanti. \u00c8 retta dal vescovo Johannes Wilhelmus Maria Liesen.\nTerritorio.\nLa diocesi comprende la provincia della Zelanda e la parte occidentale della provincia del Brabante settentrionale.\nSede vescovile \u00e8 la citt\u00e0 di Breda, dove si trova la cattedrale di Sant'Antonio di Padova. Nella diocesi sorgono anche tre basiliche minori: San Villibrordo a Hulst, Sante Agata e Barbara a Oudenbosch, San Giovanni Battista a Oosterhout.\nIl territorio si estende su 3.368\u00a0km\u00b2 ed \u00e8 suddiviso in 35 parrocchie.\nStoria.\nFino al termine del Settecento, la baronia di Breda e il marchesato di Bergen op Zoom, pur trovandosi in territorio olandese, facevano parte della diocesi di Anversa, di cui costituivano due decanati. La diocesi di Anversa fu soppressa il 29 novembre 1801, e i vicari generali di Breda e Bergen op Zoom chiesero alla Santa Sede l'erezione di una diocesi o almeno di un vicariato apostolico per i territori olandesi della soppressa diocesi di Anversa.\nRoma accolse le loro richieste e il 22 marzo 1803 eresse il vicariato apostolico di Breda, affidandolo alle cure di Adrianus van Dongen, parroco di Breda, che nel 1816 fiss\u00f2 la propria residenza nel seminario della citt\u00e0.\nIl seminario fu trasferito nel 1809 a Den Ypelaer e nel 1817 a Hoeven.\nIn forza del concordato del 1827 stabilito tra papa Leone XII e il re Guglielmo I, con la bolla \"Quod iamdiu\", la Santa Sede eresse la diocesi di 's-Hertogenbosch, che incorporava il vicariato apostolico di Breda. Per questo motivo, alla morte di van Dongen, il successore Joannes van Hooydonk fu nominato solo amministratore apostolico in attesa dell'esecuzione della bolla. Tuttavia gli avvenimenti politici che portarono all'indipendenza del Belgio annullarono di fatto le disposizioni del 1827.\nIl 4 marzo 1841 per effetto del breve \"Universi Dominici Gregis\" di papa Gregorio XVI incorpor\u00f2 porzioni di territorio, passate all'Olanda, che erano appartenuti alla diocesi di Gand. L'anno successivo il vicario van Hooydonk fu consacrato vescovo con il titolo \"in partibus\" di Dardano; ebbe successivamente tre vescovi coadiutori, tutti con il titolo di Adraa, ma i primi due, Antonio van Dyk e Joannes van Breugel, morirono dopo pochissimo tempo.\nIl 4 marzo 1853 il vicariato apostolico \u00e8 stato elevato al rango di diocesi con il breve \"Ex qua die\" di papa Pio IX.\nNel 1876 la chiesa di Santa Barbara divenne cattedrale della diocesi e ricopr\u00ec questa funzione fino al 1\u00ba novembre 2005, quando fu innalzata a cattedrale la chiesa di Sant'Antonio di Padova.\nCon le riorganizzazioni pastorali del 2005 e del 2010 le 103 parrocchie tradizionali sono state accorpate in un numero pi\u00f9 ridotto di nuove parrocchie.\nCronotassi dei vescovi.\nSi omettono i periodi di sede vacante non superiori ai 2 anni o non storicamente accertati.\nStatistiche.\nLa diocesi nel 2018 su una popolazione di 1.132.000 persone contava 412.000 battezzati, corrispondenti al 36,4% del totale."}
{"id": "500771", "revid": "2078053", "url": "https://it.wikipedia.org/wiki?curid=500771", "title": "Principio di territorialit\u00e0", "text": "Il principio di territorialit\u00e0, in diritto penale, \u00e8 uno dei principi giuridici delimitanti la sfera di applicazione territoriale della normativa penalistica.\nFondamenti normativi.\nAll'interno dell'ordinamento giuridico italiano, tale principio, si estrinseca tramite il dettato dell'art. 6 del codice penale, il quale recita: \"Chiunque commette un reato nel territorio dello Stato \u00e8 punito secondo la legge italiana...\"; dunque, il principio di territorialit\u00e0, si estrinseca con la possibilit\u00e0 di punire una certa condotta criminosa purch\u00e9, la stessa, sia stata posta in essere nel territorio dello stato italiano.\nNon rileva, quindi, se il soggetto attivo del reato sia un cittadino italiano, uno straniero oppure un apolide.\nLimiti di applicazione.\nL'art. 6 c.p. prosegue statuendo: \"Il reato si considera commesso nel territorio dello Stato, quando l'azione o l'omissione, che lo costituisce, \u00e8 ivi avvenuta in tutto o in parte, ovvero si \u00e8 ivi verificato l'evento che \u00e8 la conseguenza dell'azione od omissione\".\nIn ossequio alla lettera della legge, quindi, il reato si considerer\u00e0 commesso all'interno dello territorio della Repubblica Italiana, qualora, nei limiti territoriali dello stesso, si sia estrinsecata una parte della condotta criminosa che rappresenti, almeno, un momento essenziale del progetto criminoso stesso.\nLargo dibattito di dottrina e giurisprudenza si \u00e8 avuto in merito al reato continuato che, proprio per sua natura, mal si accosterebbe a tale estrinsecazione del principio in oggetto, un'estrinsecazione da molti definita \"ubiqua\", perch\u00e9 particolarmente stringente e puntuale nella delimitazione della casistica di applicazione.\nSono previste delle deroghe alla generale applicazione del principio di territorialit\u00e0 negli articoli 7-10 del codice penale.\nParticolare importanza assume l'art. 8, poich\u00e9 stabilisce l'applicabilit\u00e0 della legge penale (previa richiesta del Ministro della Giustizia) per i delitti politici e quelli comuni commessi per motivi politici. L'articolo, esprimendo la nozione di \"delitto politico\", lo definisce come \"ogni delitto, che offende un interesse politico dello Stato, ovvero un diritto politico del cittadino\".\nApplicazione in Internet.\nUn'importante caratteristica di internet \u00e8 la delocalizzazione la quale porta ad una \u00abmoltiplicazione\u00bb dell'azione nello spazio.\nTutto ci\u00f2 che avviene nella rete non conosce confini territoriali, n\u00e9 in senso geografico n\u00e9 in senso giuridico, ed \u00e8 condizionato da quella che potrebbe definirsi \"acentricit\u00e0\" delle comunicazioni elettroniche.\nIl principio di territorialit\u00e0 (art. 6 comma 1 del codice penale) stabilisce l'applicabilit\u00e0 del diritto penale italiano entro i limiti del territorio dello Stato; perci\u00f2 ai fini della sua applicazione \u00e8 necessario definire il luogo in cui \u00e8 avvenuto il reato.\nNon \u00e8 sempre semplice individuare il \"locus commissi delicti\" quando l'autore del reato si serve di mezzi informatici e telematici per realizzare il crimine, data la fulminea diffusione dei messaggi veicolati nella rete.\nIl luogo in cui si consumano i reati informatici, infatti, raramente coincide con un luogo o un territorio fisicamente identificabile, poich\u00e9 la condotta si muove nel cyber spazio senza confini.\nIl criterio dell'ubiquit\u00e0 trova particolare applicazione nell'ambito dei reati commessi in Internet.\nLa giurisdizione italiana pu\u00f2 essere applicata nel momento in cui i dati, che costituiscono l'oggetto del reato, pur essendo stati immessi in rete all'estero, transitino sui server collocati in Italia o quando sia avvenuta la memorizzazione e la duplicazione sugli stessi.\nIl principio di ubiquit\u00e0 trova, poi, specifica applicazione in materia di diffamazione commessa a mezzo internet.\nNon sussistono problemi, nell'applicazione del principio, se chi compie il reato agisce in Italia tramite un server installato sul territorio o anche all'estero, ma se ne riscontrano se il soggetto si trova all'estero e il server non \u00e8 installato in Italia. \nIn riferimento a ci\u00f2 si stabilisce che, in base al principio dell'ubiquit\u00e0, il giudice italiano pu\u00f2 riconoscere il fatto come costituente reato, tanto nel caso in cui la condotta si sia verificata sul territorio nazionale, quanto nel caso in cui un \"iter criminis\" iniziato all'estero si sia concluso con un evento realizzato in Italia.\nDottrina tedesca.\nLa dottrina tedesca, per ci\u00f2 che riguarda i reati commessi attraverso la diffusione di immagini o di informazioni diffamanti, ha elaborato la \"teoria della presenza virtuale\" mettendo in relazione la presenza fisica con la presenza in internet.\nSecondo questa teoria l'utente web, che ha immesso delle informazioni nella rete, sarebbe virtualmente presente in tutti quei Paesi del mondo nei quali sia possibile leggere i suoi dati.\nDa ci\u00f2 deriva che il reato viene considerato commesso contemporaneamente in tutti i Paesi collegati alla rete e, di conseguenza, ogni ordinamento che consideri reato una certa azione, procederebbe come se tale reato fosse commesso all'interno del proprio territorio.\nSi pu\u00f2 dire che nell'ambito del diritto internazionale il principio di stretta territorialit\u00e0 sembra destinato a cedere il posto al principio di ultraterritorialit\u00e0 e al principio di libera circolazione delle decisioni giudiziarie in materia penale.\nConcetto di \"territorio\".\nAi fini dell'applicazione della normativa in oggetto, si considera territorio dello stato italiano:\nEccezioni al principio di territorialit\u00e0.\nNelle acque internazionali, che godono del principio di extra-territorialit\u00e0 in quanto non appartenenti a nessuna nazione, \u00e8 possibile comunque, in base alla Convenzione di Montego Bay, compiere arresti in caso si compiano in esse reati perseguibili penalmente.\nDisciplina francese.\nGli artt. 113-1 e 133-5 espongono il principio di territorialit\u00e0 riguardo al:\nAll'art. 113-6 la legge penale francese \u00e8 applicabile a tutti i crimini commessi da un cittadino francese all'estero.\n2\u00ba comma: applicabile ai delitti commessi dai francesi all'estero, purch\u00e9 il fatto sia considerato reato nel Codice Penale in Francia.\n3\u00ba comma: si applica la legge francese ai soggetti che abbiano acquisito la nazionalit\u00e0 francese dopo che il fatto viene loro imputato.\nIl perseguimento del delitto viene esercitato su richiesta al Pubblico Ministero, preceduta da una querela della vittima. Ma per gli abusi sessuali sui minodi di 15 anni, il PM pu\u00f2 procedere senza querela.\nAll'art. 113-10 la legge penale francese si applica ai crimini e delitti qualificabili come:"}
{"id": "500772", "revid": "322321", "url": "https://it.wikipedia.org/wiki?curid=500772", "title": "Diocesi di Brejo", "text": "La diocesi di Brejo (in latino: \"Dioecesis Breiensis\") \u00e8 una sede della Chiesa cattolica in Brasile suffraganea dell'arcidiocesi di S\u00e3o Lu\u00eds do Maranh\u00e3o appartenente alla regione ecclesiastica Nordeste 5. Nel 2018 contava 481.665 battezzati su 512.250 abitanti. \u00c8 retta dal vescovo Jos\u00e9 Valdeci Santos Mendes.\nTerritorio.\nLa diocesi si trova nella parte nord-orientale dello stato brasiliano di Maranh\u00e3o. Al momento della sua istituzione comprendeva i seguenti comuni: Afonso Cunha, Anapurus, Araioses, Barreirinhas, Brejo, Buriti, Chapadinha, Coelho Neto, Duque Bacelar, Magalh\u00e3es de Almeida, Mata Roma, Santa Quit\u00e9ria do Maranh\u00e3o, S\u00e3o Benedito do Rio Preto, S\u00e3o Bernardo, Tut\u00f3ia e Urbano Santos.\nSede vescovile \u00e8 la citt\u00e0 di Brejo, dove si trova la cattedrale dell'Immacolata Concezione.\nIl territorio si estende su 21.218\u00a0km\u00b2 ed \u00e8 suddiviso in 18 parrocchie.\nStoria.\nLa diocesi \u00e8 stata eretta il 14 settembre 1971 con la bolla \"Pro apostolico\" di papa Paolo VI, ricavandone il territorio dall'arcidiocesi di S\u00e3o Lu\u00eds do Maranh\u00e3o.\nCronotassi dei vescovi.\nSi omettono i periodi di sede vacante non superiori ai 2 anni o non storicamente accertati.\nStatistiche.\nLa diocesi nel 2018 su una popolazione di 512.250 persone contava 481.665 battezzati, corrispondenti al 94,0% del totale."}
{"id": "500773", "revid": "92723", "url": "https://it.wikipedia.org/wiki?curid=500773", "title": "Diocesi di Brentwood", "text": "La diocesi di Brentwood (in latino: \"Dioecesis Brentvoodensis\") \u00e8 una sede della Chiesa cattolica in Inghilterra suffraganea dell'arcidiocesi di Westminster. Nel 2018 contava 236.929 battezzati su 2.852.200 abitanti. \u00c8 retta dal vescovo Alan Williams, S.M.\nTerritorio.\nLa diocesi comprende la contea inglese dell'Essex, le autorit\u00e0 unitarie di Southend-on-Sea e Thurrock, e i borghi londinesi di Barking e Dagenham, Havering, Newham, Redbridge e Waltham Forest.\nSede vescovile \u00e8 la citt\u00e0 di Brentwood, dove si trova la cattedrale di Santa Maria e Sant'Elena.\nIl territorio \u00e8 suddiviso in 87 parrocchie.\nStoria.\nLa diocesi \u00e8 stata eretta il 20 luglio 1917 con la bolla \"Universalis Ecclesiae\" di papa Benedetto XV, ricavandone il territorio dall'arcidiocesi di Westminster.\nDal 1985 la diocesi \u00e8 gemellata con la diocesi di Dundee, in Sudafrica.\nCronotassi dei vescovi.\nSi omettono i periodi di sede vacante non superiori ai 2 anni o non storicamente accertati.\nStatistiche.\nLa diocesi nel 2018 su una popolazione di 2.852.200 persone contava 236.929 battezzati, corrispondenti all'8,3% del totale."}
{"id": "500774", "revid": "267975", "url": "https://it.wikipedia.org/wiki?curid=500774", "title": "Diocesi di Brescia", "text": "La diocesi di Brescia () \u00e8 una sede della Chiesa cattolica in Italia suffraganea dell'arcidiocesi di Milano appartenente alla regione ecclesiastica Lombardia. Nel 2018 contava 960.000 battezzati su 1.153.587 abitanti. \u00c8 retta dal vescovo Pierantonio Tremolada.\nSanti patroni.\nI patroni principali della diocesi sono i Santi Faustino e Giovita, mentre Sant'Angela Merici ne \u00e8 patrona secondaria.\nTerritorio.\nLa diocesi comprende:\nSede vescovile \u00e8 la citt\u00e0 di Brescia, dove si trovano la cattedrale di Maria Santissima Assunta, detta \"Duomo nuovo\", e la concattedrale di Santa Maria Assunta, detta \"Duomo vecchio\".\nVicariati e parrocchie.\nIl territorio \u00e8 suddiviso in 473 parrocchie riunite in 32 zone pastorali:\nStoria.\nLe origini del cristianesimo a Brescia sono ancora incerte. Il primo vescovo presente a Brescia fu probabilmente sant'Anatalone, vescovo di Milano, all'inizio del III secolo. Quasi certamente la chiesa bresciana fu una filiazione di quella di Milano.\nMedioevo.\nIl primo vescovo storicamente documentato \u00e8 Ursicino, che partecip\u00f2 al concilio di Sardica tra il 342 ed il 344. Dalle omelie del vescovo Gaudenzio (tra IV e V secolo) si evince che in questo periodo il cristianesimo era ben radicato nella societ\u00e0 bresciana, anche se persistevano resti di paganesimo.\nIn epoca longobarda vennero fondati il monastero di San Salvatore (762), in citt\u00e0, e quello maschile a Leno (758); entrambi furono istituiti da re Desiderio.\nDal tempo del vescovo Notingo (met\u00e0 del IX secolo) i vescovi di Brescia ebbero i titoli e i diritti di conti.\nNell'XI secolo la citt\u00e0 di Brescia subisce le lotte tra il papato e impero, con l'elezione di due vescovi. La corruzione del clero porter\u00e0 quindi Arnaldo da Brescia ad iniziare la sua predicazione fino alla sua cacciata dalla citt\u00e0.\nBerardo Maggi, eletto nel 1275, fu il primo vescovo ad avere i titoli di marchese, duca e conte.\nEpoca moderna.\nDurante il periodo di dominazione veneta i vescovi furono scelti dalla Serenissima e la diocesi attravers\u00f2 un periodo di tranquillit\u00e0, turbati unicamente dal nascere di eresie nelle valli camune e triumpline.\nAlla fine del XVI secolo la citt\u00e0 di Sal\u00f2, capitale della Magnifica Patria della Rivera di Sal\u00f2, chiede di ospitare una sede vescovile riunificando le parrocchie dei comuni che le fanno capo, fino ad allora divise in tre diocesi (Brescia, Trento e Verona). L'opposizione accanita dei cittadini bresciani, da sempre contrari all'autonomia rivierasca, e la morte di Carlo Borromeo, sostenitore della causa salodiana, faranno fallire l'operazione.\nTra i protagonisti della riforma tridentina emerge la figura del vescovo Domenico Bollani, attuatore dei decreti del concilio attraverso numerose visite pastorali e l'istituzione del seminario diocesano nel 1568.\nNel Settecento viene costruita l'attuale cattedrale cittadina, dedicata a santa Maria Assunta, accanto al precedente duomo vecchio.\nIl 12 settembre 1818 papa Pio VII decret\u00f2 la soppressione dell'abbazia \"nullius\" di Asola; delle sue tredici parrocchie, undici furono incorporate nella diocesi di Mantova e due in quella di Brescia.\nNel 1893 nasce il settimanale diocesano La Voce del Popolo.\nEpoca contemporanea.\nNel XX secolo la diocesi di Brescia si distingue per una intensa attivit\u00e0 pastorale. Particolarmente significativa \u00e8 la costituzione degli oratori parrocchiali (oltre quattrocento sull'intero territorio provinciale) dotati sovente di strutture ricreative e sportive, bar, sala prova per la musica, sala cinematografica e teatro. Nel 1902 \u00e8 fondata la \"Federazione Giovanile Leone XIII\" da don Lorenzo Pavanelli e dal vescovo Giacomo Maria Corna Pellegrini con lo scopo di appoggiare e sviluppare le attivit\u00e0 di pastorale giovanile negli oratori. Ammodernamenti di intenti e riflessione sugli oratori furono promossi nel 1960 ad opera del vicario episcopale Guglielmo Bosetti e dal vescovo Giacinto Tredici.\nNel 1963 il cardinale bresciano Giovan Battista Montini viene eletto al soglio papale con il nome di Paolo VI. Dal 1981 particolare slancio alle attivit\u00e0 degli oratori bresciani fu la costituzione del Segretariato Oratori diretto dal sacerdote don Amerigo Barbieri e promosso dal vescovo Bruno Foresti; nel 1983 nasce la rivista Il Gabbiano come organo di collegamento delle attivit\u00e0 oratoriane diocesane e di riflessione sulla pastorale giovanile; nel 2002 viene costituito il \"Centro Oratori Bresciani\" ad opera di mons. Claudio Paganini con il vescovo Giulio Sanguineti e l'anno seguente \u00e8 indetto il convegno ecclesiale diocesano \"Generazioni di fede\" dal quale si decide l'avvio della riforma del catechismo tradizionale nel modello dell'ICFR.\nCon l'intento di promuovere la formazione dei laici e dei giovani attivi negli oratori bresciani nel 2009 \u00e8 stata aperta la Casa di Formazione \"Bruno Foresti\" .\nNel 2013 il vescovo Luciano Monari indice il sinodo diocesano \"Comunit\u00e0 in cammino\" per l'avvio della riforma delle unit\u00e0 pastorali parrocchiali.\n\"La Voce del Popolo\".\n\"La Voce del Popolo\" \u00e8 il settimanale della diocesi di Brescia, fondato nel 1893 affiancando il quotidiano \"Il cittadino di Brescia\", gi\u00e0 esistente dal 1878 e pi\u00f9 politico.\nProtagonista delle battaglie politiche locali nel difficile periodo del confronto fra liberali e cattolici, il giornale \u00e8 sottoposto spesso alla censura al punto da dover sospendere nel 1926 le pubblicazioni dopo che la tipografia viene devastata in seguito ad un'incursione fascista.\nNel 1937 la testata riprende le pubblicazioni cambiando il nome in \"La Voce Cattolica\", probabilmente anche per evitare la confusione con il quotidiano fascista \"Il Popolo di Brescia\". Nel settembre 1945 riprende il nome storico, raggiungendo negli anni cinquanta una tiratura di 50.000 copie che nel tempo si attesteranno tra le 15-20.000 copie (di cui mille destinate alle missioni bresciane sparse nel mondo).\nIn occasione degli ottant'anni del settimanale, iniziano dal 1\u00ba dicembre 1972 le pubblicazioni di fascicoli inseriti all'interno del giornale intitolati \"Enciclopedia bresciana\". L'iniziativa, nata da un'idea di Antonio Fappani, monsignore e storico della cultura bresciana, \u00e8 andata avanti per pi\u00f9 di trent'anni con un'interruzione di 4 anni nel 1987. Sono stati pubblicati in totale 22 volumi, l'ultimo \u00e8 uscito nel 2007.\nIl settimanale, edito dalla Fondazione Opera Diocesana San Francesco di Sales, \u00e8 affiancato da un giornale on line che nell'ottobre 2018 ripropone la collana in 12 puntate WebDoc \"Paolo VI, un uomo, un Papa, un santo\" lanciata dall'inizio del mese su VaticanNews.\nCronotassi dei vescovi.\nSi omettono i periodi di sede vacante non superiori ai 2 anni o non storicamente accertati.\nIl pi\u00f9 antico catalogo dei vescovi bresciani \u00e8 contenuto in un manoscritto, chiamato \"codice queriniano\", che il Brunati (\"Santi bresciani\") attribuisce alla met\u00e0 circa dell'XI secolo. L'elenco dei vescovi fino al IX secolo \u00e8 contenuto anche nel discorso che il vescovo Ramperto tenne nell'838 in occasione della traslazione delle spoglie del suo predecessore san Filastrio dalla chiesa di Sant'Andrea alla cattedrale, nel quale Ramperto ricorda tutti i vescovi successivi a Filastrio, \"septimus episcopus brixiensem\", fino al suo episcopato. Per l'antichit\u00e0 dei testimoni, questo catalogo \u00e8 ritenuto autentico.\nStatistiche.\nLa diocesi nel 2018 su una popolazione di 1.153.587 persone contava 960.000 battezzati, corrispondenti all'83,2% del totale."}
{"id": "500775", "revid": "322321", "url": "https://it.wikipedia.org/wiki?curid=500775", "title": "Arcidiocesi di Braga", "text": "Larcidiocesi di Braga (in latino: \"Archidioecesis Bracarensis\") \u00e8 una sede metropolitana della Chiesa cattolica in Portogallo. Nel 2018 contava 909.900 battezzati su 990.700 abitanti. \u00c8 retta dall'arcivescovo Jos\u00e9 Manuel Garcia Cordeiro.\nTerritorio.\nL'arcidiocesi comprende il distretto di Braga e trenta parrocchie del distretto di Porto, situate a nord del fiume Ave, nei comuni di Santo Tirso, di P\u00f3voa de Varzim e di Vila do Conde.\nSede arcivescovile \u00e8 la citt\u00e0 di Braga, dove si trova la cattedrale di Santa Maria. Nell'arcidiocesi diocesi sorgono cinque basiliche minori: la basilica di Bom Jesus do Monte e la basilica di Nostra Signora di Sameiro, entrambe a Braga, la basilica di San Benedetto della Porta Aperta a Rio Caldo, frazione di Terras de Bouro, la basilica di San Pietro a Guimar\u00e3es e la basilica di San Torquato a S\u00e3o Torcato, frazione di Guimar\u00e3es.\nIl territorio si estende su 2.832\u00a0km\u00b2 e abbraccia 551 parrocchie, raggruppate in 3 zone pastorali e 14 arcipresbiterati (\"arciprestados\"): Amares, Barcelos, Braga, Cabeceiras de Basto, Celorico de Basto, Esposende, Fafe, Guimar\u00e3es e Vizela, P\u00f3voa de Lanhoso, Terras de Bouro, Vieira do Minho, Vila do Conde/P\u00f3voa de Varzim, Vila Nova de Famalic\u00e3o, Vila Verde.\nProvincia ecclesiastica.\nLa provincia ecclesiastica di Braga comprende le seguenti suffraganee:\nStoria.\nBracara Augusta era l'antica capitale della provincia romana della Galizia, nonch\u00e9 capoluogo del \"Conventus bracarensis\". Il cristianesimo trov\u00f2 ben presto radice nella popolazione, come documentano i numerosi santi e martiri venerati dalla tradizione locale. Anche la diocesi fu eretta in epoca antica. Sebbene una tradizione leggendaria enumeri vescovi fin dal I secolo, il primo vescovo di cui esistano riscontri storici \u00e8 san Paterno, che compare al concilio di Toledo del 397. Nella prima met\u00e0 del secolo, la sede di Braga fu elevata al rango di sede metropolitana; quando fu eretta la metropolia di Lugo (569), a Braga toccarono le diocesi suffraganee di Dumio, Magneto, Coimbra, Lamego, Idanha e Viseu.\nIn quanto metropolia galiziana, Braga fu sede di alcuni concili provinciali. Ne sono noti tre: il concilio del 561, sotto la presidenza di Lucr\u00e9cio; il concilio del 572, guidato da san Martino; e il concilio del 675, presieduto dall'arcivescovo Leodeg\u00edsio. Al VI secolo risalgono le origini dell'antico rito di Braga, in vigore nell'arcidiocesi ancora oggi. Nel 569 il concilio di Lugo concesse probabilmente agli arcivescovi di Braga il titolo di primate delle Spagne.\nDurante la dominazione sueba nel VI secolo, il territorio dell'arcidiocesi fu riorganizzato grazie soprattutto all'opera di san Martino, abate di Dumio nei pressi di Braga, che ottenne che la sua antica sede monastica fosse elevata al rango di diocesi; contestualmente sorsero altre diocesi, probabilmente con territorio dismembrato da quello di Braga (Viseu, Lamego e Tui).\nIn seguito alla conquista dei saraceni nell'VIII secolo, l'ultimo arcivescovo a risiedere a Braga fu san Felice Torquato, i successori si stabilirono a Lugo, portando con s\u00e9 il titolo metropolitico nel 745. A partire da questa data gli arcivescovi useranno entrambi i titoli di Lugo e di Braga. Nell'832 la citt\u00e0 di Braga fu assoggettata alla giurisdizione dell'arcidiocesi di Lugo e Braga, e tale situazione si protrasse fino al 1070, quando fu ripristinata l'arcidiocesi di Braga nella citt\u00e0 riconquistata dai cristiani. Il primo vescovo della restaurata sede \u00e8 Pedro, menzionato per la prima volta in una carta del 1\u00ba maggio 1070.\nContestualmente alla restaurazione dell'arcidiocesi, furono istituiti anche il capitolo della cattedrale e la scuola capitolare. Della primitiva cattedrale, iniziata subito dopo il 1070, restano poche vestigia, essendo stata ricostruita, nella sua parte essenziale, tra il XII ed il XIII secolo.\nNel 1103 papa Pasquale II risolse la controversia sorta con la nuova metropolia di Santiago di Compostela assegnando a Braga come suffraganee le diocesi di Porto, di Coimbra, di Lamego e di Viseu e altre cinque diocesi nei regni di Galizia e di Le\u00f3n; queste ultime cesseranno di dipendere da Braga il 27 febbraio 1120.\nVerso la met\u00e0 del XII secolo gli arcivescovi di Braga furono impegnati in una contesa con l'arcidiocesi di Toledo, per affermare la propria giurisdizione primaziale su tutta la penisola iberica. Toledo vide riconfermata la sua primazia sulla Spagna, mentre Braga ottenne la primazia sul Portogallo con il titolo di primate delle Spagne.\nNel 1545 cedette una porzione del suo territorio a vantaggio dell'erezione della diocesi di Miranda, che successivamente assunse il nome di diocesi di Bragan\u00e7a-Miranda; a queste diocesi unite, nel 1881 fu ceduto l'arcidiaconato di Moncorvo.\nIn ottemperanza alle decisioni del concilio di Trento, l'arcivescovo san Bartolomeu Fernandes dos M\u00e1rtires fond\u00f2 nel 1572 il seminario per la formazione dei preti.\nIl sinodo diocesano del 1918 restaur\u00f2 l'antico rito di Braga, che era caduto in disuso, i cui libri liturgici furono approvati da papa Benedetto XV con bolle pontificie nel 1919 per il breviario e nel 1924 per il messale. Dopo la riforma liturgica seguita al Concilio Vaticano II il rito di Braga non \u00e8 stato abrogato, ma \u00e8 divenuto facoltativo a partire dal 18 novembre 1971.\nNel corso del Novecento, l'arcidiocesi, che gi\u00e0 nel 1881 aveva ceduto parti di territorio alle diocesi di Porto e di Bragan\u00e7a-Miranda, ha ceduto ulteriori porzioni di territorio a vantaggio dell'erezione delle nuove diocesi di Vila Real (1922) e di Viana do Castelo (1977).\nTra gli arcivescovi di Braga si ricordano un antipapa, Maurice Bourdin diventato antipapa Gregorio VIII (1118), e un papa, Pedro Juli\u00e3o eletto al soglio pontificio con il nome di Giovanni XXI (1276).\nIl 14 dicembre 1984, con la lettera apostolica \"Omnes fere\", papa Giovanni Paolo II ha confermato San Martino patrono principale dell'arcidiocesi.\nCronotassi degli arcivescovi.\nSi omettono i periodi di sede vacante non superiori ai 2 anni o non storicamente accertati.\nStatistiche.\nL'arcidiocesi nel 2018 su una popolazione di 990.700 persone contava 909.900 battezzati, corrispondenti al 91,8% del totale."}
{"id": "500776", "revid": "110157", "url": "https://it.wikipedia.org/wiki?curid=500776", "title": "Diocesi di Bridgeport", "text": "La diocesi di Bridgeport (in latino: \"Dioecesis Bridgeportensis\") \u00e8 una sede della Chiesa cattolica negli Stati Uniti d'America suffraganea dell'arcidiocesi di Hartford appartenente alla regione ecclesiastica I (CT, MA, ME, NH, RI, VT). Nel 2018 contava 438.664 battezzati su 953.618 abitanti. \u00c8 retta dal vescovo Frank Joseph Caggiano.\nTerritorio.\nLa diocesi comprende la contea di Fairfield nel Connecticut, Stati Uniti d'America.\nSede vescovile \u00e8 la citt\u00e0 di Bridgeport, dove si trova la cattedrale di Sant'Agostino (\"Saint Augustine\"). A Stamford sorge la basilica minore di San Giovanni evangelista.\nIl territorio si estende su 1.621\u00a0km\u00b2 ed \u00e8 suddiviso in 82 parrocchie.\nStoria.\nLa diocesi \u00e8 stata eretta il 6 agosto 1953 con la bolla \"Qui urbis Hartfortiensis\" di papa Pio XII, ricavandone il territorio dalla diocesi di Hartford, che nel contempo \u00e8 stata elevata ad arcidiocesi metropolitana.\nDue vescovi di Bridgeport sono stati in seguito creati cardinali: Lawrence Joseph Shehan ed Edward Michael Egan.\nCronotassi dei vescovi.\nSi omettono i periodi di sede vacante non superiori ai 2 anni o non storicamente accertati.\nStatistiche.\nLa diocesi nel 2018 su una popolazione di 953.618 persone contava 438.664 battezzati, corrispondenti al 46,0% del totale."}
{"id": "500777", "revid": "1649409", "url": "https://it.wikipedia.org/wiki?curid=500777", "title": "Arcidiocesi di Brisbane", "text": "Larcidiocesi di Brisbane (in latino: \"Archidioecesis Brisbanensis\") \u00e8 una sede metropolitana della Chiesa cattolica in Australia. Nel 2018 contava 771.800 battezzati su 3.342.700 abitanti. \u00c8 retta dall'arcivescovo Mark Benedict Coleridge.\nTerritorio.\nL'arcidiocesi comprende parte della regione del sud-est del Queensland, in Australia.\nSede arcivescovile \u00e8 la citt\u00e0 di Brisbane, dove si trova la cattedrale di Santo Stefano.\nIl territorio si estende su 65.000\u00a0km\u00b2 ed \u00e8 suddiviso in 98 parrocchie.\nProvincia ecclesiastica.\nLa provincia ecclesiastica di Brisbane, istituita nel 1887 e comprensiva dello Stato del Queensland, \u00e8 costituita da quattro suffraganee:\nA Banyo, nel suburbio nord di Brisbane, si trova il seminario, che serve le diocesi della provincia ecclesiastica.\nStoria.\nLa diocesi di Brisbane fu eretta il 12 aprile 1859 con il breve \"Universum Dominicum\" di papa Pio IX, ricavandone il territorio dall'arcidiocesi di Sydney, di cui era originariamente suffraganea.\nIl 30 gennaio 1877 e il 29 dicembre 1882 cedette porzioni del suo territorio a vantaggio dell'erezione rispettivamente del vicariato apostolico del Queensland (oggi diocesi di Cairns) e della diocesi di Rockhampton.\nIl 10 maggio 1887 la diocesi \u00e8 stata elevata al rango di arcidiocesi metropolitana in forza del breve \"Ex officio supremi\" di papa Leone XIII.\nIl 28 maggio 1929 ha ceduto una porzione di territorio a vantaggio dell'erezione della diocesi di Toowoomba e un'altra porzione a vantaggio della diocesi di Rockhampton.\nCronotassi dei vescovi.\nSi omettono i periodi di sede vacante non superiori ai 2 anni o non storicamente accertati.\nStatistiche.\nL'arcidiocesi nel 2018 su una popolazione di 3.342.700 persone contava 771.800 battezzati, corrispondenti al 23,1% del totale."}
{"id": "500778", "revid": "110157", "url": "https://it.wikipedia.org/wiki?curid=500778", "title": "Diocesi di Bridgetown", "text": "La diocesi di Bridgetown (in latino: \"Dioecesis Pontipolitana\") \u00e8 una sede della Chiesa cattolica a Barbados suffraganea dell'arcidiocesi di Porto di Spagna. Nel 2018 contava 10.000 battezzati su 286.000 abitanti. \u00c8 retta dal vescovo Neil Sebastian Scantlebury.\nTerritorio.\nLa diocesi comprende il territorio di Barbados.\nSede vescovile \u00e8 la citt\u00e0 di Bridgetown, capitale dello stato, dove si trova la cattedrale di San Patrizio.\nIl territorio si estende su 430\u00a0km\u00b2 ed \u00e8 suddiviso in 7 parrocchie.\nStoria.\nLa diocesi di Bridgetown-Kingstown fu eretta il 7 marzo 1970 con la bolla \"Cum et nobis\" di papa Paolo VI, ricavandone il territorio dalla diocesi di Saint George's a Grenada.\nIl 23 ottobre 1989 in forza della bolla \"Diligenter iamdiu\" di papa Giovanni Paolo II la diocesi si \u00e8 divisa, dando origine alla presente diocesi e alla diocesi di Kingstown.\nDall'8 luglio 2011 al 22 dicembre 2015 \u00e8 stata unita \"in persona episcopi\" alla diocesi di Kingstown.\nCronotassi dei vescovi.\nSi omettono i periodi di sede vacante non superiori ai 2 anni o non storicamente accertati.\nStatistiche.\nLa diocesi nel 2018 su una popolazione di 286.000 persone contava 10.000 battezzati, corrispondenti al 3,5% del totale."}
{"id": "500780", "revid": "110157", "url": "https://it.wikipedia.org/wiki?curid=500780", "title": "Vicariato apostolico di Beirut", "text": "Il vicariato apostolico di Beirut (in latino: \"Vicariatus Apostolicus Berytensis\") \u00e8 una sede della Chiesa cattolica in Libano immediatamente soggetta alla Santa Sede. Nel 2017 contava 15.000 battezzati. \u00c8 retto dal vescovo Cesar Essayan, O.F.M.Conv.\nTerritorio.\nIl vicariato apostolico estende la sua giurisdizione su tutti i fedeli cattolici di rito latino del Libano.\nSede del vicariato \u00e8 la citt\u00e0 di Beirut, dove si trova la cattedrale di San Luigi.\nIl territorio \u00e8 suddiviso in 8 parrocchie.\nStoria.\nLa presenza cattolica di rito latino in Libano inizia con le Crociate alla fine dell'XI secolo e si conclude con la definitiva sconfitta dei crociati e la scomparsa dei principati crociati in Medio Oriente dopo la met\u00e0 del XIII secolo. In questo periodo nelle terre corrispondenti all'attuale Libano furono istituite diverse circoscrizioni ecclesiastiche latine, che il pi\u00f9 delle volte andarono a soppiantare antiche sedi vescovili dei primi tempi del cristianesimo: dall'arcidiocesi di Tiro dipendevano le diocesi suffraganee di San Giovanni d'Acri, Cesarea di Filippo, Sidone e Berito (\"Beirut\"), mentre dal patriarcato latino di Antiochia dipendevano le suffraganee di Biblo, Tripoli e Antarado. Queste diocesi scomparvero con la fine del periodo crociato ed oggi rimangono per lo pi\u00f9 come sede titolari.\nLa presenza latina continu\u00f2 nel Paese con i Francescani, arrivati fin dal XIII secolo, e poi con missionari di altri ordini religiosi, quali i Cappuccini, i Carmelitani, i Lazzaristi ed i Gesuiti, giunti nel XVII secolo. Per i fedeli di rito latino del Libano non fu istituita nessuna circoscrizione ecclesiastica, fino alla fine del mandato francese al termine della seconda guerra mondiale: il delegato apostolico della Siria svolgeva anche le funzioni di vescovo dei cattolici latini del Libano.\nIl vicariato apostolico \u00e8 stato eretto il 4 giugno 1953 con la bolla \"Solent caeli\" di papa Pio XII, ricavandone il territorio dal vicariato apostolico di Aleppo.\nIl vicario apostolico \u00e8 membro di diritto della Conferenza dei vescovi latini nelle regioni arabe.\nCronotassi dei vescovi.\nSi omettono i periodi di sede vacante non superiori ai 2 anni o non storicamente accertati.\nStatistiche.\nIl vicariato apostolico nel 2017 contava 15.000 battezzati."}
{"id": "500781", "revid": "92723", "url": "https://it.wikipedia.org/wiki?curid=500781", "title": "Diocesi di Bragan\u00e7a-Miranda", "text": "La diocesi di Bragan\u00e7a-Miranda (in latino: \"Dioecesis Brigantiensis-Mirandensis\") \u00e8 una sede della Chiesa cattolica in Portogallo suffraganea dell'arcidiocesi di Braga. Nel 2018 contava 127.600 battezzati su 134.000 abitanti. La sede \u00e8 vacante.\nTerritorio.\nLa diocesi comprende il distretto di Braganza nel nord-est del Portogallo.\nSede vescovile \u00e8 la citt\u00e0 di Bragan\u00e7a, dove si trova la cattedrale di Nostra Signora Regina. A Miranda do Douro sorge la concattedrale di Santa Maria.\nIl territorio si estende su 6.599\u00a0km\u00b2 ed \u00e8 suddiviso in 326 parrocchie. Dal 16 giugno 2012 \u00e8 stata rivista l'organizzazione territoriale della diocesi, con la riduzione delle arcipreture da 12 a 4:\nStoria.\nLa diocesi di Miranda fu eretta il 22 maggio 1545 con la bolla \"Pro excellenti Apostolicae Sedis\" di papa Paolo III, ricavandone il territorio dall'arcidiocesi di Braga. La nuova diocesi era costituita da 338 freguesias divise in 5 arcipreture: Miranda do Douro, Bragan\u00e7a, Monforte, Mirandela e Lampa\u00e7as.\nNel 1552 fu dato avvio alla costruzione della cattedrale, che fu ultimata verso la fine del secolo; gi\u00e0 nel 1566 il vescovo Ant\u00f3nio Pinheiro aveva consacrato l'altare maggiore.\nIl 4 agosto 1607 il vescovo Diogo de Sousa istitu\u00ec il seminario diocesano, dedicato a san Giuseppe.\nIl 17 novembre 1764 il vescovo Aleixo de Miranda Henriques, a causa della decadenza della citt\u00e0 episcopale, chiese ed ottenne dal re Giuseppe I l'autorizzazione al trasferimento della sede vescovile a Bragan\u00e7a, traslazione che fu attuata l'anno successivo. Nel 1766 anche il seminario diocesano si trasfer\u00ec a Bragan\u00e7a.\nIl 10 luglio 1770 la diocesi di Miranda fu divisa in due con l'erezione di quella di Bragan\u00e7a, in forza del breve apostolico \"Pastoris aeterni\" di papa Clemente XIV; fu eretta a cattedrale l'antica chiesa gesuitica del Santo Nome di Ges\u00f9. La separazione dur\u00f2 tuttavia solo 10 anni. Infatti il 27 settembre 1780 le due diocesi furono unite con la bolla \"Romanus Pontifex\" di papa Pio VI e la sede della diocesi fu posta in Bragan\u00e7a.\nNel 1881 la diocesi si ampli\u00f2 incorporando l'arcidiaconato di Moncorvo, che era appartenuto all'arcidiocesi di Braga. Il 20 aprile 1922 invece cedette l'arcipretura di Monforte a vantaggio dell'erezione della diocesi di Vila Real. Da questo momento il territorio diocesano venne a coincidere con quello del distretto civile.\nIl 24 ottobre 1981, con la lettera apostolica \"Sanctos Caelites\", papa Giovanni Paolo II ha confermato san Benedetto abate patrono principale della diocesi di Bragan\u00e7a.\nIl 27 maggio 1996 \u00e8 stata stabilita la \"plena unione\" delle due diocesi, con l'assunzione del nome attuale.\nNell'ottobre del 2001 \u00e8 stata inaugurata la nuova cattedrale di Bragan\u00e7a, dedicata a Nostra Signora Regina.\nCronotassi dei vescovi.\nSi omettono i periodi di sede vacante non superiori ai 2 anni o non storicamente accertati.\nStatistiche.\nLa diocesi nel 2018 su una popolazione di 134.000 persone contava 127.600 battezzati, corrispondenti al 95,2% del totale."}
{"id": "500782", "revid": "92723", "url": "https://it.wikipedia.org/wiki?curid=500782", "title": "Arcidiocesi di Birmingham", "text": "Larcidiocesi di Birmingham (in latino: \"Archidioecesis Birminghamiensis\") \u00e8 una sede metropolitana della Chiesa cattolica in Inghilterra. Nel 2018 contava 448.440 battezzati su 5.035.205 abitanti. \u00c8 retta dall'arcivescovo Bernard Longley.\nTerritorio.\nL'arcidiocesi si estende su una superficie di 9.936\u00a0km\u00b2 nelle contee di Oxfordshire, Staffordshire, West Midlands, Warwickshire e Worcestershire.\nSede arcivescovile \u00e8 la citt\u00e0 di Birmingham, dove si trova la cattedrale di San Chad.\nIl territorio \u00e8 suddiviso in 223 parrocchie, raggruppate in 18 decanati: Banbury, Birmingham cattedrale, Birmingham est, Birmingham nord, Birmingham sud, Coventry, Dudley, Kidderminster, Lichfield, North Staffordshire, Oxford nord, Oxford sud, Rugby, Stafford, Walsall, Warwick, Wolverhampton e Worcester.\nProvincia ecclesiastica.\nLa provincia ecclesiastica di Birmingham, istituita nel 1911, si estende nella parte orientale dell'Inghilterra e comprende due suffraganee:\nStoria.\nIl vicariato apostolico del Distretto delle Midlands fu eretto il 30 gennaio 1688 con la bolla \"Super cathedram\" di papa Innocenzo XI, ricavandone il territorio dal vicariato apostolico d'Inghilterra, che contestualmente assunse il nome di vicariato apostolico del Distretto di Londra (oggi arcidiocesi di Westminster).\nIl 3 luglio 1840 cedette una porzione del suo territorio a vantaggio dell'erezione del vicariato apostolico del Distretto orientale (oggi diocesi di Northampton) e nel contempo assunse il nome di vicariato apostolico del Distretto centrale.\nLa cattedrale di San Chad fu terminata il 21 giugno 1840 durante il mandato del vicario apostolico Thomas Walsh.\nDal 1847 si stabil\u00ec a Birmingham, nell'oratorio di Edgbaston, John Henry Newman, che divenne cardinale nel 1879.\nIl 29 settembre 1850 per effetto del breve \"Universalis Ecclesiae\" di papa Pio IX fu elevato al rango di diocesi con il nome di diocesi di Birmingham, suffraganea dell'arcidiocesi di Westminster, e contestualmente cedette altre porzioni di territorio a vantaggio dell'erezione delle diocesi di Nottingham e di Shrewsbury.\nIl 24 giugno 1852 fu istituito il capitolo della cattedrale, che consiste di un prevosto e dieci canonici, a cui successivamente furono aggiunti tre canonici onorari.\nIl 9 e il 10 novembre fu celebrato il primo sinodo diocesano. Fino al 1906 seguirono a questo altri tredici sinodi diocesani.\nIl 28 ottobre 1911 fu elevata al rango di arcidiocesi metropolitana con la bolla \"Si qua est\" di papa Pio X.\nPapa Giovanni Paolo II ha visitato l'arcidiocesi di Birmingham nel maggio 1982. In occasione del suo viaggio in Inghilterra, papa Benedetto XVI ha reso visita all'arcidiocesi il 19 settembre 2010, celebrandovi la Messa per la beatificazione del cardinale John Henry Newman.\nCronotassi degli arcivescovi.\nSi omettono i periodi di sede vacante non superiori ai 2 anni o non storicamente accertati.\nStatistiche.\nL'arcidiocesi nel 2018 su una popolazione di 5.035.205 persone contava 448.440 battezzati, corrispondenti all'8,9% del totale."}
{"id": "500783", "revid": "110157", "url": "https://it.wikipedia.org/wiki?curid=500783", "title": "Diocesi di Barrancabermeja", "text": "La diocesi di Barrancabermeja (in latino: \"Dioecesis Barrancabermeiensis\") \u00e8 una sede della Chiesa cattolica in Colombia suffraganea dell'arcidiocesi di Bucaramanga. Nel 2018 contava 449.875 battezzati su 625.690 abitanti. \u00c8 retta dal vescovo Ovidio Giraldo Vel\u00e1squez.\nTerritorio.\nLa diocesi comprende 13 comuni di 2 dipartimenti colombiani:\nSede vescovile \u00e8 la citt\u00e0 di Barrancabermeja, dove si trova la cattedrale dell'Immacolata Concezione di Maria Vergine.\nIl territorio si estende su una superficie di 15.000\u00a0km\u00b2 ed \u00e8 suddiviso in 29 parrocchie.\nStoria.\nIl territorio dell'odierna diocesi fu evangelizzato a partire dalla fine dell'Ottocento dai gesuiti, che dettero avvio alla \"misi\u00f3n del r\u00edo Magdalena\". Fu il superiore della missione, padre Efra\u00edn Fern\u00e1ndez, a proporre fin dal 1923 l'erezione di una prefettura apostolica per facilitare il lavoro missionario.\nLa prefettura apostolica di R\u00edo Magdalena fu eretta il 2 aprile 1928 con la bolla \"Dominici gregis regiminis\" di papa Pio XI, ricavandone il territorio dalle diocesi di Nueva Pamplona (oggi arcidiocesi), di Socorro e San Gil e di Santa Marta. Sede della prefettura era la citt\u00e0 di Puerto Wilches.\nIl 18 aprile 1950 per effetto della bolla \"Apostolicis sub plumbo\" di papa Pio XII la prefettura apostolica fu elevata a vicariato apostolico e assunse il nome di vicariato apostolico di Barrancabermeja.\nIl 26 ottobre 1962 cedette una porzione del suo territorio a vantaggio dell'erezione della diocesi di Oca\u00f1a.\nIl 27 ottobre 1962 il vicariato apostolico fu nuovamente elevato a diocesi con la bolla \"Divina Christi verba\" di papa Giovanni XXIII, suffraganea dell'arcidiocesi di Nueva Pamplona. Contestualmente il suo territorio si ingrand\u00ec, grazie a cessioni da parte delle vicine sedi di Socorro e San Gil, Tunja, Santa Rosa de Osos, Medell\u00edn e Sons\u00f3n.\nIl 19 agosto 1963, con la lettera apostolica \"Qui fuit Columbianae terrae\", papa Paolo VI ha proclamato San Pietro Claver patrono principale della diocesi.\nIl 14 dicembre 1974 \u00e8 entrata a far parte della provincia ecclesiastica dell'arcidiocesi di Bucaramanga.\nIl 29 marzo 1984 e il 18 giugno 1988 ha ceduto altre porzioni di territorio a vantaggio dell'erezione rispettivamente della diocesi di La Dorada-Guaduas e della diocesi di Girardota.\nCronotassi dei vescovi.\nSi omettono i periodi di sede vacante non superiori ai 2 anni o non storicamente accertati.\nStatistiche.\nLa diocesi nel 2018 su una popolazione di 625.690 persone contava 449.875 battezzati, corrispondenti al 71,9% del totale."}
{"id": "500784", "revid": "92723", "url": "https://it.wikipedia.org/wiki?curid=500784", "title": "Diocesi di Brno", "text": "La diocesi di Brno (in latino: \"Dioecesis Brunensis\") \u00e8 una sede della Chiesa cattolica nella Repubblica Ceca suffraganea dell'arcidiocesi di Olomouc. Nel 2018 contava 547.300 battezzati su 1.389.300 abitanti. \u00c8 retta dal vescovo Vojt\u011bch Cikrle.\nTerritorio.\nLa diocesi comprende la Moravia Meridionale.\nSede vescovile \u00e8 la citt\u00e0 di Brno, dove si trova la cattedrale dei Santi Pietro e Paolo.\nIl territorio si estende su 10.668\u00a0km\u00b2 ed \u00e8 suddiviso in 450 parrocchie, raggruppate in 20 decanati: Blansko, Boskovice, B\u0159eclav, Brno, Hodon\u00edn, Hustope\u010de, Jihlava, Mikulov, Mod\u0159ice, Moravsk\u00e9 Bud\u011bjovice, Moravsk\u00fd Krumlov, Rosice, Slavkov u Brna, Tel\u010d, Ti\u0161nov, T\u0159eb\u00ed\u010d, Velk\u00e9 Mezi\u0159\u00ed\u010d\u00ed, Vranov nad Dyj\u00ed, \u017d\u010f\u00e1r nad S\u00e1zavou, Znojmo.\nStoria.\nLa diocesi fu eretta il 5 dicembre 1777 con la bolla \"Suprema dispositione\" di papa Pio VI, ricavandone il territorio dalla diocesi di Olomouc, che contestualmente \u00e8 stata elevata ad arcidiocesi metropolitana. L'erezione della diocesi aveva come base la presenza del capitolo, fondato del 1276, a testimonianza di questo legame fu proprio il prevosto della collegiata dei Santi Pietro e Paolo a essere scelto come primo vescovo.\nNegli anni Ottanta del XVIII secolo dovette subire numerose soppressioni di conventi e monasteri a causa della politica giuseppinista.\nNel 1783 il territorio della diocesi fu sostanzialmente ampliato.\nIl seminario diocesano fu istituito nel 1807.\nNel 1863 la diocesi cedette all'arcidiocesi di Olomouc il decanato di Vy\u0161kov ed ebbe in cambio il decanato di Boskovice.\nNel 1909 si svolse il primo sinodo diocesano, che fu seguito da un altro sinodo nel 1934.\nNel 1937 entr\u00f2 a far parte del territorio diocesano la parrocchia di Valtice (in tedesco Feldberg), prima appartenente all'arcidiocesi di Vienna.\nA seguito dello smembramento della Cecoslovacchia nel 1938 il suo territorio fu diviso e a Mikulov fu eretto un vicariato generale, che fu poi abolito nel 1945, quando si ricostitu\u00ec la Cecoslovacchia. Nel frattempo la sede vescovile era vacante, il nuovo vescovo Karel Skoup\u00fd fu nominato nel 1946. Dovette affrontare la persecuzione comunista, nel 1950 il seminario fu chiuso dalle autorit\u00e0, che impedirono al vescovo di esercitare il suo ufficio fino al 1968 (primavera di Praga). Dopo la morte di Karel Skoup\u00fd nel 1972 la sede di Brno rest\u00f2 vacante fino al crollo del comunismo.\nNel 1999 la diocesi si \u00e8 data una nuova organizzazione territoriale.\nCronotassi dei vescovi.\nSi omettono i periodi di sede vacante non superiori ai 2 anni o non storicamente accertati.\nStatistiche.\nLa diocesi nel 2018 su una popolazione di 1.389.300 persone contava 547.300 battezzati, corrispondenti al 39,4% del totale."}
{"id": "500785", "revid": "92723", "url": "https://it.wikipedia.org/wiki?curid=500785", "title": "Eparchia di Barent\u00f9", "text": "Leparchia di Barent\u00f9 (in latino: \"Eparchia Barentuana\") \u00e8 una sede della Chiesa cattolica eritrea suffraganea dell'arcieparchia di Asmara. Nel 2018 contava 49.785 battezzati su 941.850 abitanti. \u00c8 retta dall'eparca Thomas Osman, O.F.M.Cap.\nTerritorio.\nL'eparchia comprende le regioni di Anseba e Gasc-Barca in Eritrea. L'eparchia \u00e8 di rito alessandrino, ma poich\u00e9 in Eritrea non ci sono diocesi di rito latino n\u00e9 di altri riti, la giurisdizione si estende a tutti i cattolici.\nSede eparchiale \u00e8 la citt\u00e0 di Barent\u00f9.\nIl territorio \u00e8 suddiviso in 13 parrocchie.\nStoria.\nL'eparchia \u00e8 stata eretta il 21 dicembre 1995 con la bolla \"Quia opportunum\" di papa Giovanni Paolo II, ricavandone il territorio dall'eparchia di Asmara (oggi arcieparchia).\nInizialmente suffraganea dell'arcieparchia di Addis Abeba, nel 2015 \u00e8 entrata a far parte della Chiesa cattolica eritrea della quale \u00e8 sede metropolitana l'arcieparchia di Asmara.\nCronotassi dei vescovi.\nSi omettono i periodi di sede vacante non superiori ai 2 anni o non storicamente accertati.\nStatistiche.\nL'eparchia nel 2018 su una popolazione di 941.850 persone contava 49.785 battezzati, corrispondenti al 5,3% del totale."}
{"id": "500787", "revid": "124430974", "url": "https://it.wikipedia.org/wiki?curid=500787", "title": "Diocesi di Broken Bay", "text": "La diocesi di Broken Bay (in latino: \"Dioecesis Sinus Tortuosi\") \u00e8 una sede della Chiesa cattolica in Australia suffraganea dell'arcidiocesi di Sydney. Nel 2018 contava 238.800 battezzati su 978.880 abitanti. \u00c8 retta dal vescovo Anthony Randazzo.\nTerritorio.\nLa diocesi comprende la regione di Broken Bay, a nord del centro di Sydney, nello stato del Nuovo Galles del Sud in Australia.\nSede vescovile \u00e8 la citt\u00e0 di Pennant Hills. La cattedrale di Nostra Signora del Rosario si trova a Waitara. A St Ives sorge l'ex cattedrale del Corpus Domini.\nIl territorio si estende su 2.763\u00a0km\u00b2 ed \u00e8 suddiviso in 26 parrocchie.\nStoria.\nLa diocesi \u00e8 stata eretta l'8 aprile 1986 con la bolla \"Quippe cum aeternam\" di papa Giovanni Paolo II, ricavandone il territorio dall'arcidiocesi di Sydney.\nIl 25 aprile 2008 la cattedrale \u00e8 stata traslata nella chiesa di Nostra Signora del Rosario di Waitara in forza del decreto \"Ut spirituali\" della Congregazione per i Vescovi.\nCronotassi dei vescovi.\nSi omettono i periodi di sede vacante non superiori ai 2 anni o non storicamente accertati.\nStatistiche.\nLa diocesi nel 2018 su una popolazione di 978.880 persone contava 238.800 battezzati, corrispondenti al 24,4% del totale."}
{"id": "500788", "revid": "1169970", "url": "https://it.wikipedia.org/wiki?curid=500788", "title": "Stadio Erasmo Iacovone", "text": "Lo stadio Erasmo Iacovone, gi\u00e0 noto come stadio Salinella, dal nome del quartiere cittadino nel quale \u00e8 situato, \u00e8 lo stadio di calcio della citt\u00e0 di Taranto.\nCon i suoi posti \u00e8 il terzo impianto pi\u00f9 capiente della regione, nonch\u00e9 uno dei pi\u00f9 grandi del Mezzogiorno d'Italia.\nAttualmente la sua capienza \u00e8 ridotta a posti.\nStoria.\nLo stadio in muratura.\nNegli anni \u201950 del XX secolo il comune di Taranto approv\u00f2 il progetto per realizzare un nuovo stadio in muratura alla Salinella, della capienza di 35.000 spettatori, che prendesse il posto del vecchio stadio Valentino Mazzola, divenuto strutturalmente inadeguato alle ambizioni dell'Associazione Sportiva Taranto, la societ\u00e0 di calcio pi\u00f9 rappresentativa dell'epoca. L'amministrazione comunale chiese un finanziamento all'Istituto di credito sportivo che venne concesso; nel 1960 si avvi\u00f2 la costruzione del nuovo stadio, con la posa della prima pietra.\nI lavori tuttavia si fermarono due anni dopo e la struttura fu abbandonata per un anno. Nel 1963 l\u2019Istituto di credito sportivo sollecit\u00f2 il comune a riaprire il cantiere ed inoltrare richiesta formale per la concessione del secondo finanziamento per il prosieguo dei lavori.\nLe opere gi\u00e0 eseguite riguardavano la recinzione esterna dello stadio, lo scavo del fossato di guardia, il drenaggio della pista d\u2019atletica e del campo di gioco sul quale era stato gi\u00e0 steso il terreno \u201cvegetale\u201d atto alla creazione del tappeto verde, la costruzione della palizzata sotto i pilastri a sostegno della struttura.\nDopo il sollecito del Credito sportivo il comune inoltr\u00f2 richiesta e nel 1964 ottenne un finanziamento di 125 milioni per i lavori riguardanti il secondo lotto del nuovo stadio.\nLo stadio Salinella.\nMentre l'iter burocratico proseguiva, l'allora presidente del Taranto, Michele Di Maggio, nel mese di luglio del 1965 avanz\u00f2 al comune la richiesta di poter costruire un nuovo stadio in un posto diverso da quello dove gi\u00e0 era in costruzione l'impianto voluto dall'amministrazione comunale: il posto individuato da Di Maggio era a poche centinaia di metri da quello in costruzione.\nI dubbi su tale scelta non erano pochi, in quanto la zona prescelta si presentava con una forte depressione del suolo, di natura melmosa e priva di qualsiasi infrastruttura accessoria, ma la volont\u00e0 di andare avanti era forte e l\u2019accordo con il comune venne raggiunto. \nIl 30 agosto iniziarono i lavori di sbancamento e proseguirono a marce forzate con turni di lavoro continui, giorno e notte, utilizzando un impianto volante di illuminazione. \"Un grande stadio per una grande squadra\" fu lo slogan che si coni\u00f2 per l'occasione. Fu costruito in cento giorni, ma non mancarono gli intoppi e i problemi ingegneristici da superare: innanzitutto per pareggiare la depressione naturale vennero immessi 90 000 metri cubi di pietrisco e terreno fertile, successivamente si dovette fronteggiare un problema burocratico, dato che alcuni pali di una linea di alta tensione che alimentava gli impianti dell'Arsenale militare impedivano di costruire tribune e gradinate. Il problema fu superato grazie alla collaborazione della Marina militare e a settembre iniziarono ad essere innalzate le gradinate. \nIn totale furono utilizzati 130 chilometri di tubi Innocenti, tonnellate di morsetti e 900 metri cubi di tavoloni mentre per palificazioni, rete di recinzione e le 24 porte di accesso disseminate lungo il muro di recinzione vennero impiegati 5 000 quintali di ferro lavorato.\nIn muratura erano soltanto gli spogliatoi e i servizi igienici. \nLa capienza collaudata fu per 22 610 spettatori, mentre quella massima fu di circa 25 000. Il settore di tribuna coperta fu inoltre dotato di seggiolini in ferro semovibili, utilizzati molto spesso dai suoi frequentatori per creare un vero e proprio clima da bolgia infernale, sbattendoli all'unisono durante gli incontri calcistici per fare rumore. Il nuovo impianto fu chiamato \"stadio Salinella\".\nL'8 dicembre 1965 il nuovo impianto fu inaugurato con una partita amichevole, Taranto-, conclusasi sullo 0-0, mentre la prima partita ufficiale, Taranto\u2013Sambenedettese, valida per il campionato di Serie C, fu giocata il 19 dicembre 1965 e si chiuse con il risultato di 1-0 per gli ospiti.\nLo stadio mai nato.\nNel frattempo l\u2019erba e i rovi ricoprirono a poco a poco le strutture gi\u00e0 iniziate del \u201cnuovo stadio\u201d voluto dall'amministrazione comunale, un'impresa costata gi\u00e0 svariate decine di milioni.\nProprio questo problema suscit\u00f2 l\u2019attenzione della \"Gazzetta del Mezzogiorno\", che pose alcuni interrogativi rispetto al coinvolgimento economico del comune, sulla propriet\u00e0 dello stadio e sui costi dell\u2019intera operazione.\nLa risposta venne dallo stesso Di Maggio, che si richiam\u00f2 alla delibera del comune in merito, rivendicando la correttezza dei lavori e senza entrare nel merito del costo complessivo ribad\u00ec che tale aspetto riguardava esclusivamente l\u2019AS Taranto poich\u00e9 struttura privata. \nLa polemica si riaccese in pieno consiglio comunale quando, con all\u2019ordine del giorno la costruzione delle strade attorno allo stadio, dopo la relazione dell\u2019assessore Leggieri, in alcuni interventi l\u2019opposizione mise in dubbio l\u2019ortodossia della procedura adottata dal comune, che aveva affidato all\u2019AS Taranto l\u2019incarico di appaltare i lavori per la costruzione dello stadio.\nQualche mese dopo al comune giunse l\u2019autorizzazione a contrarre un mutuo di 125 milioni per completare i lavori dello stadio in muratura: una situazione paradossale, poich\u00e9 Taranto avrebbe potuto ritrovarsi con due stadi da 30 000 spettatori a distanza di qualche centinaio di metri l\u2019uno dall\u2019altro. \nPer risolvere la situazione la giunta comunale adott\u00f2, all\u2019inizio del 1967, una delibera con la quale decise di riscattare dall\u2019AS Taranto lo stadio con tutte le sue strutture, dando mandato agli uffici competenti di stimare i costi dell'operazione. Ciononostante l'iter per il completamento dello stadio in muratura continu\u00f2: mentre il Taranto giocava ormai stabilmente al Salinella, la giunta deliber\u00f2 il secondo lotto dei lavori di costruzione del nuovo stadio alla Salinella, utilizzando i 125 milioni del mutuo concesso.\nIn seguito venne annunciato che tali lavori non si sarebbero pi\u00f9 attuati e che i soldi disponibili sarebbero serviti per completare soltanto un impianto ridotto con solo una tribunetta e tutte le strutture sportive (campo da gioco, pista per atletica, ecc.).\nA questo annuncio, per\u00f2, non seguirono ulteriori atti e la questione venne abbandonata.\nIl 15 aprile 1970 il consiglio comunale approv\u00f2 il provvedimento con il quale il comune rilev\u00f2, per 540 milioni, lo stadio Salinella.\nSi chiuse cos\u00ec, definitivamente, la discussa vicenda dello stadio in muratura: le sue strutture gi\u00e0 costruite fanno ancora mostra di s\u00e9, mentre rovi e arbusti li hanno in parte ricoperti.\nLa nuova intitolazione a Erasmo Iacovone e il riammodernamento degli anni '80.\nIl 6 febbraio 1978, nel corso di uno dei campionati di Serie B pi\u00f9 memorabili nei ricordi dei tarantini, mor\u00ec per un incidente stradale il centravanti rossobl\u00f9 Erasmo Iacovone. I funerali si svolsero il giorno seguente; alle esequie religiose fece seguito una commemorazione all'interno dello stadio Salinella, alla presenza dei dirigenti e di decine di migliaia di tifosi del Taranto. Lo shock per la perdita del campione fu tale che in suo ricordo l'allora presidente Giovanni Fico dichiar\u00f2: \"In questo momento esprimo l\u2019impegno a far intitolare al tuo nome questo stadio. Addio, Erasmo\"; appena due giorni dopo la sua morte, lo stadio Salinella fu rinominato stadio Erasmo Iacovone mentre, pi\u00f9 recentemente, il 20 ottobre 2002, fu inaugurata una statua nella piazza prospiciente l'impianto sportivo, realizzata dallo scultore Francesco Trani.\nNel 1985 la nuova normativa in materia di sicurezza rese di fatto la struttura inagibile. Lo stadio venne allora sottoposto ad un cambiamento profondo, provvedimento che costrinse squadra e tifosi a migrare negli stadi delle localit\u00e0 limitrofe. I tubi Innocenti ed i gradoni in legno furono sostituiti da 2 500 metri cubi di calcestruzzo e da 1 000 quintali di acciaio, fu costruito un profondo fossato tra il terreno di gioco e gli spalti, fu innalzato un secondo anello per ogni settore ed installato un moderno impianto di illuminazione. Furono inoltre spostati gli spogliatoi sotto il settore di tribuna, ristrutturati i servizi igienici, rimodernata la sala stampa e ristrutturato il campo B, situato alle spalle del settore gradinata. Al termine dei lavori, appaltati e realizzati in diverse fasi nel corso degli anni successivi, la capienza risult\u00f2 pari a 27 584 posti.\nIl 26 aprile 1989 lo stadio ospit\u00f2 per la prima volta la nazionale italiana in una partita amichevole contro l', che fu battuta per 4-0 (reti di Berti, Carnevale, Ferri e Vialli).\nIn occasione dei XIII Giochi del Mediterraneo del 1997 lo stadio fu dotato di un tabellone luminoso.\nLa capienza dell'impianto fu ridotta per la prima volta nel 2005 a 15 450 posti. A settembre 2006 vi fu poi un'ulteriore restrizione a 9 900 per eludere l'applicazione delle disposizioni previste dal decreto Pisanu, obbligatorie per gli stadi con capienza non inferiore ai 10 000 posti. Nella primavera del 2007, proprio allo scopo di delimitare la capienza, si provvide alla chiusura degli anelli inferiori di gradinata e tribuna.\nDurante la stagione 2007-2008 fu necessaria, sempre per aggirare la normativa antiviolenza, la riduzione a 7 499 posti. In seguito agli incidenti di Taranto-Massese concomitanti e collegati agli avvenimenti che portarono all'omicidio del tifoso laziale Gabriele Sandri, lo stadio Iacovone fu squalificato per 4 giornate dal giudice sportivo mentre la curva Nord fu chiusa per 10 giornate.\nDurante le gare con la Nord chiusa, la capienza massima risultava di soli 3861 posti.\nDai play-off del campionato di Serie C 2007-2008 \u00e8 stato agibile solo l'anello superiore dello atadio. In seguito alle verifiche dei tecnici comunali, infatti, furono riscontrate crepe in quello inferiore, meno recente, che dunque venne chiuso perch\u00e9 bisognoso di una completa ristrutturazione, che per\u00f2, a causa delle difficolt\u00e0 economiche dell'amministrazione comunale, non fu possibile realizzare.\nL'impianto tuttavia rimase nuovamente chiuso all'inizio della stagione 2008-2009, perch\u00e9 non ancora a norma (mancavano la zona prefiltraggio, i tornelli e il sistema di videosorveglianza) e per tutto il girone d'andata del campionato di Serie C e oltre il Taranto fu costretto a giocare senza il sostegno dei tifosi.\nLo stadio fu ufficialmente riaperto al pubblico solo l'8 febbraio 2009, in occasione della gara casalinga con il Real Marcianise, con agibilit\u00e0 limitata ai soli anelli superiori dei vari settori.\nI problemi economici del comune non permisero di realizzare i lavori per l'anello inferiore fino al 2012, quando furono appaltati i lavori per il settore curva nord, il cui cantiere fu aperto l'8 maggio. Dopo il rifacimento ex-novo della struttura, la curva nord fu riaperta al pubblico il 1\u00ba settembre 2013.\nL'impianto \u00e8 attualmente a norma secondo le leggi vigenti in materia di sicurezza, ha un'area di prefiltraggio, tornelli elettronici, videosorveglianza e un posto di polizia e la commissione di vigilanza ha autorizzato la nuova capienza a 12 154 spettatori.\nNella stagione 2014-2015 ha ospitato alcune partite interne della seconda squadra di calcio cittadina, l'Hellas Taranto, militante nel campionato di Eccellenza Puglia 2014-2015.\nL'impianto \u00e8 dotato di un secondo campo di gioco adiacente alla gradinata, lo Iacovone B, in erba sintetica, sul quale si allena la prima squadra e giocano le formazioni giovanili. Inoltre \u00e8 il terreno di gioco della compagine cittadina dell'Amatori Rugby Taranto.\nNella stagione 2015-2016, il 6 gennaio 2016, \u00e8 stato benedetto il terreno di gioco dello stadio grazie all'acqua santa del fiume Giordano, donata dal tifoso fuorisede Pietro Gioia.\nAl termine della stagione 2018-2019 l'amministrazione comunale ha provveduto all'adeguamento dell'impianto alle nuove normative: acquisto e installazione di seggiolini nei settori gradinata e curva sud del secondo anello, rifacimento dell'impianto di illuminazione e degli spogliatoi.\nQuasi in contemporanea, e sempre su iniziativa del comune, sono stati effettuati i lavori di ammodernamento del campo B che hanno portato alla realizzazione di un impianto di gioco dotato di erba sintetica di ultima generazione omologato per la disputa di incontri fino alla Serie D, di una tribuna, di un moderno impianto di illuminazione e degli spogliatoi. Il Campo B \u00e8 intitolato al giovane tifoso scomparso prematuramente Francesco Di Molfetta. \nConcerti.\nA partire dal luglio del 1979 l'impianto \u00e8 stato usato per molti concerti musicali; i primi a suonare furono Lucio Dalla e Francesco De Gregori nel loro tour Banana Repubblic, il primo gruppo italiano ad esibirsi \u00e8 stato quello dei Pooh (08/08/1982), in seguito \u00e8 toccato a Vasco Rossi il 14 agosto 1987 e la prima donna fu Laura Pausini il 28 giugno 2005. Il primo gruppo straniero a esibirsi allo Iacovone \u00e8 stato la band pop-soul britannica dei Simply Red che ha suonato il 22 luglio 2003"}
{"id": "500789", "revid": "92723", "url": "https://it.wikipedia.org/wiki?curid=500789", "title": "Diocesi di Broome", "text": "La diocesi di Broome (in latino: \"Dioecesis Broomensis\") \u00e8 una sede della Chiesa cattolica in Australia suffraganea dell'arcidiocesi di Perth. Nel 2018 contava 15.420 battezzati su 44.950 abitanti. La sede \u00e8 vacante.\nTerritorio.\nLa diocesi comprende la parte settentrionale dello stato australiano dell'Australia Occidentale.\nSede vescovile \u00e8 la citt\u00e0 di Broome, dove si trova la cattedrale di Santa Maria Regina della Pace.\nIl territorio si estende su 77.300\u00a0km\u00b2 ed \u00e8 suddiviso in 9 parrocchie.\nStoria.\nIl vicariato apostolico di Kimberley in Australia Occidentale fu eretto il 10 maggio 1887 con il breve \"Ecclesiae universae\" di papa Leone XIII, ricavandone il territorio dalla diocesi di Perth (oggi arcidiocesi).\nIl 4 maggio 1910, in forza del decreto \"Ad fluvium Drisdale-River\" di Propaganda Fide, cedette una porzione del suo territorio a vantaggio dell'erezione della missione sui iuris di Drysdale River, che dall'8 settembre 1971 sar\u00e0 chiamata missione sui iuris di Kalumburu.\nIl 13 novembre 1959 assunse il nome di vicariato apostolico di Kimberleys.\nIl 7 giugno 1966 in virt\u00f9 della bolla \"Evangelicam legem\" di papa Paolo VI il vicariato apostolico \u00e8 stato elevato a diocesi e ha assunto il nome attuale.\nNel 1980 ha incorporato il territorio della missione sui iuris di Kalumburu, che \u00e8 stata soppressa.\nCronotassi dei vescovi.\nSi omettono i periodi di sede vacante non superiori ai 2 anni o non storicamente accertati.\nStatistiche.\nLa diocesi nel 2018 su una popolazione di 44.950 persone contava 15.420 battezzati, corrispondenti al 34,3% del totale."}
{"id": "500790", "revid": "322321", "url": "https://it.wikipedia.org/wiki?curid=500790", "title": "Diocesi di Brooklyn", "text": "La diocesi di Brooklyn (in latino: \"Dioecesis Bruklyniensis\") \u00e8 una sede della Chiesa cattolica negli Stati Uniti d'America suffraganea dell'arcidiocesi di New York appartenente alla regione ecclesiastica II (NY). Nel 2018 contava 1.500.000 battezzati su 4.962.204 abitanti. \u00c8 retta dal vescovo Robert John Brennan.\nTerritorio.\nLa diocesi comprende i due borough newyorkesi di Brooklyn e del Queens. Brooklyn \u00e8 una delle poche diocesi statunitensi costituita al 100% di territorio urbano.\nLa cattedrale di San Giacomo (\"Saint James\") nel centro di Brooklyn \u00e8 la chiesa principale della diocesi. Molte celebrazioni, per\u00f2, si svolgono nella pi\u00f9 ampia basilica di Nostra Signora del Perpetuo Soccorso nella parte meridionale di Brooklyn. Nel 2013 la chiesa di San Giuseppe \u00e8 stata elevata al rango di concattedrale. La diocesi comprende anche due basiliche minori: Nostra Signora del perpetuo Soccorso e la basilica della Regina della Pace.\nPresso la cattedrale ha sede anche la principale scuola secondaria superiore (\"Cathedral Preparatory Seminary\") frequentata da chi poi desidera entrare in seminario.\nIl territorio si estende su 467\u00a0km\u00b2 ed \u00e8 suddiviso in 186 parrocchie.\nStoria.\nLa diocesi \u00e8 stata eretta il 29 luglio 1853 con il breve \"De incolumitate\" di papa Pio IX, ricavandone il territorio dall'arcidiocesi di New York. Inizialmente estendeva la sua giurisdizione su tutta Long Island.\nIl 6 aprile 1957 ha ceduto il territorio delle contee di Nassau e di Suffolk a vantaggio dell'erezione della diocesi di Rockville Centre.\nCronotassi dei vescovi.\nSi omettono i periodi di sede vacante non superiori ai 2 anni o non storicamente accertati.\nIstituti religiosi.\nNel settembre 2016, contano case in diocesi le seguenti famiglie religiose:\nStatistiche.\nLa diocesi nel 2018 su una popolazione di 4.962.204 persone contava 1.500.000 battezzati, corrispondenti al 30,2% del totale."}
{"id": "500791", "revid": "92723", "url": "https://it.wikipedia.org/wiki?curid=500791", "title": "Arcidiocesi di Brindisi-Ostuni", "text": "Larcidiocesi di Brindisi-Ostuni (in latino: \"Archidioecesis Brundusina-Ostunensis\") \u00e8 una sede della Chiesa cattolica in Italia suffraganea dell'arcidiocesi di Lecce e appartenente alla regione ecclesiastica Puglia. Nel 2018 contava 265.560 battezzati su 269.900 abitanti. \u00c8 retta dall'arcivescovo Domenico Caliandro.\nTerritorio.\nLa diocesi comprende 14 comuni pugliesi di 3 distinte province:\nSede arcivescovile \u00e8 la citt\u00e0 di Brindisi, dove si trova la basilica cattedrale di San Giovanni Battista. A Ostuni sorge la basilica concattedrale di Santa Maria dell'Assunzione. Oltre a queste chiese, nel territorio sorgono altre due basiliche minori: la basilica della Vergine Santissima del Carmelo a Mesagne, e la basilica di Santa Maria della Vittoria a San Vito dei Normanni.\nParrocchie e vicariati.\nIl territorio si estende su 1.247\u00a0km\u00b2 ed \u00e8 suddiviso in 59 parrocchie, raggruppate in 6 vicariati, 4 foranei e 2 urbani.\nSantuari.\nSantuari cittadini e diocesani dell'arcidiocesi:\nBrindisi:\nCarovigno:\nOstuni:\nSan Pancrazio Salentino:\nStoria.\nOstuni.\nLa tradizione storiografica locale, ripresa da Cappelletti e da Gams, ha attribuito a Ostuni un vescovo Melazio, menzionato in una lettera di Gregorio Magno del 596; tuttavia, come dimostra Lanzoni, nessun vescovo di questo nome appare nell'epistolario gregoriano nell'anno indicato, mentre nel 601 compare un \"Melantio Rotumo\", che era vescovo di Rouen. Una \"parochia Stoniensium\" \u00e8 menzionata nell'epistolario di papa Gelasio I, \u00abma sembra debba leggersi Histoniensium, cio\u00e8 di Histonium (Vasto), non Hostunensium\u00bb.\nOstuni appare per la prima volta nei documenti ecclesiastici sul finire del X secolo. In un diploma del 996, Gregorio di Brindisi si identifica come \"episcopus Ecclesie Brundisine et Monopolitane seu Stunense civitatis\", ossia vescovo di Brindisi e Monopoli o della citt\u00e0 di Ostuni. Secondo il Guerrieri, \u00abnelle citt\u00e0 di Monopoli e di Ostuni, citt\u00e0 nuove in que' tempi, non ancora erano stare erette le cattedre vescovili; ma nella fine del X secolo formavano porzione della diocesi brindisina, anzi erano i luoghi pi\u00f9 insigni della medesima\u00bb. Autori locali invece ritengono che a quell'epoca Ostuni fosse gi\u00e0 sede vescovile, eretta dai Bizantini, momentaneamente vacante e amministrata dai vescovi di Brindisi.\nDi certo la diocesi \u00e8 documentata a partire dalla met\u00e0 circa dell'XI secolo. Il vescovo \"Deodatus\" \u00e8 menzionato in una carta dell'arcivescovo Eustasio di Brindisi del 1059 circa; si tratta forse dello stesso vescovo Datto che prese parte alla consacrazione della basilica abbaziale di Cassino nel 1071. La diocesi \u00e8 attestata come suffraganea dell'arcidiocesi di Brindisi.\nNumerose erano le comunit\u00e0 religiose presenti nel territorio. Sono noti i monasteri dei benedettini cassinesi di Santo Stefano (1122), di San Biagio (1148) e del Santissimo Salvatore (1206). Nel 1226 arrivarono i cavalieri teutonici per la cura degli infermi, nei pressi della chiesa di Santa Sabina; e nel 1219 i francescani ottennero l'antico convento cassinese di Santo Stefano. Nel 1450 fu edificato fuori le mura il convento dei carmelitani, nel 1585 quello dei cappuccini e nel 1591 quello dei domenicani, ceduto nel 1620 ai minimi.\nTra i vescovi ostunesi si possono ricordare: Bartolomeo Mezzavacca (1374-1378), trasferito alla diocesi di Rieti e poi creato cardinale; Nicola de Arpono (1437-1470), che promosse la costruzione della cattedrale; Giovanni Carlo Bovio (1557-1564), che indisse una visita pastorale della propria diocesi durata due anni e poi prese parte da protagonista al concilio di Trento; Giulio Cesare Carafa (1578-1603), che indisse un sinodo diocesano nel 1588 per l'attuazione delle riforme tridentine; Benedetto Milazzi (1679-1706), che eresse il seminario e fece istituire nel palazzo vescovile (1698) una pinacoteca dei vescovi di Ostuni.\nSul finire del XVIII secolo Ostuni risent\u00ec delle tensioni fra la Santa Sede e il regno di Napoli, che avranno termine con un'intesa del 1791 con la quale il vescovo di Ostuni diventava di nomina regia. Tuttavia la sede di Ostuni fu vacante gi\u00e0 dal 1794 e il 27 giugno 1818 fu soppressa con la bolla \"De utiliori\" di papa Pio VII ed il suo territorio unito a quello dell'arcidiocesi di Brindisi. Il 14 maggio 1821 per\u00f2 essa veniva ripristinata dal medesimo papa con la bolla \"Si qua prae\" e concessa in amministrazione perpetua agli arcivescovi di Brindisi. La diocesi comprendeva i comuni di Ostuni, Carovigno, San Vito dei Normanni, San Michele Salentino e Locorotondo.\nBrindisi.\nPrimo millennio.\nBrindisi, primo approdo per le navi provenienti dall'Oriente, ricevette il cristianesimo probabilmente fin dagli inizi dell'era cristiana. Secondo la tradizione il primo vescovo fu san Leucio, ricordato nel martirologio geronimiano, le cui fonti agiografiche sono tuttavia incoerenti con molti elementi anacronistici, che rendono difficile collocare il santo in un periodo storico ben definito. Tradizionalmente, si \u00e8 attribuito alla sede brindisina Marco, metropolita che prese parte al concilio di Nicea del 325 e che ne firm\u00f2 gli atti come metropolita \"Calabriensis\", ossia del Salento.\nIl primo vescovo brindisino storicamente accertato \u00e8 Giuliano, menzionato in una lettera di papa Gelasio I (492-496), che annuncia al clero e al popolo della citt\u00e0 l'arrivo del nuovo vescovo, consacrato a Roma dal papa, ed impartisce al contempo disposizioni di ordine disciplinare ed ecclesiastico. All'epoca di Gregorio Magno (590-604) la sede di Brindisi era vacante ed affidata in amministrazione, almeno dal 595 al 601, a Pietro, vescovo di Otranto; in una delle lettere inviate a Pietro, si fa menzione di san Leucio e delle sue reliquie, indizio che all'epoca il culto al santo era gi\u00e0 diffuso e radicato in terra brindisina.\nMolti vescovi riportati dalle cronotassi tradizionali sono menzionati nelle vite di san Leucio e di san Pelino; al primo sono riferiti i presunti vescovi Leone, Sabino, Eusebio e Dionisio, mentre a Pelino sono riferiti i vescovi Proculo e Ciprio. Non \u00e8 dato sapere se questi vescovi siano realmente esistiti, essendo documentati solo nelle vite dei due santi. Di certo, la sede vacante a Brindisi sembra essere documentata ancora nel VII secolo; infatti nei concili romani del 649 e del 680, dove furono presenti diversi vescovi pugliesi e salentini, non \u00e8 mai documentato il vescovo brindisino. Nella seconda met\u00e0 dell'Ottocento \u00e8 stato scoperto un sarcofago con l'iscrizione funeraria del vescovo Prezioso, deceduto il 18 agosto di un anno sconosciuto tra il VI e il VII secolo.\nNel 674 la citt\u00e0 fu distrutta dai Longobardi, i quali fecero di Oria il loro caposaldo. In questo contesto, i vescovi di Brindisi trasferirono la loro sede nella nuova citt\u00e0. Il primo vescovo di Brindisi a Oria fu Magelpoto, nome di origine longobarda, la cui iscrizione dedicatoria, databile all'VIII secolo, \u00e8 stata trovata nel 1942. Tra i vescovi di questo periodo il pi\u00f9 noto \u00e8 Teodosio (o Teodoro), il cui episcopato \u00e8 durato per circa trent'anni, dall'865 all'895. \u00abAlla morte di Paolo fu eletto vescovo: avrebbe curato allora la costruzione della cattedrale dell'Assunta, del sacello di san Barsanofio, il cui corpo sarebbe giunto nell'873, celebrato un sinodo diocesano nell'880-881, ottenuto una reliquia di san Leucio nell'881, tentata la ricostruzione di Brindisi. Sarebbe stato ancora incaricato di una missione a Bisanzio da parte del pontefice Stefano IV (885-91) nell'886, ottenendo allora i corpi dei santi Crisante e Daria. Rientrato in Italia nell'887 sarebbe morto, ottantunenne, nell'895.\u00bb A Teodosio si deve la ricostruzione della basilica di san Leucio a Brindisi (distrutta nel 1720).\nA partire dalla fine del IX secolo i territori di Oria e di Brindisi furono occupati dai Bizantini. La diocesi rimase sostanzialmente di rito latino per almeno un secolo, ed \u00e8 presumibile che solo all'epoca di Niceforo Foca la chiesa brindisina e oritana sia stata grecizzata nei riti. Nel 979 il vescovo Andrea venne ucciso dal protospatario imperiale Porfirio; questo determin\u00f2 forse l'allontanamento dei vescovi da Oria, perch\u00e9 il successore, Gregorio, nei suoi atti si nomin\u00f2 \"episcopus Ecclesie Brundisine et Monopolitane seu Stunense civitatis\", ossia vescovo di Brindisi e Monopoli o della citt\u00e0 di Ostuni.\n\u00c8 in epoca bizantina che la sede fu elevata al rango di arcidiocesi metropolitana. Il primo arcivescovo documentato \u00e8 il successore di Gregorio, Giovanni. In un diploma del 1033, trentasettesimo anno del suo episcopato, Giovanni conferma Leone quale vescovo di Monopoli: \u00abIl documento prova la facolt\u00e0 concessa a Giovanni di eleggere vescovi suffraganei; il provato esercizio metropolitico pu\u00f2 essere considerato indizio sicuro del documento ufficiale, purtroppo mancante, con il quale la sede di Brindisi ed Oria era stata elevata ad arcivescovado metropolitano.\u00bb Oltre a Monopoli, \u00e8 probabile che in quest'epoca facesse parte della provincia ecclesiastica di Brindisi anche la diocesi di Ostuni, il cui primo vescovo \u00e8 documentato nel 1059.\nSecondo millennio.\nA partire dalla seconda met\u00e0 dell'XI secolo il territorio fu conquistato dai Normanni, che procedettero alla ricostruzione della citt\u00e0 di Brindisi ed ottennero dal papa la traslazione della cattedra episcopale da Oria nella sua sede originaria. Godino fu il primo arcivescovo a porre nuovamente la sua sede a Brindisi su ordine di papa Urbano II con bolla del 3 aprile 1089; la basilica di san Leucio divenne la cattedrale provvisoria dell'arcidiocesi, ma gi\u00e0 nel 1089 lo stesso pontefice Urbano II era presente a Brindisi per consacrare il perimetro e porre la prima pietra della nuova cattedrale che sar\u00e0 terminata entro il 1143. Lo stesso papa tolse alla metropolia di Brindisi la sede di Monopoli, che divenne immediatamente soggetta alla Santa Sede (1091).\nCon il ritorno degli arcivescovi a Brindisi, gli abitanti e la citt\u00e0 di Oria non accettarono questi cambiamenti e dettero inizio ad una contesa sulla sede vescovile e su quale delle due avesse la preminenza, \"querelle\" che si protrasse fino alla fine del XVI secolo. I papi intervennero in pi\u00f9 occasioni per ribadire che Oria non era una diocesi autonoma annessa a quella di Brindisi, ma un territorio dipendente direttamente dagli arcivescovi brindisini. Dal canto loro, gli arcivescovi erano restii a ritornare a Brindisi e in diverse occasioni i pontefici dovettero richiamarli all'ordine di Urbano II del 1089. A partire dal XIII secolo sembra che la questione, almeno momentaneamente, si risolse con l'assunzione da parte degli arcivescovi del doppio titolo, gi\u00e0 in uso nei secoli precedenti.\nLa questione fu ripresa con la nomina arcivescovile di Francesco Aleandro nel 1541, al quale fu impedito dal clero e dall'universit\u00e0 di Oria l'ingresso e la visita pastorale della citt\u00e0. L'arcivescovo si appell\u00f2 alla Santa Sede e papa Paolo III, con bolla del 20 maggio 1545, ribad\u00ec le antiche disposizioni dei suoi predecessori. La controversia continu\u00f2 coi successori di Aleandro, in particolare con Giovanni Carlo Bovio (1564-1570), che inaspettatamente appoggi\u00f2 le istanze di Oria; negli ultimi anni del suo episcopato visse in questa citt\u00e0 costruendo un sontuoso palazzo vescovile. La controversia fu definitivamente risolta il 10 maggio 1591, quando papa Gregorio XIV decise la separazione delle due sedi e la nascita della diocesi di Oria, che contestualmente divenne suffraganea dell'arcidiocesi di Taranto.\nIn questo stesso periodo nacque a Brindisi Lorenzo Russo (1559-1619), dei frati minori conventuali, canonizzato da papa Leone XIII nel 1881 e dichiarato dottore della Chiesa da papa Giovanni XXIII nel 1959. \u00abQuesto santo, conosciuto pi\u00f9 comunemente come Lorenzo da Brindisi, si distinse non solo per le sue capacit\u00e0 dottrinali e diplomatiche che mise al servizio della corte spagnola, ma anche per la sua profonda spiritualit\u00e0 eucaristica e mariana, accompagnata spesso da rivelazioni mistiche. Egli fu promotore in Brindisi della costruzione di un convento di clarisse intitolato a santa Maria degli Angeli.\u00bb\nDalla seconda met\u00e0 del XVI secolo, gli arcivescovi si impegnarono nell'applicazione delle decisioni del concilio di Trento. Giovanni Carlo Bovio indisse una prima visita pastorale della diocesi; il successore Bernardino Figueroa (1571-1586) si preoccup\u00f2 di disciplinare la vita dei chierici e dei religiosi; Juan Pedrosa (1598-1604) celebr\u00f2 nel 1601 un primo sinodo diocesano; il successore Giovanni Falces, nei suoi trent'anni di episcopato (1605-1636) celebr\u00f2 ben nove sinodi, il primo dei quali nel 1608, dopo una visita pastorale all'arcidiocesi; allo stesso arcivescovo si devono l'istituzione di alcuni monti di piet\u00e0 e del seminario arcivescovile nel 1608. Nel 1720 Pablo Vilana Perlas fece costruire un nuovo seminario, portato a termine da Antonino Sersale nel 1744.\nTra Settecento e Ottocento l'arcidiocesi fu guidata da Annibale de Leo (1798-1814), che \u00abriusc\u00ec a conciliare la scienza con la piet\u00e0 dando vita non solo alla pi\u00f9 completa raccolta di diplomi e di fonti storiche della diocesi brindisina, ma anche a tutte quelle opere di carit\u00e0 finalizzate a sostenere i ceti pi\u00f9 poveri della sua diocesi, in particolare le donne traviate e orfane\u00bb.\nCon la bolla \"De utiliori\" del 27 giugno 1818, papa Pio VII soppresse la diocesi di Ostuni unendone il territorio a quello di Brindisi, che cos\u00ec perse l'unica sua sede suffraganea. Tuttavia la diocesi di Ostuni fu ristabilita il 14 maggio 1821 e concessa in amministrazione perpetua agli arcivescovi di Brindisi.\nBrindisi-Ostuni.\nIl 20 ottobre 1980 in forza della bolla \"Conferentia Episcopalis Apuliae\" di papa Giovanni Paolo II l'arcidiocesi di Brindisi, pur mantenendo la dignit\u00e0 arcivescovile, perse il rango di metropolia e assieme alla diocesi di Ostuni divenne suffraganea dell'arcidiocesi di Lecce.\nIl 30 settembre 1986 con il decreto \"Instantibus votis\" della Congregazione per i Vescovi l'arcidiocesi di Brindisi e la diocesi di Ostuni furono unite \"plena unione\" e la nuova circoscrizione ecclesiastica ha assunto il nome attuale.\nL'arcidiocesi ha accolto la visita pastorale di papa Benedetto XVI il 14 e il 15 giugno 2008.\nCronotassi dei vescovi.\nSi omettono i periodi di sede vacante non superiori ai 2 anni o non storicamente accertati.\nComunit\u00e0 religiose.\nMonasteri femminili.\nOstuni:\nReligiosi.\nBrindisi:\nLeverano:\nMesagne:\nOstuni:\nSan Vito dei Normanni:\nStatistiche.\nL'arcidiocesi nel 2018 su una popolazione di 269.900 persone contava 265.560 battezzati, corrispondenti al 98,4% del totale."}
{"id": "500792", "revid": "78273", "url": "https://it.wikipedia.org/wiki?curid=500792", "title": "Nikolai Andreyevich Rimsky-Korsakov", "text": ""}
{"id": "500793", "revid": "267975", "url": "https://it.wikipedia.org/wiki?curid=500793", "title": "Diocesi di Brownsville", "text": "La diocesi di Brownsville (in latino: \"Dioecesis Brownsvillensis\") \u00e8 una sede della Chiesa cattolica negli Stati Uniti d'America suffraganea dell'arcidiocesi di Galveston-Houston appartenente alla regione ecclesiastica X (AR, OK, TX). Nel 2018 contava 1.154.223 fedeli su 1.357.910 abitanti. \u00c8 retta dal vescovo Daniel Ernest Flores.\nTerritorio.\nLa diocesi \u00e8 situata nella valle del \"Rio Grande\" del Texas, negli Stati Uniti d'America e comprende 4 contee: Cameron, Hidalgo, Starr e Willacy.\nSede vescovile \u00e8 la citt\u00e0 di Brownsville, dove si trova la cattedrale dell'Immacolata Concezione (\"Immaculate Conception\"). Nel territorio diocesano sorge anche la basilica minore di Nostra Signora di San Juan del Valle (\"Our Lady of San Juan del Valle-National Shrine\"), un'importante meta di pellegrinaggio cattolico.\nIl territorio si estende su 11.125\u00a0km\u00b2 ed \u00e8 suddiviso in 72 parrocchie.\nStoria.\nBrownsville fu sede di un vicariato apostolico istituito nel 1874 ed eretto in diocesi il 23 marzo 1912, con il nome di Corpus Christi in seguito al trasferimento della sede vescovile da Brownsville a Corpus Christi.\nLa diocesi di Brownsville \u00e8 stata eretta il 10 luglio 1965 con la bolla \"Ex quo tempore\" di papa Paolo VI, ricavandone il territorio dalla diocesi di Corpus Christi.\nOriginariamente suffraganea dell'arcidiocesi di San Antonio, il 29 dicembre 2004 \u00e8 entrata a far parte della provincia ecclesiastica dell'arcidiocesi di Galveston-Houston.\nCronotassi dei vescovi.\nSi omettono i periodi di sede vacante non superiori ai 2 anni o non storicamente accertati.\nStatistiche.\nLa diocesi nel 2018 su una popolazione di 1.357.910 persone contava 1.154.223 fedeli, corrispondenti all'85,0% del totale. Gli ispanici rappresentano l'85% della popolazione cattolica."}
{"id": "500795", "revid": "110157", "url": "https://it.wikipedia.org/wiki?curid=500795", "title": "Arcieparchia di Beirut dei Maroniti", "text": "L'arcieparchia di Beirut dei Maroniti (in latino: \"Archieparchia Berytensis Maronitarum\") \u00e8 una sede della Chiesa maronita in Libano. Nel 2018 contava 281.000 battezzati. \u00c8 retta dall'arcieparca Paul Abdel Sater.\nTerritorio.\nL'arcieparchia comprende il governatorato di Beirut e la parte centrale del governatorato del Monte Libano.\nSede arcieparchiale \u00e8 la citt\u00e0 di Beirut, dove si trova la cattedrale di San Giorgio.\nIl territorio \u00e8 suddiviso in 129 parrocchie.\nStoria.\nLa presenza di una consistente comunit\u00e0 maronita a Beirut risale all'epoca delle Crociate, come testimoniato da Guglielmo di Tiro. Con la partenza dei crociati, la comunit\u00e0 dovette per forza di cose decrescere. Primo vescovo conosciuto \u00e8 Youssef, menzionato nel 1577 negli \"Annali\" del patriarca Estephan Boutros El Douaihy. Tuttavia la cronologia dei vescovi maroniti di Beirut per i tempi passati \u00e8 troppo lacunosa per poter affermare con certezza che Youssef ne sia stato il primo.\nDopo di lui passa almeno un secolo prima di trovare il nome di un altro vescovo, Youssef di Damasco (\"as-Sami\", 1691). Da questo momento la serie episcopale \u00e8 regolare e senza interruzioni fino ad oggi. Tra i vescovi successivi merita una particolare menzione Abdallah Qara'ali, fondatore dell'Ordine Libanese Maronita, giurista di fama, che svolse un ruolo importante nel sinodo maronita del Monte Libano del 1736. In questo sinodo furono stabilite canonicamente le sedi episcopali maronite, fra cui anche quella di Beirut.\nLa residenza dei vescovi non era la citt\u00e0, ma il monastero di San Giovanni di Qataleh. Solo a partire da Peter Abu Karam i vescovi cominciarono a risiedere stabilmente a Beirut. Questo favor\u00ec lo sviluppo della comunit\u00e0 maronita che in pochi anni (1850-1870) pass\u00f2 da 3.000 a 15.000 fedeli.\nIl vescovo Toubia Aoun ebbe difficolt\u00e0 a prendere possesso della sua sede per l'opposizione di una parte della popolazione maronita, che sosteneva un candidato che aspirava a diventare vescovo di Beirut, Nicolas Murad, il quale alla fine si convinse ad abbandonare il suo progetto. Aoun prese finalmente possesso della cattedra il 10 giugno 1847. Si deve a lui l'inizio della costruzione del palazzo arciepiscopale, che fu ultimata dal suo successore Yusuf Dibs. Questi ricostru\u00ec la cattedrale di San Giorgio, nelle forme che vediamo oggi, ed apr\u00ec un seminario minore.\nIl vescovo Pierre Chebly, formatosi in Francia dove aveva passato gran parte della sua giovinezza, durante la prima guerra mondiale fu esiliato dai Turchi ad Adana dove mor\u00ec.\nL'arcieparchia \u00e8 una delle pi\u00f9 popolose fra quelle delle Chiesa maronita.\nCronotassi dei vescovi.\nSi omettono i periodi di sede vacante non superiori ai 2 anni o non storicamente accertati.\nStatistiche.\nL'arcieparchia nel 2018 contava 281.000 battezzati."}
{"id": "500796", "revid": "110157", "url": "https://it.wikipedia.org/wiki?curid=500796", "title": "Arcidiocesi di Trnava", "text": "Larcidiocesi di Trnava (in latino: \"Archidioecesis Tyrnaviensis\") \u00e8 una sede della Chiesa cattolica in Slovacchia suffraganea dell'arcidiocesi di Bratislava. Nel 2017 contava 462.046 battezzati su 632.192 abitanti. \u00c8 retta dall'arcivescovo J\u00e1n Orosch.\nTerritorio.\nL'arcidiocesi comprende la regione di Trnava ad eccezione dei distretti di Skalica e di Senica e della parte occidentale del distretto di Dunajsk\u00e1 Streda. Comprende inoltre il distretto di Nov\u00e9 Mesto nad V\u00e1hom e parte del distretto di Tren\u010d\u00edn nella regione di Tren\u010d\u00edn e i distretti di \u0160a\u013ea e di Kom\u00e1rno nella regione di Nitra.\nSede arcivescovile \u00e8 la citt\u00e0 di Trnava, dove si trova la cattedrale di San Giovanni Battista. In diocesi sorgono anche due basiliche minori: la basilica di San Nicola a Trnava e la basilica di Sant'Andrea a Kom\u00e1rno.\nIl territorio \u00e8 suddiviso in 144 parrocchie.\nStoria.\nL'amministrazione apostolica di Trnava fu eretta il 29 maggio 1922 e comprendeva quei territori dell'arcidiocesi di Strigonio che, dopo la fine della prima guerra mondiale, vennero a trovarsi in Cecoslovacchia. In precedenza, Trnava era stata per lungo tempo residenza degli stessi arcivescovi di Strigonio, costretti a lasciare la loro sede a causa dell'occupazione ottomana del Regno d'Ungheria.\nIl 30 dicembre 1977 con la bolla \"Qui divino consilio\" di papa Paolo VI l'amministrazione apostolica fu elevata ad arcidiocesi metropolitana, la prima della Slovacchia. Lo stesso giorno, per effetto della bolla \"Praescriptionum sacrosancti\" furono integrate nel suo territorio alcune parrocchie che appartenevano alla diocesi di Gy\u0151r e all'abbazia territoriale di Pannonhalma.\nIl 13 ottobre 1980, con la lettera apostolica \"Cultus S. Ioannis\", papa Giovanni Paolo II ha confermato San Giovanni Battista, patrono principale dell'arcidiocesi.\nIl 31 marzo 1995, con il riordino delle circoscrizioni cattoliche slovacche, l'arcidiocesi ha perduto le suffraganee di Spi\u0161, Ro\u017e\u0148ava e Ko\u0161ice, con quest'ultima elevata ad arcidiocesi, e contestualmente ha assunto il nome di arcidiocesi di Bratislava-Trnava.\nIl 14 febbraio 2008 in forza della bolla \"Slovachia sacrorum\" di papa Benedetto XVI l'arcidiocesi ha ceduto porzioni del suo territorio a vantaggio delle diocesi di Bansk\u00e1 Bystrica e di Nitra e dell'erezione dell'arcidiocesi di Bratislava. Con la stessa bolla Trnava \u00e8 divenuta arcidiocesi suffraganea di Bratislava; l'arcivescovo J\u00e1n Sokol conserv\u00f2 tuttavia il privilegio di indossare il pallio a titolo personale.\nCronotassi dei vescovi.\nSi omettono i periodi di sede vacante non superiori ai 2 anni o non storicamente accertati.\nStatistiche.\nL'arcidiocesi nel 2017 su una popolazione di 632.192 persone contava 462.046 battezzati, corrispondenti al 73,1% del totale."}
{"id": "500797", "revid": "547034", "url": "https://it.wikipedia.org/wiki?curid=500797", "title": "Diocesi di Bruges", "text": "La diocesi di Bruges () \u00e8 una sede della Chiesa cattolica in Belgio suffraganea dell'arcidiocesi di Malines-Bruxelles. Nel 2018 contava 841.900 battezzati su 1.190.193 abitanti. \u00c8 retta dal vescovo Lodewijk Aerts.\nTerritorio.\nLa diocesi comprende la provincia delle Fiandre Occidentali.\nSede vescovile \u00e8 la citt\u00e0 di Bruges, dove si trova la cattedrale di San Salvatore (\"Sint-Salvatorskathedraal\"). Nel territorio diocesano si trovano anche tre basiliche minori: il Sacro Sangue a Bruges; Nostra Signora di Dadizele nel comune di Moorslede; Sant'Andrea nel quartiere Sint-Andries di Bruges (nota anche come Sant'Andrea di Zevenkerken).\nIl territorio si estende su 3.145\u00a0km\u00b2 ed \u00e8 suddiviso in 347 parrocchie e 12 decanati.\nStoria.\nDurante il regno di Filippo II si pot\u00e9 avviare la ridefinizione della geografia ecclesiastica dei possedimenti spagnoli nei Paesi Bassi, gi\u00e0 discussa nei decenni precedenti. Una commissione apposita redasse un lungo rapporto, corredato da cartine geografiche, sull'opportunit\u00e0 di avviare un programma di fondazione di nuove diocesi che, nell'ambito della controriforma, favorisse un'intensificazione della vigilanza pastorale, nell'ottica di porre un freno alla corruzione e alla decadenza morale nel clero, e insieme potesse limitare il progredire delle idee teologiche dei riformatori tedeschi e svizzeri.\nIl 12 maggio 1559, con la bolla \"Super universas\", papa Paolo IV eresse quattordici nuove diocesi, tra cui quella di Bruges, che, assieme alle quattro preesistenti, formavano tre nuove province ecclesiastiche, ossia Cambrai, Utrecht e Malines.\nLa bolla \"Super universas\" tuttavia non definiva i confini delle diocesi, non stabiliva il numero delle parrocchie e soprattutto non prevedeva i mezzi di sussistenza delle mense episcopali. Una commissione incaricata di studiare questi aspetti lavor\u00f2 due anni, e solo l'11 marzo 1561 fu pubblicata la bolla \"Ex iniuncto nobis\" di papa Pio IV, che dette finalmente una fisionomia territoriale alla diocesi di Bruges. La nuova diocesi, resa suffraganea di Malines, fu costituita dai decanati di Bruges, Oudenburg e Ardenbourg che erano appartenuti alla diocesi di Tournai. La collegiata di San Donato fu eretta a cattedrale diocesana. Per mantenere la diocesi, furono concessi alla mensa episcopale dieci canonicati e i beni delle abbazie di San Bertino e di Ter Doest.\nFu nominato come primo vescovo della nuova diocesi Pierre De Corte, che prese possesso della sede il 31 gennaio 1562; organizz\u00f2 la diocesi in 8 decanati e promulg\u00f2 i decreti di riforma del concilio di Trento. Al successore Remigius Driutius si deve la fondazione del seminario diocesano nel 1571, che ebbe per\u00f2 vita breve, poich\u00e9 fu distrutto durante le guerre di religione, che causarono anche un impoverimento della diocesi e la distruzione di molte delle sue chiese; lo stesso vescovo pass\u00f2 in prigione quattro anni, tra il 1577 e il 1581. Al posto del seminario fu aperto a Bruges nel 1594 un collegio, a cui fu annessa una cattedra di teologia nel 1611 durante l'episcopato di Karel-Filips De Rodoan.\nIl collegio facente funzione di seminario fu chiuso durante l'episcopato di Servaas de Quinckere (1630-1639), perch\u00e9 le spese sostenute per mantenerlo pesavano eccessivamente sulle casse della diocesi. Fu riaperto solo nel 1719 da Hendrik Jozef van Susteren, vescovo che si distinse soprattutto per la sua tenace opposizione contro il giansenismo.\nIl vescovo Jean-Baptiste de Castillon (1743-1753) si occup\u00f2 attivamente dell'istruzione cristiana dei suoi fedeli e della formazione dei seminaristi. Interessato alla storia locale, scrisse una \"Sacra Belgii chronologia\". Gli archivi della congregazione del concilio conservano i testi di due sue relazioni triennali alla Santa Sede sullo stato della sua diocesi nel 1746 e nel 1753.\nL'ultimo vescovo di Bruges fu Felix Brenart (1777-1794), il quale, prima ancora che le truppe francesi facessero il loro ingresso in Bruges, aveva abbandonato la citt\u00e0 e la diocesi rifugiandosi in Germania dove mor\u00ec a fine ottobre del 1794. La diocesi fu retta da vicari capitolari fino alla sua soppressione il 29 novembre 1801, con la bolla \"Qui Christi Domini\" di papa Pio VII, che ne incorpor\u00f2 il territorio in quello della diocesi di Gand. L'antica cattedrale di San Donato fu espropriata durante la rivoluzione francese, poi venduta all'incanto, infine demolita dagli acquirenti per rivenderne il materiale edilizio.\nIl 17 agosto 1827, in forza della bolla \"Quod iamdiu\", papa Leone XII aveva deciso di ristabilire la diocesi di Bruges, ma questo progetto non and\u00f2 in porto per l'opposizione dei calvinisti olandesi e dei cattolici liberali belgi. Solo dopo la rivoluzione belga si pot\u00e9 dare attuazione al precedente progetto. Il 27 maggio 1834 la diocesi fu effettivamente ristabilita con la bolla \"Romanae Ecclesiae\" di papa Gregorio XVI, con giurisdizione sulla provincia delle Fiandre Occidentali. La diocesi comprendeva anche parte del territorio della diocesi di Ypres, gi\u00e0 soppressa nel 1801.\nPrimo vescovo della restaurata diocesi fu Fran\u00e7ois-Ren\u00e9 Boussen (1824-1848), che organizz\u00f2 la diocesi in un arcipresbiterato e 11 decanati per un totale di 262 chiese parrocchiali. Boussen visit\u00f2 pi\u00f9 volte la diocesi, stabil\u00ec nuovi statuti diocesani adattati ai tempi, eresse diversi collegi cattolici e una scuola normale. Lo stesso Boussen, quando era ancora vescovo ausiliare di Gand, aveva riaperto il seminario maggiore di Bruges nei locali dell'ex abbazia delle Dune.\nIl territorio diocesano \u00e8 rimasto immutato fino al 1967, quando l'arrondissement di Mouscron \u00e8 stato trasferito alla diocesi di Tournai.\nCronotassi dei vescovi.\nSi omettono i periodi di sede vacante non superiori ai 2 anni o non storicamente accertati.\nStatistiche.\nLa diocesi nel 2018 su una popolazione di 1.190.193 persone contava 841.900 battezzati, corrispondenti al 70,7% del totale."}
{"id": "500798", "revid": "365417", "url": "https://it.wikipedia.org/wiki?curid=500798", "title": "Vicariato apostolico del Brunei", "text": "Il vicariato apostolico del Brunei (in latino: \"Vicariatus Apostolicus Bruneiensis\") \u00e8 una sede della Chiesa cattolica immediatamente soggetta alla Santa Sede. Nel 2020 contava 16.957 battezzati su 459.500 abitanti. La sede \u00e8 vacante.\nTerritorio.\nIl vicariato apostolico si estende sull'intero territorio del Sultanato del Brunei.\nSede del vicariato \u00e8 la citt\u00e0 di Bandar Seri Begawan, dove si trova la cattedrale di Nostra Signora dell'Assunzione.\nIl territorio \u00e8 suddiviso in 3 parrocchie: la cattedrale, la chiesa di San Giovanni a Kuala Belait e la chiesa di Nostra Signora dell'Immacolata Concezione a Seria. I cattolici del Brunei appartengono in buona parte all'etnia cinese.\nStoria.\nLa prefettura apostolica del Brunei fu eretta il 21 novembre 1997 con la bolla \"Constat in finibus\" di papa Giovanni Paolo II, ricavandone il territorio dalla diocesi di Miri.\nIl 20 ottobre 2004 la prefettura apostolica \u00e8 stata elevata a vicariato apostolico con la bolla \"Ad aptius consulendum\" dello stesso papa Giovanni Paolo II.\nIl 21 gennaio 2005 il vicario apostolico Cornelius Sim \u00e8 stato ordinato vescovo, divenendo il primo vescovo originario di Brunei; il 28 novembre 2020 \u00e8 diventato il primo cardinale del Paese.\nCronotassi dei vescovi.\nSi omettono i periodi di sede vacante non superiori ai 2 anni o non storicamente accertati.\nStatistiche.\nIl vicariato apostolico nel 2020 su una popolazione di 459.500 persone contava 16.957 battezzati, corrispondenti al 3,7% del totale."}
{"id": "500799", "revid": "92723", "url": "https://it.wikipedia.org/wiki?curid=500799", "title": "Diocesi di Bossangoa", "text": "La diocesi di Bossangoa (in latino: \"Dioecesis Bossangoa\u00ebnsis\") \u00e8 una sede della Chiesa cattolica nella Repubblica Centrafricana suffraganea dell'arcidiocesi di Bangui. Nel 2018 contava 423.290 battezzati su 695.160 abitanti. \u00c8 retta dal vescovo Nestor-D\u00e9sir\u00e9 Nongo-Aziagbia, S.M.A.\nTerritorio.\nLa diocesi comprende la prefettura di Ouham e la parte orientale della prefettura di Ouham-Pend\u00e9, nella Repubblica Centrafricana.\nSede vescovile \u00e8 la citt\u00e0 di Bossangoa, dove si trova la cattedrale di Sant'Antonio da Padova.\nIl territorio si estende su 62.680\u00a0km\u00b2 ed \u00e8 suddiviso in 14 parrocchie.\nStoria.\nLa prefettura apostolica di Bossangoa fu eretta il 9 febbraio 1959 con la bolla \"Qui Christo iubente\" di papa Giovanni XXIII, ricavandone il territorio dalla diocesi di Berb\u00e9rati.\nIl 13 gennaio 1964 la prefettura apostolica \u00e8 stata elevata a diocesi con la bolla \"Gaudet sancta\" di papa Paolo VI.\nCronotassi dei vescovi.\nSi omettono i periodi di sede vacante non superiori ai 2 anni o non storicamente accertati.\nStatistiche.\nLa diocesi nel 2018 su una popolazione di 695.160 persone contava 423.290 battezzati, corrispondenti al 60,9% del totale."}
{"id": "500802", "revid": "110157", "url": "https://it.wikipedia.org/wiki?curid=500802", "title": "Arcieparchia di Bassora", "text": "Larcieparchia di Bassora (in latino: \"Archieparchia Basrensis Chaldaeorum\") \u00e8 una sede della Chiesa cattolica caldea in Iraq. Nel 2018 contava 1.000 battezzati. \u00c8 retta dall'arcieparca Habib Al-Naufali.\nTerritorio.\nL'arcieparchia comprende quattro governatorati nel sud dell'Iraq: Bassora, al-\u02bfAm\u0101ra, Kut e Muntafiq.\nSede arcieparchiale \u00e8 la citt\u00e0 di Bassora, dove si trova la cattedrale dedicata alla Vergine Maria.\nIl territorio \u00e8 suddiviso in 2 parrocchie.\nStoria.\nL'arcieparchia di Perat-Maishan (nome persiano di B\u00e0ssora) ha origine antichissime. Nel concilio di Seleucia-Ctesifonte del 410 divenne sede metropolitana della provincia del Maishan, comprensiva del basso corso dei fiumi Tigri ed Eufrate. Inizialmente aveva due diocesi suffraganee, Karka d'Maishan e Nahr al-Mara (Rima), cui si aggiunse nel IX secolo Nahargur. Di queste sedi e dei loro vescovi non si hanno pi\u00f9 notizie dopo il XIII secolo.\nQuattro sono i vescovi noti di questa sede che furono in comunione con l\"oecumene\" cristiana, fino al sinodo di Beth Lapat del 484, che \u00e8 all'origine della Chiesa d'Oriente, comunemente chiamata \"nestoriana\". Il primo \u00e8 Davide che, secondo la \"Cronaca di Seert\", lasci\u00f2 la sua sede nel 285 circa e and\u00f2 ad evangelizzare l'India. Il secondo \u00e8 Yohannan, menzionato nel 315. Milis e Zabda erano presenti al sinodo del 410, ed inoltre Zabda fu confermato come arcivescovo metropolitano in un altro sinodo del 424.\nVerso la fine dell'Ottocento gli Annuari Pontifici documentano l'esistenza di una sede titolare di Bassora dei Caldei, assegnata al vescovo Giovanni Michele Naamo, gi\u00e0 eparca di Seert.\nL'arcieparchia cattolica \u00e8 stata eretta il 17 gennaio 1954 con la bolla \"Christi Ecclesia\" di papa Pio XII, ricavandone il territorio dall'arcieparchia di Baghdad.\nA seguito della prima e seconda guerra del Golfo, la presenza cristiana ed in particolare quella caldea cattolica nella citt\u00e0 si \u00e8 ridotta di molto.\nNel 2015 \u00e8 stato inaugurato nei locali dell'arcieparchia il museo diocesano, il primo museo cristiano nel sud dell'Iraq. Nel 2019 \u00e8 stata riaperta al culto, dopo decenni di abbandono, la cattedrale della Vergine Maria.\nCronotassi dei vescovi.\nSi omettono i periodi di sede vacante non superiori ai 2 anni o non storicamente accertati.\nStatistiche.\nL'arcieparchia nel 2018 contava 1.000 battezzati."}
{"id": "500803", "revid": "92723", "url": "https://it.wikipedia.org/wiki?curid=500803", "title": "Prelatura territoriale di Batanes", "text": "La prelatura territoriale di Batanes (in latino: \"Praelatura Territorialis Batanensis\") \u00e8 una sede della Chiesa cattolica nelle Filippine suffraganea dell'arcidiocesi di Nueva Segovia. Nel 2019 contava 17.510 battezzati su 17.880 abitanti. \u00c8 retta dal vescovo Danilo Bangayan Ulep.\nTerritorio.\nLa prelatura territoriale comprende la provincia filippina di provincia di Batanes ed \u00e8 la pi\u00f9 settentrionale delle circoscrizioni ecclesiastiche delle Filippine.\nSede prelatizia \u00e8 la citt\u00e0 di Basco, dove si trova la cattedrale dell'Immacolata Concezione.\nIl territorio si estende su 784\u00a0km\u00b2 ed \u00e8 suddiviso in 6 parrocchie.\nStoria.\nLa prelatura territoriale di Batanes e delle isole Babuyan (\"Batanensis et Babuyanensis\") fu eretta il 30 novembre 1950 con la bolla \"Ad faciliorem\" di papa Pio XII, ricavandone il territorio dalla diocesi di Tuguegarao (oggi arcidiocesi).\nOriginariamente suffraganea dell'arcidiocesi di Manila, il 29 giugno 1951 entr\u00f2 a far parte della provincia ecclesiastica dell'arcidiocesi di Nueva Segovia, e il 21 settembre 1974 \u00e8 divenuta suffraganea dell'arcidiocesi di Tuguegarao.\nIl 6 febbraio 2002, in forza del decreto \"Quo aptius\" della Congregazione per i vescovi, ha ceduto le isole Babuyan all'arcidiocesi di Tuguegarao, ha assunto il nome attuale ed \u00e8 tornata a essere suffraganea dell'arcidiocesi di Nueva Segovia.\nCronotassi dei vescovi.\nSi omettono i periodi di sede vacante non superiori ai 2 anni o non storicamente accertati.\nStatistiche.\nLa prelatura territoriale nel 2019 su una popolazione di 17.880 persone contava 17.510 battezzati, corrispondenti al 97,9% del totale."}
{"id": "500804", "revid": "1123126", "url": "https://it.wikipedia.org/wiki?curid=500804", "title": "Diocesi di Batouri", "text": "La diocesi di Batouri (in latino: \"Dioecesis Baturiensis\") \u00e8 una sede della Chiesa cattolica in Camerun suffraganea dell'arcidiocesi di Bertoua. Nel 2018 contava 48.469 battezzati su 213.929 abitanti. \u00c8 retta dal vescovo Marcellin-Marie Ndabnyemb.\nTerritorio.\nLa diocesi comprende il dipartimento di Kadey nella regione dell'Est in Camerun.\nSede vescovile \u00e8 la citt\u00e0 di Batouri, dove si trova la cattedrale di Nostra Signora (\"Notre-Dame\").\nIl territorio \u00e8 suddiviso in 15 parrocchie.\nStoria.\nLa diocesi \u00e8 stata eretta il 3 febbraio 1994 con la bolla \"Quo aptius\" di papa Giovanni Paolo II, ricavandone il territorio dalla diocesi di Bertoua (oggi arcidiocesi).\nOriginariamente suffraganea dell'arcidiocesi di Yaound\u00e9, l'11 novembre dello stesso anno \u00e8 entrata a far parte della provincia ecclesiastica di Bertoua.\nCronotassi dei vescovi.\nSi omettono i periodi di sede vacante non superiori ai 2 anni o non storicamente accertati.\nStatistiche.\nLa diocesi nel 2018 su una popolazione di 213.929 persone contava 48.469 battezzati, corrispondenti al 22,7% del totale."}
{"id": "500805", "revid": "339392", "url": "https://it.wikipedia.org/wiki?curid=500805", "title": "Cantoni francesi", "text": ""}
{"id": "500806", "revid": "110157", "url": "https://it.wikipedia.org/wiki?curid=500806", "title": "Diocesi di Bubanza", "text": "La diocesi di Bubanza (in latino: \"Dioecesis Bubantina\") \u00e8 una sede della Chiesa cattolica in Burundi suffraganea dell'arcidiocesi di Bujumbura. Nel 2018 contava 434.490 battezzati su 785.993 abitanti. \u00c8 retta dal vescovo Jean Ntagwarara.\nTerritorio.\nLa diocesi comprende le province di Bubanza e Cibitoke in Burundi.\nSede vescovile \u00e8 la citt\u00e0 di Bubanza, dove si trova la cattedrale di Cristo Re.\nIl territorio si estende su 2.700\u00a0km\u00b2 ed \u00e8 suddiviso in 13 parrocchie.\nStoria.\nLa diocesi \u00e8 stata eretta il 7 giugno 1980 con la bolla \"Venerabilibus Fratribus\" di papa Giovanni Paolo II, ricavandone il territorio dalla diocesi di Bujumbura (oggi arcidiocesi).\nOriginariamente suffraganea dell'arcidiocesi di Gitega, il 25 novembre 2006 \u00e8 entrata a far parte della provincia ecclesiastica dell'arcidiocesi di Bujumbura.\nCronotassi dei vescovi.\nSi omettono i periodi di sede vacante non superiori ai 2 anni o non storicamente accertati.\nStatistiche.\nLa diocesi nel 2018 su una popolazione di 785.993 persone contava 434.490 battezzati, corrispondenti al 55,3% del totale."}
{"id": "500807", "revid": "322321", "url": "https://it.wikipedia.org/wiki?curid=500807", "title": "Arcidiocesi di Bucaramanga", "text": "Larcidiocesi di Bucaramanga (in latino: \"Archidioecesis Bucaramanguensis\") \u00e8 una sede metropolitana della Chiesa cattolica in Colombia. Nel 2018 contava 1.440.000 battezzati su 1.498.200 abitanti. \u00c8 retta dall'arcivescovo Ismael Rueda Sierra.\nTerritorio.\nL'arcidiocesi comprende 15 comuni nella parte settentrionale del dipartimento colombiano di Santander: Rionegro, El Play\u00f3n, Surat\u00e1, Matanza, California, Vetas, Charta, Lebrija, Bucaramanga, Tona, Floridablanca, Gir\u00f3n, Piedecuesta, Santa B\u00e1rbara, Los Santos.\nSede arcivescovile \u00e8 la citt\u00e0 di Bucaramanga, dove si trova la cattedrale della Sacra Famiglia. A Gir\u00f3n sorge la basilica minore di San Giovanni Battista.\nIl territorio si estende su una superficie di 5.397\u00a0km\u00b2 ed \u00e8 suddiviso in 109 parrocchie, raggruppate in 3 vicariati e 17 arcipreture.\nProvincia ecclesiastica.\nLa provincia ecclesiastica di Bucaramanga, istituita nel 1974, comprende 4 suffraganee:\nStoria.\nLa diocesi di Bucaramanga (in latino: \"dioecesis Bumanguensis\") fu eretta il 17 dicembre 1952 con la bolla \"Cum sit latior\" di papa Pio XII, ricavandone il territorio dalla diocesi di Nueva Pamplona (oggi arcidiocesi). Originariamente era suffraganea dell'arcidiocesi di Bogot\u00e0.\nIl 7 novembre 1953, con la lettera apostolica \"Centesimo fere\", papa Pio XII proclam\u00f2 la Beata Maria Vergine Immacolata patrona principale della diocesi.\nIl 29 maggio 1956 entr\u00f2 a far parte della provincia ecclesiastica dell'arcidiocesi di Nueva Pamplona.\nIl 14 dicembre 1974 \u00e8 stata elevata al rango di arcidiocesi metropolitana con la bolla \"Qui divino consilio\" di papa Paolo VI.\nNel mese di luglio del 1986 l'arcidiocesi ha ricevuto la visita pastorale di papa Giovanni Paolo II.\nIl 7 luglio 1987 ha ceduto una porzione del suo territorio a vantaggio dell'erezione della diocesi di M\u00e1laga-Soat\u00e1.\nCronotassi dei vescovi.\nSi omettono i periodi di sede vacante non superiori ai 2 anni o non storicamente accertati.\nStatistiche.\nL'arcidiocesi nel 2018 su una popolazione di 1.498.200 persone contava 1.440.000 battezzati, corrispondenti al 96,1% del totale."}
{"id": "500808", "revid": "92723", "url": "https://it.wikipedia.org/wiki?curid=500808", "title": "Eparchia di Bu\u010da\u010d", "text": "Leparchia di Bu\u010da\u010d (in latino: \"Eparchia Bucacensis\") \u00e8 una sede della Chiesa greco-cattolica ucraina suffraganea dell'arcieparchia di Ternopil'-Zboriv. Nel 2018 contava 221.225 battezzati su 399.170 abitanti. \u00c8 retta dall'eparca Dmytro Hryhorak, O.S.B.M.\nTerritorio.\nL'eparchia comprende la citt\u00e0 di \u010cortkiv, e i distretti di \u010cortkiv, Bu\u010da\u010d, Monastyrys'ka, Husjatyn, Bor\u0161\u010div, Zali\u0161\u010dyky e Pidhajci nella parte meridionale dell'oblast' di Ternopil'.\nSede eparchiale \u00e8 la citt\u00e0 di \u010cortkiv, dove si trova la cattedrale dei Santi Pietro e Paolo. A Bu\u010da\u010d sorge la concattedrale dell'Annunciazione della Beata Vergine.\nIl territorio si estende su 4.829\u00a0km\u00b2 ed \u00e8 suddiviso in 328 parrocchie, raggruppate in 15 decanati.\nStoria.\nL'eparchia \u00e8 stata eretta dal Sinodo dei Vescovi della Chiesa greco-cattolica ucraina il 21 luglio 2000, ricavandone il territorio dall'eparchia di Ternopil' (oggi arcieparchia di Ternopil'-Zboriv). Il 12 ottobre dello stesso anno papa Giovanni Paolo II ha dato il suo assenso a questa erezione.\nIl 21 novembre 2011 \u00e8 entrata a far parte della provincia ecclesiastica dell'arcieparchia di Ternopil'-Zboriv.\nCronotassi dei vescovi.\nSi omettono i periodi di sede vacante non superiori ai 2 anni o non storicamente accertati.\nStatistiche.\nL'eparchia nel 2018 su una popolazione di 399.170 persone contava 221.225 battezzati, corrispondenti al 55,4% del totale."}
{"id": "500809", "revid": "1649409", "url": "https://it.wikipedia.org/wiki?curid=500809", "title": "Arcidiocesi di Bucarest", "text": "Larcidiocesi di Bucarest (in latino: \"Archidioecesis Bucarestiensis\") \u00e8 una sede metropolitana della Chiesa cattolica in Romania. Nel 2018 contava 60.500 battezzati su 8.869.939 abitanti. \u00c8 retta dall'arcivescovo Aurel Perc\u0103.\nTerritorio.\nL'arcidiocesi comprende 17 distretti meridionali della Romania: Tulcea, Constan\u0163a, Br\u0103ila, Ialomi\u021ba, C\u0103l\u0103ra\u0219i, Buz\u0103u, Prahova, Ilfov, Giurgiu, D\u00e2mbovi\u021ba, Arge\u0219, Teleorman, V\u00e2lcea, Olt, Gorj, Dolj, Mehedin\u021bi.\nSede arcivescovile \u00e8 la citt\u00e0 di Bucarest, dove si trova la cattedrale di San Giuseppe.\nParrocchie e decanati.\nIl territorio si estende su 84.865\u00a0km\u00b2 ed \u00e8 suddiviso in 67 parrocchie, raggruppate in 6 decanati.\nProvincia ecclesiastica.\nLa provincia ecclesiastica di Bucarest, istituita nel 1930, comprende come suffraganee tutte le diocesi rumene di rito latino, ad eccezione dell'arcidiocesi di Alba Iulia, e cio\u00e8:\nStoria.\nIl vicariato apostolico di Valacchia fu eretto nel 1648: ne erano amministratori apostolici i vescovi di Nicopoli, che avevano residenza a Bucarest.\nIl 27 aprile 1883 il vicariato apostolico fu elevato al rango di arcidiocesi senza suffraganee con il breve \"Praecipuum munus\" di papa Leone XIII.\nDal 5 giugno 1930, dopo che la Romania con i trattati di pace seguiti alla Prima guerra mondiale e con il nuovo concordato tra Stato e Santa Sede aveva inglobato anche le diocesi e parrocchie ungheresi del Banato, del Partium e della Transilvania, con la bolla \"Solemni Conventione\" di papa Pio XI fu eretta la provincia ecclesiastica di Bucarest estesa a tutte le diocesi rumene di rito latino.\nCon la fine della seconda guerra mondiale e l'avvento del regime comunista, la Chiesa cattolica a Bucarest ha vissuto momenti difficili. L'arcivescovo Cisar fu messo agli arresti domiciliari, molti suoi sacerdoti furono rinchiusi in prigione, il seminario fu chiuso come pure la Nunziatura. Alla sua morte nel 1954, l'arcidiocesi rest\u00f2 senza pastore fino al 1990, governata da amministratori apostolici.\nCronotassi dei vescovi.\nSi omettono i periodi di sede vacante non superiori ai 2 anni o non storicamente accertati.\nStatistiche.\nL'arcidiocesi nel 2018 su una popolazione di 8.869.939 persone contava 60.500 battezzati, corrispondenti allo 0,7% del totale."}
{"id": "500810", "revid": "92723", "url": "https://it.wikipedia.org/wiki?curid=500810", "title": "Diocesi di Budjala", "text": "La diocesi di Budjala (in latino: \"Dioecesis Budjala\u00ebnsis\") \u00e8 una sede della Chiesa cattolica nella Repubblica Democratica del Congo suffraganea dell'arcidiocesi di Mbandaka-Bikoro. Nel 2018 contava 454.855 battezzati su 1.145.570 abitanti. \u00c8 retta dal vescovo Philibert Tembo Nlandu, C.I.C.M.\nTerritorio.\nLa diocesi si estende su una superficie di circa 50.000\u00a0km\u00b2 nelle province dell'Equatore, del Sud Ubangi e del Nord Ubangi.\nSede vescovile \u00e8 la citt\u00e0 di Budjala, dove si trova la cattedrale di \"Notre-Dame\".\nIl territorio \u00e8 suddiviso in 18 parrocchie.\nStoria.\nLa diocesi \u00e8 stata eretta il 25 novembre 1964 con la bolla \"Qui nullo merito\" di papa Paolo VI, ricavandone il territorio dalla diocesi di Lisala.\nCronotassi dei vescovi.\nSi omettono i periodi di sede vacante non superiori ai 2 anni o non storicamente accertati.\nStatistiche.\nLa diocesi nel 2018 su una popolazione di 1.145.570 persone contava 454.855 battezzati, corrispondenti al 39,7% del totale."}
{"id": "500811", "revid": "2202616", "url": "https://it.wikipedia.org/wiki?curid=500811", "title": "Arcidiocesi di Buenos Aires", "text": "Larcidiocesi di Buenos Aires (in latino: \"Archidioecesis Bona\u00ebrensis\") \u00e8 una sede metropolitana della Chiesa cattolica in Argentina. Nel 2018 contava 2.837.175 battezzati su 3.099.290 abitanti. \u00c8 retta dall'arcivescovo cardinale Mario Aurelio Poli.\nTerritorio.\nL'arcidiocesi comprende l'isola di Mart\u00edn Garc\u00eda e la citt\u00e0 di Buenos Aires, dove si trova la cattedrale della Santissima Trinit\u00e0.\nIl territorio si estende su 205\u00a0km\u00b2 ed \u00e8 suddiviso in 186 parrocchie, raggruppate in 20 decanati e 4 vicariati zonali (Flores, Devoto, Belgrano e Centro).\nBasiliche minori.\nNella citt\u00e0 di Buenos Aires si trovano 15 basiliche minori:\nProvincia ecclesiastica.\nLa provincia ecclesiastica di Buenos Aires, istituita nel 1865, comprende 12 suffraganee, di cui 2 di rito orientale:\nStoria.\nLa diocesi di Buenos Aires fu eretta da papa Paolo V il 6 aprile 1620, ricavandone il territorio dalla diocesi del Paraguay (oggi Arcidiocesi di Asunci\u00f3n). Originariamente era suffraganea dell'arcidiocesi di La Plata o Charcas (oggi arcidiocesi di Sucre). Il papa comunic\u00f2 l'erezione della nuova diocesi al clero della citt\u00e0 di Buenos Aires con la lettera \"Hodie ecclesie\" pubblicata lo stesso giorno dell'erezione della sede portegna.\nIl 14 agosto 1832 e il 13 giugno 1859 cedette porzioni del suo territorio a vantaggio dell'erezione rispettivamente del vicariato apostolico di Montevideo e della diocesi di Paran\u00e1 (oggi arcidiocesi).\nIl 5 marzo 1865 \u00e8 stata elevata al rango di arcidiocesi metropolitana con la bolla \"Immutabili\" di papa Pio IX.\nIl 16 novembre 1883 ha ceduto porzioni di territorio a vantaggio dell'erezione del vicariato apostolico della Patagonia settentrionale e della prefettura apostolica della Patagonia Meridionale. La maggior parte di questi territori, ossia le province di R\u00edo Negro, Chubut, Santa Cruz e Terra del Fuoco, ritornarono all'arcidiocesi di Buenos Aires nel 1909.\nIl 15 febbraio 1897 e il 20 aprile 1934 ha ceduto altre porzioni di territorio a vantaggio dell'erezione rispettivamente delle diocesi di La Plata (oggi arcidiocesi) e di Viedma.\nIl 29 gennaio 1936 papa Pio XI ha concesso agli arcivescovi di Buenos Aires il titolo di primate d'Argentina.\nIl 5 maggio 1967 in forza della bolla \"Qui divino consilio\" di papa Paolo VI la provincia ecclesiastica dell'arcidiocesi di Buenos Aires si \u00e8 ingrandita, estendendosi alle diocesi di Avellaneda (oggi diocesi di Avellaneda-Lan\u00fas) e di Lomas de Zamora, che erano appartenute alla provincia ecclesiastica dell'arcidiocesi di La Plata.\nIl 13 marzo 2013 il cardinale Jorge Mario Bergoglio \u00e8 stato eletto papa con il nome di Francesco.\nCronotassi dei vescovi.\nSi omettono i periodi di sede vacante non superiori ai 2 anni o non storicamente accertati.\nStatistiche.\nL'arcidiocesi nel 2018 su una popolazione di 3.099.290 persone contava 2.837.175 battezzati, corrispondenti al 91,5% del totale."}
{"id": "500812", "revid": "1123126", "url": "https://it.wikipedia.org/wiki?curid=500812", "title": "Diocesi di Bu\u00e9a", "text": "La diocesi di Bu\u00e9a (in latino: \"Dioecesis Bueaensis\") \u00e8 una sede della Chiesa cattolica in Camerun suffraganea dell'arcidiocesi di Bamenda. Nel 2018 contava 213.950 battezzati su 584.530 abitanti. \u00c8 retta dal vescovo Michael Miabesue Bibi.\nTerritorio.\nLa diocesi comprende il dipartimento di Fako nella regione del Sudovest in Camerun.\nSede vescovile \u00e8 la citt\u00e0 di Bu\u00e9a, dove si trovano la cattedrale della Regina della Pace e la concattedrale della Divina Misericordia.\nIl territorio si estende su 2.093\u00a0km\u00b2 ed \u00e8 suddiviso in 23 parrocchie.\nStoria.\nLa prefettura apostolica di Bu\u00e9a fu eretta 12 giugno 1923 con il breve \"Cum ex Apostolico\" di papa Pio XI, ricavandone il territorio dal vicariato apostolico del Camerun (oggi arcidiocesi di Yaound\u00e9) e dalla prefettura apostolica di Adamaua (oggi diocesi di Nkongsamba).\nIl 19 aprile 1939 la prefettura apostolica fu elevata a vicariato apostolico con la bolla \"Apostolica de Buea\" di papa Pio XII.\nIl 18 aprile 1950 il vicariato apostolico \u00e8 stato ulteriormente elevato a diocesi con la bolla \"Laeto accepimus\" dello stesso papa Pio XII. Originariamente era suffraganea dell'arcidiocesi di Onitsha.\nIl 14 luglio 1950 cedette una porzione del suo territorio a vantaggio dell'erezione della prefettura apostolica di Yola (oggi diocesi).\nIl 5 giugno 1962 per effetto del decreto \"Cum territorium\" della Congregazione di Propaganda Fide entr\u00f2 a far parte della provincia ecclesiastica dell'arcidiocesi di Yaound\u00e9.\nIl 13 agosto 1970 ha ceduto un'altra porzione di territorio a vantaggio dell'erezione della diocesi di Bamenda, che il 18 marzo 1982 \u00e8 divenuta arcidiocesi metropolitana e ha ottenuto tra le sue suffraganee la diocesi di Bu\u00e9a.\nIl 9 febbraio 1999 e il 15 marzo 2016 ha ceduto ulteriori porzioni di territorio a vantaggio rispettivamente dell'erezione della diocesi di Mamfe e della diocesi di Kumba.\nCronotassi dei vescovi.\nSi omettono i periodi di sede vacante non superiori ai 2 anni o non storicamente accertati.\nStatistiche.\nLa diocesi nel 2018 su una popolazione di 584.530 persone contava 213.950 battezzati, corrispondenti al 36,6% del totale."}
{"id": "500813", "revid": "110157", "url": "https://it.wikipedia.org/wiki?curid=500813", "title": "Diocesi di Buenaventura", "text": "La diocesi di Buenaventura (in latino: \"Dioecesis Bonaventurensis\") \u00e8 una sede della Chiesa cattolica in Colombia suffraganea dell'arcidiocesi di Cali. Nel 2018 contava 402.557 battezzati su 417.220 abitanti. \u00c8 retta dal vescovo Rub\u00e9n Dar\u00edo Jaramillo Montoya.\nTerritorio.\nLa diocesi comprende il solo comune di Buenaventura nella parte occidentale del dipartimento colombiano di Valle del Cauca\nSede vescovile \u00e8 la citt\u00e0 di Buenaventura, dove si trova la cattedrale di San Bonaventura.\nIl territorio si estende su una superficie di 6.297\u00a0km\u00b2 ed \u00e8 suddiviso in 22 parrocchie.\nStoria.\nIl vicariato apostolico di Buenaventura fu eretto il 14 novembre 1952 con la bolla \"Provida mater Ecclesia\" di papa Pio XII, ricavandone il territorio dalla diocesi di Cali (oggi arcidiocesi) e dalla prefettura apostolica di Tumaco (oggi diocesi).\nIl 30 novembre 1996 il vicariato apostolico \u00e8 stato elevato a diocesi con la bolla \"Ministerium apostolicum\" di papa Giovanni Paolo II.\nCronotassi dei vescovi.\nSi omettono i periodi di sede vacante non superiori ai 2 anni o non storicamente accertati.\nStatistiche.\nLa diocesi nel 2018 su una popolazione di 417.220 persone contava 402.557 battezzati, corrispondenti al 96,5% del totale."}
{"id": "500814", "revid": "33277", "url": "https://it.wikipedia.org/wiki?curid=500814", "title": "Arcidiocesi di Alger", "text": ""}
{"id": "500815", "revid": "1649409", "url": "https://it.wikipedia.org/wiki?curid=500815", "title": "Diocesi di Buffalo", "text": "La diocesi di Buffalo (in latino: \"Dioecesis Buffalensis\") \u00e8 una sede della Chiesa cattolica negli Stati Uniti d'America suffraganea dell'arcidiocesi di New York appartenente alla regione ecclesiastica II (NY). Nel 2018 contava 727.125 battezzati su 1.527.681 abitanti. \u00c8 retta dal vescovo Michael William Fisher.\nTerritorio.\nLa diocesi comprende le seguenti contee dello stato di New York: Allegany, Cattaraugus, Chautauqua, Erie, Genesee, Niagara, Orleans e Wyoming.\nSede vescovile \u00e8 la citt\u00e0 di Buffalo, dove si trova la cattedrale di San Giuseppe (\"Saint Joseph's Cathedral\"). Nel territorio diocesano sorgono tre basiliche minori: Santa Maria degli Angeli a Olean, Nostra Signora di Fatima a Lewiston, e Nostra Signora della Vittoria a Lackawanna.\nIl territorio si estende su 16.511\u00a0km\u00b2 ed \u00e8 suddiviso in 161 parrocchie.\nStoria.\nLa diocesi \u00e8 stata eretta il 23 aprile 1847 con il breve \"Universi dominici gregis\" di papa Pio IX, ricavandone il territorio dalla diocesi di New York (oggi arcidiocesi).\nOriginariamente suffraganea dell'arcidiocesi di Baltimora, il 19 luglio 1850 \u00e8 entrata a far parte della provincia ecclesiastica dell'arcidiocesi di New York.\nIl 3 marzo 1868 ha ceduto una porzione di territorio a vantaggio dell'erezione della diocesi di Rochester, cui nel 1896 ha aggiunto altre quattro contee.\nCronotassi dei vescovi.\nSi omettono i periodi di sede vacante non superiori ai 2 anni o non storicamente accertati.\nStatistiche.\nLa diocesi nel 2018 su una popolazione di 1.527.681 persone contava 727.125 battezzati, corrispondenti al 47,6% del totale."}
{"id": "500816", "revid": "92723", "url": "https://it.wikipedia.org/wiki?curid=500816", "title": "Diocesi di Buga", "text": "La diocesi di Buga (in latino: \"Dioecesis Buguensis\") \u00e8 una sede della Chiesa cattolica in Colombia suffraganea dell'arcidiocesi di Cali. Nel 2018 contava 498.335 battezzati su 552.628 abitanti. \u00c8 retta dal vescovo Jos\u00e9 Roberto Ospina Leong\u00f3mez.\nTerritorio.\nLa diocesi comprende 10 comuni del dipartimento colombiano di Valle del Cauca: Andaluc\u00eda, Guadalajara de Buga, Bugalagrande, Caicedonia, Guacar\u00ed, Riofr\u00edo, San Pedro, Sevilla, Trujillo e Tulu\u00e1\nSede vescovile \u00e8 la citt\u00e0 di Guadalajara de Buga, dove si trovano la cattedrale di San Pietro e la basilica minore del Signore dei Miracoli. A Sevilla sorge la basilica di San Luigi Gonzaga.\nIl territorio si estende su una superficie di 3.997\u00a0km\u00b2 ed \u00e8 suddiviso in 69 parrocchie.\nStoria.\nLa diocesi \u00e8 stata eretta il 29 giugno 1966 con la bolla \"Apostolico muneri\" di papa Paolo VI, ricavandone il territorio dall'arcidiocesi di Cali e dalla diocesi di Palmira.\nIl 4 agosto 1997 \u00e8 stato istituito il seminario diocesano dei Dodici Apostoli.\nCronotassi dei vescovi.\nSi omettono i periodi di sede vacante non superiori ai 2 anni o non storicamente accertati.\nStatistiche.\nLa diocesi nel 2018 su una popolazione di 552.628 persone contava 498.335 battezzati, corrispondenti al 90,2% del totale."}
{"id": "500817", "revid": "117617997", "url": "https://it.wikipedia.org/wiki?curid=500817", "title": "Fotografia documentaria", "text": "La fotografia documentaria (o documentaristica) \u00e8 un'attivit\u00e0 fotogiornalistica che si propone di riprodurre oggettivamente la societ\u00e0 attraverso la cronaca per immagini della realt\u00e0 quotidiana.\nNacque in Inghilterra nel 1877, ad opera di John Thomson e Adolph Smith, due reporter londinesi che immortalarono i quartieri pi\u00f9 poveri della citt\u00e0 tra le pagine del volume \"Street life in London\". Il libro riscosse grande successo, anche grazie alla particolare pubblicazione delle fotografie, stampate con la tecnica della woodburytipia.\nIl movimento acquist\u00f2 grande rilevanza a partire dagli anni trenta, negli Stati Uniti: qui, complice il desolato clima della Grande depressione, acquis\u00ec una marcata dimensione sociale. Il presidente Roosevelt in persona istitu\u00ec nel 1937 la \"Farm Security Administration\" (FSA), un centro di committenza fotografica che rilanciava l'esperienza dell'agenzia \"Rural Resettlement Administration\", fondata nel 1935 allo scopo di documentare la recessione agricola dilagante nel Paese. La FSA si trasform\u00f2 in una fucina collettiva di istantanee di povert\u00e0: oper\u00f2 fino al 1943, suscitando nel mondo fotografico la nascita di una vera e propria corrente di fotoreporter: Arthur Rothstein, Gordon Parks, Dorothea Lange, Todd Webb, Ben Shahn, Carl Mydans e Walker Evans furono solo alcuni tra i grandi fotografi che collaborarono al progetto. I negativi sono attualmente conservati presso la Library of Congress di Washington.\nNegli anni '60 e '70, Garry Winogrand e Lee Friedlander raccolsero l'eredit\u00e0 di Evans e setacciarono New York alla ricerca di elementi del quotidiano che fossero caratterizzanti, nell'ottica di una nuova fotografia sociale che cedeva il passo alla frenetica vita di quegli anni.\nAccanto alla tradizione statunitense, la fotografia documentaria trova un'espressione di impronta pi\u00f9 europea nell'agenzia fotografica Magnum Photos, fondata nel 1947, che ha ampliato l'orizzonte di indagine all'America Latina, all'Africa e all'Asia, con un'attenzione alle specificit\u00e0 culturali dei singoli continenti oggetto del reportage, oltre che accogliendo stili fotografici fortemente originali. \nTra i numerosi esempi dell'ampia attivit\u00e0 dell'Agenzia, si pu\u00f2 ricordare il lavoro del britannico George Rodger in Africa o nel lager di Bergen-Belsen alla fine del secondo conflitto mondiale, oppure gli scatti di Robert Capa sulla Guerra Civile spagnola. "}
{"id": "500818", "revid": "92723", "url": "https://it.wikipedia.org/wiki?curid=500818", "title": "Diocesi di B\u00f9i Chu", "text": "La diocesi di B\u00f9i Chu (in latino: \"Dioecesis Buichuensis\") \u00e8 una sede della Chiesa cattolica in Vietnam suffraganea dell'arcidiocesi di Hanoi. Nel 2018 contava 409.550 battezzati su 1.250.186 abitanti. \u00c8 retta dal vescovo Thomas Vu D\u00ecnh Hi\u00eau.\nTerritorio.\nLa diocesi comprende la citt\u00e0 di B\u00f9i Chu, dove si trova la cattedrale della Regina del Rosario.\nIl territorio si estende su 1.350\u00a0km\u00b2 ed \u00e8 suddiviso in 176 parrocchie.\nStoria.\nIl vicariato apostolico del Tonchino centrale fu eretto il 5 settembre 1848 con il breve \"Apostolatus officium\" di papa Pio IX, ricavandone il territorio dal vicariato apostolico del Tonchino orientale (oggi diocesi di H\u1ea3i Ph\u00f2ng).\nIl 3 dicembre 1924 assunse il nome di vicariato apostolico di B\u00f9i Chu in forza del decreto \"Ordinarii Indosinensis\" della Congregazione di Propaganda Fide.\nIl 9 marzo 1936 cedette una porzione del suo territorio a vantaggio dell'erezione del vicariato apostolico di Th\u00e1i B\u00ecnh (oggi diocesi).\nIl 24 novembre 1960 il vicariato apostolico \u00e8 stato elevato a diocesi con la bolla \"Venerabilium Nostrorum\" di papa Giovanni XXIII.\nCronotassi dei vescovi.\nSi omettono i periodi di sede vacante non superiori ai 2 anni o non storicamente accertati.\nStatistiche.\nLa diocesi nel 2018 su una popolazione di 1.250.186 persone contava 409.550 battezzati, corrispondenti al 32,8% del totale."}
{"id": "500820", "revid": "1086375", "url": "https://it.wikipedia.org/wiki?curid=500820", "title": "Arcidiocesi di Bujumbura", "text": "Larcidiocesi di Bujumbura (in latino: \"Arcidioecesis Buiumburaensis\") \u00e8 una sede metropolitana della Chiesa cattolica in Burundi. Nel 2018 contava 1.330.325 battezzati su 1.894.191 abitanti. \u00c8 retta dall'arcivescovo Gervais Banshimiyubusa.\nTerritorio.\nL'arcidiocesi si estende sulle province di Bujumbura Mairie e Bujumbura Rurale.\nSede arcivescovile \u00e8 la citt\u00e0 di Bujumbura, dove si trova la cattedrale di Maria Regina Mundi.\nIl territorio ha un'estensione di 2.200\u00a0km\u00b2 ed \u00e8 suddiviso in 33 parrocchie.\nProvincia ecclesiastica.\nLa provincia ecclesiastica di Bujumbura, istituita nel 2006, comprende 2 suffraganee:\nStoria.\nIl vicariato apostolico di Usumbura fu eretto l'11 giugno 1959 con la bolla \"Cum sacrum\" di papa Giovanni XXIII, ricavandone il territorio dai vicariati apostolici di Kitega (oggi arcidiocesi di Gitega) e di Ngozi (oggi diocesi).\nIl 10 novembre 1959 il vicariato apostolico fu elevato a diocesi con la bolla \"Cum parvulum\" dello stesso papa Giovanni XXIII, e resa suffraganea dell'arcidiocesi di Gitega.\nIl 9 ottobre 1964 cambi\u00f2 nome in favore di diocesi di Bujumbura.\nIl 7 giugno 1980 cedette una porzione del suo territorio a vantaggio dell'erezione della diocesi di Bubanza.\nIl 25 novembre 2006 la diocesi \u00e8 stata elevata al rango di arcidiocesi metropolitana con la bolla \"Cum ad aptius\" di papa Benedetto XVI.\nCronotassi dei vescovi.\nSi omettono i periodi di sede vacante non superiori ai 2 anni o non storicamente accertati.\nStatistiche.\nL'arcidiocesi nel 2018 su una popolazione di 1.894.191 persone contava 1.330.325 battezzati, corrispondenti al 70,2% del totale."}
{"id": "500821", "revid": "1086375", "url": "https://it.wikipedia.org/wiki?curid=500821", "title": "Arcidiocesi di Bukavu", "text": "Larcidiocesi di Bukavu (in latino: \"Archidioecesis Bukavuensis\") \u00e8 una sede metropolitana della Chiesa cattolica nella Repubblica Democratica del Congo. Nel 2018 contava 1.077.799 battezzati su 2.594.740 abitanti. \u00c8 retta dall'arcivescovo Fran\u00e7ois-Xavier Maroy Rusengo.\nTerritorio.\nL'arcidiocesi comprende la citt\u00e0 di Bukavu, nella Repubblica Democratica del Congo, dove si trova la cattedrale di Nostra Signora della Pace.\nIl territorio si estende su 8.115\u00a0km\u00b2 ed \u00e8 suddiviso in 41 parrocchie.\nProvincia ecclesiastica.\nLa provincia ecclesiastica di Bukavu, istituita nel 1959, comprende 5 suffraganee:\nStoria.\nNel 1906 il vicariato apostolico del Congo superiore attraversava una crisi: un'epidemia di malaria uccise quasi la met\u00e0 dei padri missionari. Fu cos\u00ec che si decise il trasferimento dei primi missionari in una zona giudicata pi\u00f9 salubre e ancora non toccata dall'evangelizzazione e la prima missione giunse a Kivu, l'odierna Bukavu.\nIl 26 dicembre 1929 fu eretto il vicariato apostolico di Kivu con il breve \"Vestigiis Decessores\" di papa Pio XI, ricavandone il territorio dal vicariato apostolico del Congo superiore (oggi diocesi di Kalemie-Kirungu)\nIl 10 gennaio 1952 cedette una porzione del suo territorio a vantaggio dell'erezione del vicariato apostolico di Kasongo (oggi diocesi) e contestualmente cambi\u00f2 il proprio nome in vicariato apostolico di Costermansville.\nIl 6 gennaio 1954 cambi\u00f2 nuovamente nome in favore di vicariato apostolico di Bukavu.\nIl 30 giugno 1959 cedette una porzione del suo territorio a vantaggio dell'erezione del vicariato apostolico di Goma (oggi diocesi).\nIl 10 novembre dello stesso anno il vicariato \u00e8 stato elevato al rango di arcidiocesi metropolitana con la bolla \"Cum parvulum\" di papa Giovanni XXIII.\nIl 16 aprile 1962 ha ceduto una porzione del suo territorio a vantaggio dell'erezione della diocesi di Uvira.\nIl 29 ottobre 1996 \u00e8 stato ucciso in un agguato il vescovo Christophe Munzihirwa Mwene Ngabo.\nCronotassi dei vescovi.\nSi omettono i periodi di sede vacante non superiori ai 2 anni o non storicamente accertati.\nStatistiche.\nL'arcidiocesi nel 2018 su una popolazione di 2.594.740 persone contava 1.077.799 battezzati, corrispondenti al 41,5% del totale."}
{"id": "500822", "revid": "92723", "url": "https://it.wikipedia.org/wiki?curid=500822", "title": "Diocesi di Bukoba", "text": "La diocesi di Bukoba (in latino: \"Dioecesis Bukoba\u00ebnsis\") \u00e8 una sede della Chiesa cattolica in Tanzania suffraganea dell'arcidiocesi di Mwanza. Nel 2018 contava 569.994 battezzati su 984.935 abitanti. \u00c8 retta dal vescovo Desiderius M. Rwoma.\nTerritorio.\nLa diocesi comprende parte della regione del Kagera in Tanzania.\nSede vescovile \u00e8 la citt\u00e0 di Bukoba, dove si trova la cattedrale di Maria \"Mater Misericordiae\".\nIl territorio \u00e8 suddiviso in 39 parrocchie.\nStoria.\nIl vicariato apostolico del Kagera inferiore fu eretto il 13 dicembre 1951 con la bolla \"Ob divinitus\" di papa Pio XII, ricavandone il territorio dal vicariato apostolico di Bukoba, da non confondersi con la presente diocesi e che in seguito ha dato origine all'attuale diocesi di Rulenge-Ngara.\nIl 25 marzo 1953 in forza della bolla \"Quemadmodum ad Nos\" dello stesso papa Pio XII il vicariato apostolico fu elevato a diocesi e assunse la denominazione di diocesi di Rutabo, con sede vescovile nell'omonima citt\u00e0. Originariamente era suffraganea dell'arcidiocesi di Tabora.\nIl 21 giugno 1960 per effetto del decreto \"Eminentissimus\" della Sacra Congregazione di Propaganda Fide la diocesi si \u00e8 ampliata acquisendo una porzione di territorio dall'antica diocesi di Bukoba. Il territorio acquisito comprende la citt\u00e0 di Bukoba, dove \u00e8 stata trasferita la sede vescovile. Conseguentemente la diocesi ha assunto il nome attuale, mentre la sede dell'antica diocesi di Bukoba \u00e8 stata traslata a Rulenge.\nIl 18 novembre 1987 \u00e8 entrata a far parte della provincia ecclesiastica dell'arcidiocesi di Mwanza.\nCronotassi dei vescovi.\nSi omettono i periodi di sede vacante non superiori ai 2 anni o non storicamente accertati.\nStatistiche.\nLa diocesi nel 2018 su una popolazione di 984.935 persone contava 569.994 battezzati, corrispondenti al 57,9% del totale."}
{"id": "500824", "revid": "110157", "url": "https://it.wikipedia.org/wiki?curid=500824", "title": "Arcidiocesi di Bulawayo", "text": "Larcidiocesi di Bulawayo (in latino: \"Archidioecesis Bulauaiensis\") \u00e8 una sede metropolitana della Chiesa cattolica in Zimbabwe. Nel 2018 contava 65.090 battezzati su 2.302.000 abitanti. \u00c8 retta dall'arcivescovo Alex Thomas Kaliyanil, S.V.D.\nTerritorio.\nL'arcidiocesi comprende la citt\u00e0 di Bulawayo e i distretti di Bulilima, Mangwe, Nyamandhlovu, Tsholotsho, Bubi, parte di Lupane e Nkayi (con il fiume Shangani come confine), Insiza, Umzingwane, Beitbridge, Matobo e Gwanda (ad ovest del fiume Umzingwane), in Zimbabwe.\nSede arcivescovile \u00e8 la citt\u00e0 di Bulawayo, dove si trova la cattedrale dell'Immacolata Concezione.\nIl territorio si estende su 69.546\u00a0km\u00b2 ed \u00e8 suddiviso in 47 parrocchie.\nProvincia ecclesiastica.\nLa provincia ecclesiastica di Bulawayo, istituita nel 1994, comprende 3 suffraganee:\nStoria.\nLa missione sui iuris di Bulawayo fu eretta il 4 gennaio 1931 con il breve \"Congregationis Missionariorum\" di papa Pio XI, ricavandone il territorio dalla prefettura apostolica di Salisbury (oggi arcidiocesi di Harare).\nIl 18 luglio 1932 in forza del breve \"Admonet Nos\" dello stesso papa Pio XI la missione sui iuris fu elevata a prefettura apostolica.\nIl 13 aprile 1937 la prefettura apostolica fu elevata a vicariato apostolico con la bolla \"Ad maiorem dignitatis\" di papa Pio XI.\nIl 29 giugno 1953 cedette una porzione del suo territorio a vantaggio dell'erezione della prefettura apostolica di Wankie (oggi diocesi di Hwange).\nIl 1\u00ba gennaio 1955 con la bolla \"Quod Christus\" di papa Pio XII il vicariato apostolico fu elevato a diocesi, suffraganea dell'arcidiocesi di Salisbury.\nIl 2 aprile 1959 cedette un'altra porzione di territorio a vantaggio dell'erezione della prefettura apostolica del Bechuanaland (oggi diocesi di Gaborone).\nIl 5 dicembre 1976 il vescovo emerito Adolph Gregory Schmitt e altri due missionari furono uccisi in un agguato lungo la strada, perch\u00e9 considerati \"nemici del popolo\".\nIl 10 giugno 1994 \u00e8 stata ancora elevata al rango di arcidiocesi metropolitana con la bolla \"Ipso bene iuvante\" di papa Giovanni Paolo II.\nCronotassi dei vescovi.\nSi omettono i periodi di sede vacante non superiori ai 2 anni o non storicamente accertati.\nStatistiche.\nL'arcidiocesi nel 2018 su una popolazione di 2.302.000 persone contava 65.090 battezzati, corrispondenti al 2,8% del totale."}
{"id": "500825", "revid": "1649409", "url": "https://it.wikipedia.org/wiki?curid=500825", "title": "Diocesi di Bunbury", "text": "La diocesi di Bunbury (in latino: \"Dioecesis Bumburiensis\") \u00e8 una sede della Chiesa cattolica in Australia suffraganea dell'arcidiocesi di Perth. Nel 2018 contava 65.678 battezzati su 363.747 abitanti. \u00c8 retta dal vescovo Gerald Joseph Holohan.\nTerritorio.\nLa diocesi comprende la parte sud-occidentale dello stato australiano dell'Australia Occidentale.\nSede vescovile \u00e8 la citt\u00e0 di Bunbury, dove si trova la cattedrale di San Patrizio.\nIl territorio si estende su 184.000\u00a0km\u00b2 ed \u00e8 suddiviso in 28 parrocchie.\nStoria.\nLa diocesi \u00e8 stata eretta il 12 novembre 1954 con la bolla \"Benigna illa\" di papa Pio XII, ricavandone il territorio dall'arcidiocesi di Perth.\nIl 5 marzo 1955, con la lettera apostolica \"Amica lucet\", papa Pio XII ha proclamato la Beata Maria Vergine, venerata con il titolo di \"Aiuto dei Cristiani\", patrona principale della diocesi, e San Patrizio patrono secondario.\nCronotassi dei vescovi.\nSi omettono i periodi di sede vacante non superiori ai 2 anni o non storicamente accertati.\nStatistiche.\nLa diocesi nel 2018 su una popolazione di 363.747 persone contava 65.678 battezzati, corrispondenti al 18,1% del totale."}
{"id": "500826", "revid": "322321", "url": "https://it.wikipedia.org/wiki?curid=500826", "title": "Diocesi di Bungoma", "text": "La diocesi di Bungoma (in latino: \"Dioecesis Bungoma\u00ebnsis\") \u00e8 una sede della Chiesa cattolica in Kenya suffraganea dell'arcidiocesi di Kisumu. Nel 2018 contava 685.976 battezzati su 1.484.885 abitanti. \u00c8 retta dal vescovo Mark Kadima.\nTerritorio.\nLa diocesi comprende i distretti civili di Bungoma e Busia (prima della riforma del 2007) nella Provincia Occidentale del Kenya.\nSede vescovile \u00e8 la citt\u00e0 di Bungoma, dove si trova la cattedrale di Cristo Re.\nIl territorio si estende su 4.540\u00a0km\u00b2 ed \u00e8 suddiviso in 32 parrocchie.\nStoria.\nLa diocesi \u00e8 stata eretta il 27 aprile 1987 con la bolla \"Pari ut passa\" di papa Giovanni Paolo II, ricavandone il territorio dalla diocesi di Kakamega. Originariamente era suffraganea dell'arcidiocesi di Nairobi.\nIl 21 maggio 1990 \u00e8 entrata a far parte della provincia ecclesiastica dell'arcidiocesi di Kisumu.\nCronotassi dei vescovi.\nSi omettono i periodi di sede vacante non superiori ai 2 anni o non storicamente accertati.\nStatistiche.\nLa diocesi nel 2018 su una popolazione di 1.484.885 persone contava 685.976 battezzati, corrispondenti al 46,2% del totale."}
{"id": "500828", "revid": "110157", "url": "https://it.wikipedia.org/wiki?curid=500828", "title": "Diocesi di Bunia", "text": "La diocesi di Bunia (in latino: \"Dioecesis Bunia\u00ebnsis\") \u00e8 una sede della Chiesa cattolica nella Repubblica Democratica del Congo suffraganea dell'arcidiocesi di Kisangani. Nel 2018 contava 581.782 battezzati su 1.184.622 abitanti. \u00c8 retta dal vescovo Dieudonn\u00e9 Uringi Uuci.\nTerritorio.\nLa diocesi comprende i territori di Djugu e di Irumu nella provincia dell'Ituri della Repubblica Democratica del Congo.\nSede vescovile \u00e8 la citt\u00e0 di Bunia, dove si trova la cattedrale di Nostra Signora delle Grazie (\"Notre-Dame des Gr\u00e2ces\").\nIl territorio si estende su 22.470\u00a0km\u00b2 ed \u00e8 suddiviso in 17 parrocchie.\nStoria.\nLa prefettura apostolica del Lago Alberto \u00e8 stata eretta il 27 giugno 1922 con il breve \"Quae catholico\" di papa Pio XI, ricavandone il territorio dai vicariati apostolici di Stanley Falls (oggi arcidiocesi di Kisangani) e dell'Uganda (oggi arcidiocesi di Kampala).\nLa prefettura apostolica fu elevata a vicariato apostolico l'11 dicembre 1933 con la bolla \"Lacus Alberti\" dello stesso papa Pio XI.\nIl 10 novembre 1959 in virt\u00f9 della bolla \"Cum parvulum\" di papa Giovanni XXIII il vicariato apostolico \u00e8 stato ancora elevato a diocesi e ha assunto il nome attuale.\nIl 2 luglio 1962 ha ceduto una porzione di territorio in favore dell'erezione della diocesi di Mahagi (oggi diocesi di Mahagi-Nioka).\nCronotassi dei vescovi.\nSi omettono i periodi di sede vacante non superiori ai 2 anni o non storicamente accertati.\nStatistiche.\nLa diocesi nel 2018 su una popolazione di 1.184.622 persone contava 581.782 battezzati, corrispondenti al 49,1% del totale."}
{"id": "500830", "revid": "6923", "url": "https://it.wikipedia.org/wiki?curid=500830", "title": "Arcidiocesi di Burgos", "text": "Larcidiocesi di Burgos (in latino: \"Archidioecesis Burgensis\") \u00e8 una sede metropolitana della Chiesa cattolica in Spagna. Nel 2018 contava 315.191 battezzati su 358.171 abitanti. \u00c8 retta dall'arcivescovo Mario Iceta Gavicagogeascoa.\nTerritorio.\nL'arcidiocesi comprende la provincia di Burgos.\nSede arcivescovile \u00e8 la citt\u00e0 di Burgos, dove si trova la cattedrale di Santa Maria. A Santo Domingo de Silos si trova la basilica del monastero di San Domenico, uno dei principali centri per il canto gregoriano.\nIl territorio, che si estende su 14.022\u00a0km\u00b2, \u00e8 suddiviso in 1.003 parrocchie, raggruppate in 15 arcipresbiterati, a loro volta compresi in 3 vicariati.\nProvincia ecclesiastica.\nLa provincia ecclesiastica di Burgos, istituita nel 1574, comprende 4 suffraganee:\nStoria.\nLa diocesi di Burgos fu eretta nel 1075, in seguito al trasferimento definitivo dell'antica sede di Oca (o \"Auca\"). Non si conoscono con esattezza le origini di questa antica diocesi, che era stata eretta probabilmente prima del III secolo, con notizie certe a partire dal 589, quando viene menzionato il vescovo Asterio, presente al terzo concilio di Toledo. Oca fu in seguito distrutta dall'invasione saracena nell'VIII secolo. Durante i secoli IX-XI sul territorio si svilupparono diverse diocesi: Amaya, Valpuesta, Mu\u00f1\u00f3, Sasam\u00f3n, O\u00f1a e Gamonal.\nNel 1075, per volont\u00e0 del re Alfonso VI di Le\u00f3n, l'antica sede di Auca fu restaurata e stabilita a Burgos. Il 14 marzo 1095 con la bolla \"Plurimas quondam\" papa Urbano II conferm\u00f2 la traslazione della sede di Auca a Burgos, e poco pi\u00f9 di un anno dopo, il 15 luglio 1096, con la bolla \"Postquam apud Nemausum\" il medesimo papa sottrasse la sede dalla metropolia di Tarragona, cui fino ad allora era appartenuta, per renderla immediatamente soggetta alla Santa Sede.\nNel 1081 si celebr\u00f2 a Burgos un sinodo nazionale nel quale, sotto l'impulso dei benedettini cluniacensi, fu abolito nella diocesi il rito mozarabico, in favore del rito romano.\nNel 1221 la cattedrale gotica sostitu\u00ec la precedente cattedrale romanica, che era stata costruita a partire dal 1075. In questo periodo i vescovi di Burgos accrebbero il loro potere ed ebbero il privilegio di giudici di seconda istanza nelle cause civili e penali.\nPer tutto il Medioevo Burgos \u00e8 una tappa importante del cammino di Santiago, un crocevia di fede e di cultura.\nIl 22 ottobre 1574 \u00e8 stata elevata al rango di arcidiocesi metropolitana con la bolla \"Universis orbis\" di papa Gregorio XIII.\nCronotassi dei vescovi.\nSi omettono i periodi di sede vacante non superiori ai 2 anni o non storicamente accertati.\nStatistiche.\nL'arcidiocesi nel 2018 su una popolazione di 358.171 persone contava 315.191 battezzati, corrispondenti all'88,0% del totale."}
{"id": "500832", "revid": "110157", "url": "https://it.wikipedia.org/wiki?curid=500832", "title": "Diocesi di Burlington", "text": "La diocesi di Burlington (in latino: \"Dioecesis Burlingtonensis\") \u00e8 una sede della Chiesa cattolica negli Stati Uniti d'America suffraganea dell'arcidiocesi di Boston appartenente alla regione ecclesiastica I (CT, MA, ME, NH, RI, VT). Nel 2018 contava 116.000 battezzati su 627.800 abitanti. \u00c8 retta dal vescovo Christopher James Coyne.\nTerritorio.\nLa diocesi comprende l'intero stato del Vermont, negli Stati Uniti d'America.\nSede vescovile \u00e8 la citt\u00e0 di Burlington, dove si trova la cattedrale di San Giuseppe (\"Saint Joseph's\").\nIl territorio si estende su 23.651\u00a0km\u00b2 ed \u00e8 suddiviso in 72 parrocchie.\nStoria.\nLa storia del cattolicesimo nel Vermont inizi\u00f2 con l'arrivo nel luglio del 1609 dell'esploratore francese Samuel de Champlain. Questi aveva invitato la Compagnia di Ges\u00f9 ad evangelizzare le nuove terre; il primo missionario fu il gesuita Isacco Jogues, che, dopo aver visitato diversi villaggi del Vermont, trov\u00f2 la morte a Ossernenon, nell'odierno stato di New York. Altri gesuiti percorsero quelle terre, impegnandosi nell'evangelizzazione dei nativi americani, in particolare della trib\u00f9 degli Abenachi; tra questi si ricordano: Simon Le Moyne, Pierre Raffeix, Jacques Bruyas, Jacques Fr\u00e9min e Jean Pierron. Furono essi a costruire il santuario di Sant'Anna sull'isola La Motte, nel nord-ovest del Vermont.\nCon l'erezione del vicariato apostolico della Nuova Francia (oggi arcidiocesi di Qu\u00e9bec), i territori del Vermont furono sottomessi alla sua giurisdizione. Fran\u00e7ois de Montmorency-Laval fu il primo vicario apostolico a visitare il santuario di Sant'Anna nel 1674. I Gesuiti costruirono la loro prima chiesa a Swanton, nella Contea di Franklin.\nQuando John Carroll divenne il primo vescovo nativo degli Stati Uniti d'America, nel Vermont prosperava una fiorente comunit\u00e0 cattolica di canadesi francesi. A partire dal 1808 essa fu sottoposta alla giurisdizione della nascente diocesi di Boston. Il 9 settembre 1832 fu edificata la prima chiesa cattolica a Burlington, dedicata a Santa Maria, distrutta da un incendio nel 1838, cui segu\u00ec quella di San Pietro. Nella prima met\u00e0 dell'Ottocento numerose comunit\u00e0 cattoliche fiorirono in tutto lo Stato.\nLa diocesi \u00e8 stata eretta il 29 luglio 1853 con il breve \"Apostolicae servitutis\" di papa Pio IX, ricavandone il territorio dalla diocesi di Boston (oggi arcidiocesi).\nOriginariamente suffraganea dell'arcidiocesi di New York, nel 1875 \u00e8 entrata a far parte della provincia ecclesiastica di Boston.\nNel 1999 la chiesa di San Giuseppe fu elevata a concattedrale. Il 10 marzo 2018 la chiesa dell'Immacolata Concezione ha perso la dignit\u00e0 di cattedrale a vantaggio della chiesa di San Giuseppe. Nell'ottobre dello stesso anno il vescovo ha annunciato che l'ex cattedrale sar\u00e0 sconsacrata e venduta.\nCasi di abusi su minori.\nLa diocesi \u00e8 stata coinvolta negli scandali per abusi su minori commessi da un sacerdote della diocesi negli anni settanta.\nNel maggio del 2008 \u00e8 stata condannata a pagare 8,7 milioni di dollari ad un ex-chierichetto della chiesa di Cristo Re di Burlington, molestato da Edward Paquette, mentre nel luglio di quello stesso anno raggiunse un accordo extra-giudiziario con un'altra vittima di Paquette, per un ammontare non reso pubblico. Edward Paquette era stato cacciato dalla diocesi di Fall River nel 1963 per il suo \"comportamento scorretto\" con alcuni ragazzini, ma era stato poi accolto dalle diocesi di Springfield, di Fort Wayne-South Bend e infine di Burlington, fino a quando non fu sospeso \"a divinis\" nel 1978.\nNel maggio del 2010 la diocesi ha raggiunto un accordo extra-giudiziario con 26 vittime di Paquette, con una compensazione pari a 17,6 milioni di dollari; per ripagare i mutui accesi per fare fronte al risarcimento, la diocesi ha messo in vendita la sede della Curia.\nCronotassi dei vescovi.\nSi omettono i periodi di sede vacante non superiori ai 2 anni o non storicamente accertati.\nStatistiche.\nLa diocesi nel 2018 su una popolazione di 627.800 persone contava 116.000 battezzati, corrispondenti al 18,5% del totale."}
{"id": "500833", "revid": "110157", "url": "https://it.wikipedia.org/wiki?curid=500833", "title": "Diocesi di Bururi", "text": "La diocesi di Bururi (in latino: \"Dioecesis Bururiensis\") \u00e8 una sede della Chiesa cattolica in Burundi suffraganea dell'arcidiocesi di Bujumbura. Nel 2018 contava 658.400 battezzati su 1.462.660 abitanti. \u00c8 retta dal vescovo Salvator Niciteretse.\nTerritorio.\nLa diocesi comprende le province di Bururi e Makamba in Burundi.\nSede vescovile \u00e8 la citt\u00e0 di Bururi, dove si trova la cattedrale di Cristo Re.\nIl territorio si estende su 5.983\u00a0km\u00b2 ed \u00e8 suddiviso in 23 parrocchie.\nStoria.\nLa diocesi \u00e8 stata eretta il 6 giugno 1961 con la bolla \"Candida Christi\" di papa Giovanni XXIII, ricavandone il territorio dall'arcidiocesi di Gitega.\nIl 13 aprile 1973 ha ceduto una porzione del suo territorio a vantaggio dell'erezione della diocesi di Ruyigi.\nOriginariamente suffraganea dell'arcidiocesi di Gitega, il 25 novembre 2006 \u00e8 divenuta suffraganea dell'arcidiocesi di Bujumbura.\nIl 17 gennaio 2009 ha ceduto un'altra porzione di territorio a vantaggio dell'erezione della diocesi di Rutana.\nCronotassi dei vescovi.\nSi omettono i periodi di sede vacante non superiori ai 2 anni o non storicamente accertati.\nStatistiche.\nLa diocesi nel 2018 su una popolazione di 1.462.660 persone contava 658.400 battezzati, corrispondenti al 45,0% del totale."}
{"id": "500834", "revid": "92723", "url": "https://it.wikipedia.org/wiki?curid=500834", "title": "Diocesi di Buta", "text": "La diocesi di Buta (in latino: \"Dioecesis Butana\") \u00e8 una sede della Chiesa cattolica nella Repubblica Democratica del Congo suffraganea dell'arcidiocesi di Kisangani. Nel 2018 contava 311.000 battezzati su 497.000 abitanti. La sede \u00e8 vacante.\nTerritorio.\nLa diocesi comprende la parte centro-meridionale della nuova provincia del Basso Uele (istituita nel 2005), nella Repubblica Democratica del Congo.\nSede vescovile \u00e8 la citt\u00e0 di Buta, dove si trova la cattedrale di San Giuseppe.\nIl territorio si estende su 60.000\u00a0km\u00b2 ed \u00e8 suddiviso in 16 parrocchie.\nStoria.\nLa prefettura apostolica di U\u00e9ll\u00e9 fu eretta il 12 maggio 1898, ricavandone il territorio dal vicariato apostolico di L\u00e9opoldville (oggi arcidiocesi di Kinshasa), ed affidata alle cure pastorali dei Premostratensi.\nIl 16 giugno 1910 si ampli\u00f2 con porzioni di territorio cedute dal vicariato apostolico dell'Africa centrale (oggi Arcidiocesi di Khartoum).\nIl 18 dicembre 1911 cedette una porzione del suo territorio a vantaggio dell'erezione della prefettura apostolica di U\u00e9ll\u00e9 orientale (oggi diocesi di Isiro-Niangara) e contestualmente assunse il nome di prefettura apostolica di U\u00e9ll\u00e9 occidentale.\nIl 15 aprile 1924 la prefettura apostolica fu elevata a vicariato apostolico con il breve \"Ut in praefectura\" di papa Pio XI.\nIl 10 marzo 1926 in forza del breve \"Admonet supremi\" dello stesso papa Pio XI cedette un'altra porzione del suo territorio a vantaggio dell'erezione della prefettura apostolica di Bondo (oggi diocesi) e contestualmente cambi\u00f2 il proprio nome in prefettura apostolica di Buta.\nIl 22 febbraio 1937 cedette un'ulteriore porzione di territorio a vantaggio dell'erezione della prefettura apostolica di Lolo (oggi diocesi).\nIl 10 novembre 1959 il vicariato apostolico \u00e8 stato elevato a diocesi con la bolla \"Cum parvulum\" di papa Giovanni XXIII.\nCronotassi dei vescovi.\nSi omettono i periodi di sede vacante non superiori ai 2 anni o non storicamente accertati.\nStatistiche.\nLa diocesi nel 2018 su una popolazione di 497.000 persone contava 311.000 battezzati, corrispondenti al 62,6% del totale."}
{"id": "500835", "revid": "110157", "url": "https://it.wikipedia.org/wiki?curid=500835", "title": "Diocesi di Butembo-Beni", "text": "La diocesi di Butembo-Beni (in latino: \"Dioecesis Butembensis-Benensis\") \u00e8 una sede della Chiesa cattolica nella Repubblica Democratica del Congo suffraganea dell'arcidiocesi di Bukavu. Nel 2018 contava 1.383.470 battezzati su 2.040.580 abitanti. \u00c8 retta dal vescovo Melchisedec Sikuli Paluku.\nTerritorio.\nLa diocesi comprende le citt\u00e0 di Butembo e di Beni.\nSede vescovile \u00e8 la citt\u00e0 di Butembo, dove si trova la cattedrale di Maria Madre della Chiesa.\nIl territorio si estende su 45.000\u00a0km\u00b2 ed \u00e8 suddiviso in 56 parrocchie.\nStoria.\nLa missione sui iuris di Beni fu eretta il 9 aprile 1934 con la bolla \"Quo latius\" di papa Pio XI, ricavandone il territorio dal vicariato apostolico di Stanley Falls (oggi arcidiocesi di Kisangani).\nIl 9 febbraio 1938 la missione sui iuris fu elevata a vicariato apostolico con la bolla \"Si christifidelium\" dello stesso papa Pio XI.\nIl 10 novembre 1959 per effetto della bolla \"Cum parvulum\" di papa Giovanni XXIII il vicariato apostolico fu ulteriormente elevato a diocesi, assumendo il nome di diocesi di Beni nel Congo.\nIl 7 luglio 1960 cambi\u00f2 nome in favore di diocesi di Beni e il 7 febbraio 1967 ha cambiato nuovamente nome assumendo l'attuale denominazione, per la traslazione della sede episcopale da Beni a Butembo.\nDal 22 aprile 1988 \u00e8 gemellata con la diocesi di Noto.\nCronotassi dei vescovi.\nSi omettono i periodi di sede vacante non superiori ai 2 anni o non storicamente accertati.\nStatistiche.\nLa diocesi nel 2018 su una popolazione di 2.040.580 persone contava 1.383.470 battezzati, corrispondenti al 67,8% del totale."}
{"id": "500836", "revid": "267975", "url": "https://it.wikipedia.org/wiki?curid=500836", "title": "Diocesi di Butare", "text": "La diocesi di Butare (in latino: \"Dioecesis Butarensis\") \u00e8 una sede della Chiesa cattolica in Ruanda suffraganea dell'arcidiocesi di Kigali. Nel 2018 contava 631.680 battezzati su 1.157.910 abitanti. \u00c8 retta dal vescovo Philippe Rukamba.\nTerritorio.\nLa diocesi comprende i distretti di Gisagara, Huye e Nyanza nella nuova provincia Meridionale del Ruanda.\nSede vescovile \u00e8 la citt\u00e0 di Butare, dove si trova la cattedrale di Nostra Signora della Saggezza.\nIl territorio si estende su 1.958\u00a0km\u00b2 ed \u00e8 suddiviso in 26 parrocchie.\nStoria.\nLa diocesi di Astrida fu eretta l'11 settembre 1961 con la bolla \"Gaudet sancta\" di papa Giovanni XXIII, ricavandone il territorio dall'arcidiocesi di Kabgayi (oggi diocesi).\nIl 12 novembre 1963 ha cambiato nome in favore di diocesi di Butare.\nOriginariamente suffraganea dell'arcidiocesi di Kabgayi, il 10 aprile 1976 \u00e8 entrata a far parte della provincia ecclesiastica di Kigali.\nIl 30 marzo 1992 ha ceduto una porzione del suo territorio a vantaggio dell'erezione della diocesi di Gikongoro.\nCronotassi dei vescovi.\nSi omettono i periodi di sede vacante non superiori ai 2 anni o non storicamente accertati.\nStatistiche.\nLa diocesi nel 2018 su una popolazione di 1.157.910 persone contava 631.680 battezzati, corrispondenti al 54,6% del totale."}
{"id": "500837", "revid": "110157", "url": "https://it.wikipedia.org/wiki?curid=500837", "title": "Diocesi di Butuan", "text": "La diocesi di Butuan (in latino: \"Dioecesis Butuanensis\") \u00e8 una sede della Chiesa cattolica nelle Filippine suffraganea dell'arcidiocesi di Cagayan de Oro. Nel 2018 contava 1.255.845 battezzati su 1.594.145 abitanti. \u00c8 retta dal vescovo Cosme Damian Racines Almedilla.\nTerritorio.\nLa diocesi comprende le province filippine di Agusan del Norte e Agusan del Sur sull'isola di Mindanao.\nSede vescovile \u00e8 la citt\u00e0 di Butuan, dove si trova la cattedrale di San Giuseppe.\nIl territorio si estende su 11.276\u00a0km\u00b2 ed \u00e8 suddiviso in 53 parrocchie.\nStoria.\nLa diocesi \u00e8 stata eretta il 20 marzo 1967 con la bolla \"Eodem officio fungentes\" di papa Paolo VI, ricavandone il territorio dalla diocesi di Surigao.\nCronotassi dei vescovi.\nSi omettono i periodi di sede vacante non superiori ai 2 anni o non storicamente accertati.\nStatistiche.\nLa diocesi nel 2018 su una popolazione di 1.594.145 persone contava 1.255.845 battezzati, corrispondenti al 78,8% del totale."}
{"id": "500838", "revid": "267975", "url": "https://it.wikipedia.org/wiki?curid=500838", "title": "Diocesi di Bayombong", "text": "La diocesi di Bayombong (in latino: \"Dioecesis Bayombongensis\") \u00e8 una sede della Chiesa cattolica nelle Filippine suffraganea dell'arcidiocesi di Tuguegarao. Nel 2018 contava 587.400 battezzati su 1.046.740 abitanti. \u00c8 retta dal vescovo Jose Elmer Imas Mangalinao.\nTerritorio.\nLa diocesi comprende le province filippine di Nueva Vizcaya e di Quirino nella parte centrale dell'isola di Luzon.\nSede vescovile \u00e8 la citt\u00e0 di Bayombong, dove si trova la cattedrale di San Domenico.\nIl territorio si estende su 6.961\u00a0km\u00b2 ed \u00e8 suddiviso in 20 parrocchie.\nStoria.\nLa prelatura territoriale di Bayombong fu eretta il 7 novembre 1966 con la bolla \"Patris instar\" di papa Paolo VI, ricavandone il territorio dalla diocesi di Tuguegarao (oggi arcidiocesi).\nOriginariamente suffraganea dell'arcidiocesi di Nueva Segovia, il 21 settembre 1974 entr\u00f2 a far parte della provincia ecclesiastica dell'arcidiocesi di Tuguegarao.\nIl 15 novembre 1982 la prelatura territoriale \u00e8 stata elevata a diocesi con la bolla \"Cum Decessores\" di papa Giovanni Paolo II.\nCronotassi dei vescovi.\nSi omettono i periodi di sede vacante non superiori ai 2 anni o non storicamente accertati.\nStatistiche.\nLa diocesi nel 2018 su una popolazione di 1.046.740 persone contava 587.400 battezzati, corrispondenti al 56,1% del totale."}
{"id": "500839", "revid": "1935652", "url": "https://it.wikipedia.org/wiki?curid=500839", "title": "Diocesi di Byumba", "text": "La diocesi di Byumba (in latino: \"Dioecesis Byumbana\") \u00e8 una sede della Chiesa cattolica in Ruanda suffraganea dell'arcidiocesi di Kigali. Nel 2018 contava 734.190 battezzati su 1.489.900 abitanti. La sede \u00e8 vacante, in attesa che il vescovo eletto Papias Musengamana ne prenda possesso.\nTerritorio.\nLa diocesi comprende le vecchie province di Umatare e Byumba, in Ruanda, che corrispondono alle attuali suddivisioni amministrative: nella Provincia Settentrionale il distretto di Gicumbi e parte dei distretti di Rulindo e di Burera; e nella Provincia Orientale i distretti di Nyagatare e di Gatsibo\nSede vescovile \u00e8 la citt\u00e0 di Byumba, dove si trova la cattedrale del Cuore Immacolato di Maria.\nIl territorio si estende su 5.100\u00a0km\u00b2 ed \u00e8 suddiviso in 20 parrocchie.\nStoria.\nLa diocesi \u00e8 stata eretta il 5 novembre 1981 con la bolla \"Quandoquidem experientia\" di papa Giovanni Paolo II, ricavandone il territorio dalle diocesi di Kabgayi, di Kibungo e di Ruhengeri.\nNella guerra civile che vide coinvolto il Ruanda nella prima met\u00e0 degli anni novanta del XX secolo, trov\u00f2 la morte, tra gli altri, il vescovo Joseph Ruzindana.\nCronotassi dei vescovi.\nSi omettono i periodi di sede vacante non superiori ai 2 anni o non storicamente accertati.\nStatistiche.\nLa diocesi nel 2018 su una popolazione di 1.489.900 persone contava 734.190 battezzati, corrispondenti al 49,3% del totale."}
{"id": "500841", "revid": "92723", "url": "https://it.wikipedia.org/wiki?curid=500841", "title": "Diocesi di Caacup\u00e9", "text": "La diocesi di Caacup\u00e9 (in latino: \"Dioecesis Caacupensis\") \u00e8 una sede della Chiesa cattolica in Paraguay suffraganea dell'arcidiocesi di Asunci\u00f3n. Nel 2019 contava 293.700 battezzati su 303.242 abitanti. \u00c8 retta dal vescovo Ricardo Jorge Valenzuela R\u00edos.\nTerritorio.\nLa diocesi comprende il dipartimento paraguaiano della Cordillera.\nSede vescovile \u00e8 la citt\u00e0 di Caacup\u00e9, dove si trova il pi\u00f9 importante santuario paraguaiano, la basilica di Caacup\u00e9, dedicato all'Immacolata Concezione di Maria, invocata come Vergine dei Miracoli di Caacup\u00e9 (\"Nuestra Se\u00f1ora de los Milagros\").\nIl territorio si estende su 4.984\u00a0km\u00b2 ed \u00e8 suddiviso in 22 parrocchie.\nStoria.\nLa prelatura territoriale di Caacup\u00e9 fu eretta il 2 agosto 1960 con la bolla \"Qui aeque ac Sanctus Petrus\" di papa Giovanni XXIII, ricavandone il territorio dall'arcidiocesi di Asunci\u00f3n e dalle diocesi di Concepci\u00f3n en Paraguay e Villarrica (oggi diocesi di Villarrica del Esp\u00edritu Santo).\nIl 29 marzo 1967 la prelatura territoriale \u00e8 stata elevata a diocesi con la bolla \"Rerum catholicarum\" di papa Paolo VI.\nLa diocesi ha ricevuto in due occasioni la visita pastorale dei papi: Giovanni Paolo II nel 1988 e Francesco nel 2015.\nCronotassi dei vescovi.\nSi omettono i periodi di sede vacante non superiori ai 2 anni o non storicamente accertati.\nStatistiche.\nLa diocesi nel 2019 su una popolazione di 303.242 persone contava 293.700 battezzati, corrispondenti al 96,9% del totale."}
{"id": "500842", "revid": "92723", "url": "https://it.wikipedia.org/wiki?curid=500842", "title": "Diocesi di Cassano all'Jonio", "text": "La diocesi di Cassano all'Jonio (in latino: \"Dioecesis Cassanensis\") \u00e8 una sede della Chiesa cattolica in Italia suffraganea dell'arcidiocesi di Cosenza-Bisignano, appartenente alla regione ecclesiastica Calabria. Nel 2019 contava 102.670 battezzati su 107.323 abitanti. \u00c8 retta dal vescovo Francesco Savino.\nIl patrono della diocesi \u00e8 san Biagio, vescovo di Sebaste e martire, commemorato il 3 febbraio.\nTerritorio.\nLa diocesi comprende 22 comuni della provincia di Cosenza: Albidona, Alessandria del Carretto, Altomonte, Amendolara, Canna, Cassano all'Ionio, Castrovillari, Cerchiara di Calabria, Francavilla Marittima, Laino Borgo, Laino Castello, Montegiordano, Morano Calabro, Mormanno, Nocara, Oriolo, Rocca Imperiale, Roseto Capo Spulico, San Lorenzo Bellizzi, Saracena, Trebisacce, Villapiana.\nConfina a nord con la regione ecclesiastica Basilicata, a sud-ovest con la diocesi di San Marco Argentano-Scalea, a sud con l'eparchia di Lungro e l'arcidiocesi di Rossano-Cariati.\nSede vescovile \u00e8 la citt\u00e0 di Cassano all'Ionio, dove si trova la basilica cattedrale della Nativit\u00e0 della Beata Vergine Maria. A Castrovillari sorge la basilica di San Giuliano. Sono cinque i santuari riconosciuti della diocesi: Santa Maria della Catena a Cassano, Santa Maria del Castello a Castrovillari (elevato alla dignit\u00e0 di basilica minore nel 2022), Santa Maria delle Armi a Cerchiara di Calabria, Madonna dello Spasimo o delle Cappelle a Laino Borgo e la Madonna della Nova a Rocca Imperiale.\nIl territorio si estende su 1.311\u00a0km\u00b2 ed \u00e8 suddiviso in 52 parrocchie, raggruppate in 3 vicariati foranei: Cassano, Castrovillari e Alto Ionio.\nStoria.\nIncerte sono le origini della diocesi di Cassano. Secondo alcuni autori, il primo documento attestante la sede episcopale potrebbe risalire al pontificato di papa Ilario (461-468): tra i sottoscrittori degli atti del sinodo celebrato nel 465 a Roma nella basilica di Santa Maria Maggiore compare, infatti, un \"Caprarius\" (o \"Capsarius\"), \"episcopus Cassanensis\". Altri storici tuttavia ritengono che Caprario non fu vescovo \"Cassanensis\", ma \"Cassitanus\", ossia di Cassino, nel Lazio meridionale.\nLa diocesi sarebbe stata eretta nella seconda met\u00e0 del IX secolo quando gli eserciti bizantini strapparono la valle del Crati ai Longobardi. Essa tuttavia non compare nella \"Notitia Episcopatuum\" composta ad opera dall'imperatore bizantino Leone VI (886-912) e databile all'inizio del X secolo, ma solo nelle versioni successive redatte nello stesso secolo, in cui la diocesi appare tra le suffraganee dell'arcidiocesi di Reggio; \u00abal momento della sua fondazione, assorb\u00ec certamente, anche se si ignora in che misura, una porzione di territorio dell'antica diocesi di Thurio e interamente quello di Blanda dopo la sua distruzione o abbandono\u00bb.\nPrimo vescovo conosciuto potrebbe essere Davide, attorno alla met\u00e0 del X secolo, menzionato nella vita di Gregorio Abate. Dopo Davide occorre andare alla met\u00e0 del secolo successivo per trovare un altro vescovo: nel 1059 un anonimo vescovo bizantino di Cassano, insieme al \"praesopus\" di Gerace, tentando di opporsi all'espansione dei Normanni nell'Italia meridionale, guid\u00f2 un assalto alla fortezza di San Martino, nella valle delle Saline, subendo una cocente sconfitta.\nDopo la conquista bizantina, la diocesi assunse il rito e la liturgia greca. \u00abNonostante fosse inserita in una zona contesa da bizantini e longobardi e dunque sottoposta a influenze greche e latine, si presentava marcatamente bizantina\u00bb. Fu infatti una delle culle del monachesimo greco in Calabria, grazie alla sua importante presenza nel Mercurion dove vissero o studiarono, presso i monasteri locali, un gran numero di personalit\u00e0 che saranno venerate come santi dalla chiesa, tra cui san Fantino il giovane, san Nicodemo da Cir\u00f2, san Zaccaria del Mercurion, san Saba del Mercurion, san Luca di Demenna, san Macario Abate e, probabilmente il pi\u00f9 importante, san Nilo da Rossano.\nNel corso del medioevo la Chiesa di Cassano and\u00f2 soggetta ad alterne vicende, passando con estrema rapidit\u00e0 dalla dipendenza dall'arcidiocesi di Reggio all'immediata soggezione alla Santa Sede.\nDopo la conquista normanna, con una bolla del 24 marzo 1058 papa Stefano IX la dichiar\u00f2, insieme alle altre diocesi della valle del Crati (Cosenza, Malvito, Bisignano e Martirano), suffraganea di Salerno. Essendo Reggio stata conquistata dai Normanni (1060) ed essendo tornata al rito latino, il metropolita reggino reclam\u00f2 la soggezione di Cassano; papa Pasquale II, per\u00f2, la dichiar\u00f2 immediatamente soggetta alla Santa Sede, privilegio confermato da Callisto II. Torn\u00f2 a dipendere dalla Chiesa di Reggio probabilmente per volere di papa Eugenio III (1145-1153), ma non esistono documenti; figura, comunque, tra le diocesi suffraganee di Reggio in un atto di papa Alessandro III del 19 novembre 1165.\nCassano figura di nuovo immediatamente soggetta alla Santa Sede in una bolla di Bonifacio VIII del 1303, ma pochi anni dopo papa Giovanni XXII in una bolla del 24 ottobre 1334, riferendosi all'elezione di un vescovo di Cassano, sottolinea che questa \u00e8 stata confermata dal metropolita di Reggio. Venne restituita all'immediata soggezione il 5 dicembre 1454, per volere di papa Niccol\u00f2 V, ma papa Pio II con la bolla \"Disponente Domino\" del 21 gennaio 1459 torn\u00f2 ad affidare Cassano alla giurisdizione dell'arcivescovo di Reggio. Tuttavia verso la fine del XVI secolo Cassano ritorn\u00f2 ad essere immediatamente soggetta alla Santa Sede.\nDopo l'anonimo vescovo greco del 1059, \u00e8 noto Sassone, primo vescovo di rito latino, il quale ottenne da papa Urbano II il titolo di barone, esteso ai suoi successori; durante il suo episcopato convissero pacificamente il clero di rito latino, imposto dai Normanni, con quelli di rito greco, che tuttavia progressivamente scomparirono. A partire dal XIV secolo i vescovi eletti di Cassano dovettero pagare alla Camera apostolica una ingente somma di denaro; questo favor\u00ec la nomina di nobili o di parenti degli alti prelati. Nella prima met\u00e0 del XVI secolo la diocesi di Cassano venne data in commenda o amministrazione ad alcuni cardinali di Curia, ai quali Clemente VII e Paolo III concessero il privilegio dell'esenzione personale. L'istituzione della commenda e l'assenteismo dei vescovi, favorirono il depauperamento dei beni della mensa vescovile a tutto vantaggio dei baroni e dei potenti locali.\nNel territorio diocesano \u00e8 documentata la presenza di due etnie, quella ebraica e quella albanese. La presenza ebraica, gi\u00e0 attestata nel XIII secolo e in seguito per tutto il XVII secolo, era incentrata soprattutto negli abitati di Castrovillari, Altomonte, Morano e Scalea. Gli albanesi giunsero in diocesi nel XV secolo dove furono loro concessi i casali di Acquaformosa, Civita, Firmo, Frascineto, Porcile, Lungro, Plataci e San Basile; dopo un periodo di pacifica convivenza, a partire dal 1490 \u00abi rapporti cominciarono a inasprirsi fino a toccare il culmine nel periodo successivo al concilio di Trento, quando gli albanesi subirono soprusi e violenze psicologiche attraverso drastiche misure repressive adottate dai vescovi\u00bb.\nDalla seconda met\u00e0 del XVI secolo i vescovi ripresero a risiedere in diocesi e attuarono progressivamente i decreti del concilio tridentino: Giovan Battista Serbelloni (1561-1579) indisse il primo sinodo diocesano; Tiberio Carafa (1579-1588) fond\u00f2 il seminario e celebr\u00f2 il secondo sinodo; Owen Lewis (1589-1595) effettu\u00f2 la prima visita pastorale della diocesi e fond\u00f2 diverse confraternite di laici; Gennaro Fortunato (1729-1751) impost\u00f2 una pastorale di rinnovamento dello spirito religioso, attraverso l'operato di sant'Angelo d'Acri e del beato Mariano Arciero, e cur\u00f2 la catechesi attraverso particolari disposizioni emanate con editto nel 1744.\nCon la bolla \"De utiliori\" di papa Pio VII del 27 giugno 1818, con la quale venivano riformate le giurisdizioni ecclesiastiche del regno di Napoli, la sede di Cassano fu assoggettata alla provincia ecclesiastica dell'arcidiocesi di Reggio.\nTra Ottocento e Novecento il territorio diocesano \u00e8 stato sostanzialmente modificato e ridotto:\nIl 30 gennaio 2001 con la bolla \"Maiori Christifidelium\" papa Giovanni Paolo II ha elevato alla dignit\u00e0 di sede arcivescovile e metropolitana l'arcidiocesi di Cosenza-Bisignano e la diocesi di Cassano all'Ionio \u00e8 entrata a far parte di questa nuova provincia ecclesiastica.\nIl 21 giugno 2014 la diocesi ha ricevuto la visita pastorale di papa Francesco.\nCronotassi dei vescovi.\nSi omettono i periodi di sede vacante non superiori ai 2 anni o non storicamente accertati.\nStatistiche.\nLa diocesi nel 2019 su una popolazione di 107.323 persone contava 102.670 battezzati, corrispondenti al 95,7% del totale."}
{"id": "500843", "revid": "121658", "url": "https://it.wikipedia.org/wiki?curid=500843", "title": "Lexicon technicum", "text": "Lexicon technicum, or an universal English Dictionary of Arts and Sciences fu sotto certi aspetti il primo lavoro enciclopedico in lingua inglese ordinato alfabeticamente, sebbene si debba considerare pi\u00f9 propriamente un dizionario enciclopedico. Fu opera di un chierico londinese, John Harris. La prima edizione apparve nel 1704.\nInnovazione.\nLa novit\u00e0 del Lexicon technicum \u00e8 che l'autore si prefigge lo scopo di spiegare non soltanto i termini utilizzati nelle arti e nelle scienze, ma le arti e le scienze medesime.\nL'enfasi di questo lavoro fu posta sulle scienze in un ambito pi\u00f9 adatto ad un dizionario enciclopedico che ad una vera enciclopedia; lo stesso autore lo considerava un dizionario. Esso \u00e8 anche uno dei primi dizionari tecnici in qualsiasi lingua. Il secondo volume della seconda edizione contiene l'unico lavoro di chimica che Isaac Newton abbia mai pubblicato.\nPubblicazioni.\nIl primo volume fu pubblicato a Londra, nel 1704, \"in folio\" e conteneva 1220 pagine e 4 illustrazioni a piena pagina; molti diagrammi e figure apparivano nel testo. Come per molte delle prime enciclopedie inglesi, le pagine non erano numerate. Harris diede appena dei dettagli tecnici su storia, geografia e cronologia; in logica, metafisica, etica, grammatica e retorica spieg\u00f2 appena i termini usati nei relativi ambiti. Molto pi\u00f9 approfondito fu il lavoro in matematica e anatomia, in botanica e nel campo legale. In astronomia ammise di aver compiuto inesattezze a causa della mancata assistenza dell'astronomo John Flamsteed. Per descrivere in gran dettaglio le parti di una nave si rec\u00f2 personalmente a bordo per ispezionarle.\nLa seconda edizione, in due volumi, fu pubblicata tra il 1708 e il 1710. Il primo volume era una ristampa del della precedente edizione, mentre il volume del 1710, di 1419 pagine pi\u00f9 quattro illustrazioni a piena pagina, conteneva soprattutto tavole matematiche ed astronomiche, in quanto era inteso come una piccola biblioteca matematica. \u00c8 presente anche il trattatello di Newton sugli acidi. Il volume contiene una lista di libri di riferimento e gli indici delle voci presenti in entrambi i volumi, che spaziano dalla legge (1700 voci) alla chirurgia, all'anatomia, alla geometria, allo stare in salute, alla botanica e alla musica. Le parti di matematica e fisica erano considerate ben fatte e contribuirono alla popolarit\u00e0 di questo dizionario, la cui quinta edizione risale al 1736.\nUn supplemento, che non includeva alcun nuovo campo, apparve nel 1744 a Londra. Era inteso come risposta al lavoro di Ephraim Chambers, ma non fu ben ricevuto in quanto considerato una speculazione dei librai."}
{"id": "500844", "revid": "1123126", "url": "https://it.wikipedia.org/wiki?curid=500844", "title": "Diocesi di Cabimas", "text": "La diocesi di Cabimas (in latino: \"Dioecesis Cabimensis\") \u00e8 una sede della Chiesa cattolica in Venezuela suffraganea dell'arcidiocesi di Maracaibo. Nel 2019 contava 897.775 battezzati su 1.031.800 abitanti. \u00c8 retta dal vescovo \u00c1ngel Francisco Caraballo Ferm\u00edn.\nTerritorio.\nLa diocesi comprende parte dello stato venezuelano di Zulia.\nSede vescovile \u00e8 la citt\u00e0 di Cabimas, dove si trova la cattedrale di Nostra Signora del Rosario.\nIl territorio \u00e8 suddiviso in 42 parrocchie.\nStoria.\nLa diocesi \u00e8 stata eretta il 23 luglio 1965 con la bolla \"Christianae familiae\" di papa Paolo VI, ricavandone il territorio dalla diocesi di Maracaibo (oggi arcidiocesi).\nOriginariamente suffraganea dell'arcidiocesi di M\u00e9rida, il 30 aprile 1966 \u00e8 entrata a far parte della provincia ecclesiastica dell'arcidiocesi di Maracaibo.\nIl 7 luglio 1994 ha ceduto una porzione del suo territorio a vantaggio dell'erezione della diocesi di El Vig\u00eda-San Carlos del Zulia.\nCronotassi dei vescovi.\nSi omettono i periodi di sede vacante non superiori ai 2 anni o non storicamente accertati.\nStatistiche.\nLa diocesi nel 2019 su una popolazione di 1.031.800 persone contava 897.775 battezzati, corrispondenti all'87,0% del totale."}
{"id": "500845", "revid": "322321", "url": "https://it.wikipedia.org/wiki?curid=500845", "title": "Diocesi di Ca\u00e7ador", "text": "La diocesi di Ca\u00e7ador (in latino: \"Dioecesis Captatoropolitana\") \u00e8 una sede della Chiesa cattolica in Brasile suffraganea dell'arcidiocesi di Florian\u00f3polis appartenente alla regione ecclesiastica Sul 4. Nel 2019 contava 297.133 battezzati su 402.486 abitanti. \u00c8 retta dal vescovo Cleocir Bonetti.\nTerritorio.\nLa diocesi comprende 23 comuni dello stato brasiliano di Santa Catarina: Ca\u00e7ador, Arroio Trinta, Bela Vista do Toldo, Calmon, Canoinhas, Fraiburgo, Iomer\u00ea, Irine\u00f3polis, Macieira, Major Vieira, Matos Costa, Monte Castelo, Lebon R\u00e9gis, Papanduva, Pinheiro Preto, Porto Uni\u00e3o, Rio das Antas, Salto Veloso, Santa Cec\u00edlia, Timb\u00f3 Grande, Tr\u00eas Barras, Treze T\u00edlias e Videira.\nSede vescovile \u00e8 la citt\u00e0 di Ca\u00e7ador, dove si trova la cattedrale di San Francesco d'Assisi.\nIl territorio si estende su una superficie di 12.150\u00a0km\u00b2 ed \u00e8 suddiviso in 25 parrocchie.\nStoria.\nLa diocesi \u00e8 stata eretta il 23 novembre 1968 con la bolla \"Ut suorum fidelium\" di papa Paolo VI, ricavandone il territorio dalla diocesi di Lages.\nIl 12 giugno 1975 ha ceduto una porzione del suo territorio a vantaggio dell'erezione della diocesi di Joa\u00e7aba.\nCronotassi dei vescovi.\nSi omettono i periodi di sede vacante non superiori ai 2 anni o non storicamente accertati.\nStatistiche.\nLa diocesi nel 2019 su una popolazione di 402.486 persone contava 297.133 battezzati, corrispondenti al 73,8% del totale."}
{"id": "500847", "revid": "267975", "url": "https://it.wikipedia.org/wiki?curid=500847", "title": "Diocesi di Cadice e Ceuta", "text": "La diocesi di Cadice e Ceuta (in latino: \"Dioecesis Gadicensis o Gaditana et Septensis\") \u00e8 una sede della Chiesa cattolica in Spagna suffraganea dell'arcidiocesi di Siviglia. Nel 2019 contava 726.800 battezzati su 797.800 abitanti. \u00c8 retta dal vescovo Rafael Zornoza Boy.\nTerritorio.\nLa diocesi comprende la parte meridionale della provincia di Cadice e l'exclave spagnola di Ceuta. Fanno parte della diocesi i seguenti comuni: Alcal\u00e1 de los Gazules, Algeciras, Barbate, Los Barrios, Benalup-Casas Viejas, Cadice, Castellar de la Frontera, Ceuta, Chiclana de la Frontera, Conil de la Frontera, Jimena de la Frontera, La L\u00ednea de la Concepci\u00f3n, Medina-Sidonia, Paterna de Rivera, Puerto Real, San Fernando, San Roque, Tarifa e Vejer de la Frontera. \nSede vescovile \u00e8 la citt\u00e0 di Cadice, dove si trova la cattedrale della Santa Croce. All'Assunzione di Maria Vergine \u00e8 dedicata la cattedrale di Ceuta.\nIl territorio si estende su 3.764\u00a0km\u00b2 ed \u00e8 suddiviso in 115 parrocchie; otto di queste si trovano nell'exclave di Ceuta.\nStoria.\nDiocesi di Ceuta.\nDopo la conquista di Ceuta da parte dei portoghesi nel 1415, la prima preoccupazione del re Giovanni II fu di istituirvi una diocesi. Con la bolla \"Romanus Pontifex\" del 4 aprile 1417, papa Martino V incaric\u00f2 gli arcivescovi di Braga e di Lisbona di esaminare la situazione e li autorizz\u00f2 a procedere eventualmente all'erezione della diocesi, cosa che essi fecero. Quattro anni dopo Martino V conferm\u00f2 la nomina del primo vescovo, Aymaro di Aurillac, gi\u00e0 vescovo del Marocco.\nOriginariamente la nuova diocesi era suffraganea dell'arcidiocesi di Lisbona, ad eccezione del periodo 1540-1570 quando fu sottomessa all'arcidiocesi di \u00c9vora. La sua giurisdizione territoriale vari\u00f2 diverse volte nel tempo. All'inizio sembra avesse competenza su tutto il regno di Fez, ma probabilmente fu solo una giurisdizione teorica. A partire dal 1444 alcuni territori della penisola iberica furono aggregati alla diocesi di Ceuta; dal 1513 i vescovi posero la loro residenza a Olivenza, nel sud-est del Portogallo, fino a quando, nel 1570, la regione di Olivenza fu annessa alla nuova diocesi di Elvas. Da questo momento, la diocesi di Ceuta fu ridotta al suo solo territorio africano.\nPer questo motivo il 9 giugno 1570 papa Pio V decise di unire la diocesi di Ceuta con quella di Tangeri. Con il trattato del 16 febbraio 1668 il territorio di Ceuta fu incorporato in via definitiva al regno spagnolo, ponendo cos\u00ec fine alla dominazione portoghese. Questo determin\u00f2 la fine dell'unione con Tangeri, decisa il 16 dicembre 1675, quando Roma ristabil\u00ec la diocesi di Ceuta, cui furono uniti i territori della diocesi di Tangeri, che venne soppressa. Contestualmente la sede di Ceuta entr\u00f2 a far parte della provincia ecclesiastica dell'arcidiocesi di Siviglia.\nIl 4 settembre 1420 fu consacrata la cattedrale diocesana, ricavata dalla precedente moschea. Questa chiesa, che secondo testimonianze del Quattrocento era ricca di 180 colonne di marmo di diversi colori, cadde in rovina e fu sostituita da una nuova cattedrale, costruita tra il 1685 ed il 1731.\nIn seguito al concordato fra Santa Sede e governo spagnolo del 1851, confermato dalla bolla \"Ad vicariam\" di papa Pio IX del 5 settembre 1851, la diocesi di Ceuta fu unita alla diocesi di Cadice, mantenendo le proprie strutture amministrative ed il capitolo della cattedrale. In realt\u00e0 nessuna bolla ha mai sancito canonicamente l'unione.\nInizialmente i vescovi di Cadice si rifiutarono di prendersi carico anche della diocesi africana, che fu affidata perci\u00f2 a dei vicari capitolari. Nel 1876 un primo accordo permise la nomina di amministratori apostolici residenti con carattere episcopale e con un titolo \"in partibus infidelium\". Nel 1879 i vescovi di Cadice accettarono l'incarico di amministratori apostolici di Ceuta.\nIl 14 aprile 1908 la prefettura apostolica del Marocco, eretta nel 1630 sui resti dell'antica sede di Tangeri, fu elevata a vicariato apostolico e di fatto cess\u00f2 la giurisdizione dei vescovi di Ceuta sul suo territorio.\nDiocesi di Cadice.\nLe origini del cristianesimo nel territorio dell'odierna diocesi si fa risalire, con tutte le dovute cautele, a sant'Isicio (o Hiscio), uno dei sette \"viri apostolici\" che secondo la tradizione portarono il vangelo nella Hispania romana. Isicio sarebbe stato il fondatore della sede episcopale di Carteya, nei pressi di Algeciras, sede che, a causa delle persecuzioni, sarebbe stata trasferita nell'entroterra ad Asidonia o Assidona, l'odierna Medina-Sidonia. Di questa diocesi si conoscono nomi di alcuni vescovi non solo in epoca visigotica, ma anche durante la dominazione araba, fino al 1145.\nDopo la riconquista della citt\u00e0 ad opera di Alfonso X, il 21 agosto 1263 fu eretta la diocesi di Cadice con la bolla \"Excelsum fecit\" di papa Urbano IV, che vi trasfer\u00ec l'antico titolo vescovile di Asidonia. Il fiume Guadalete divenne lo storico confine settentrionale che separ\u00f2 la nuova diocesi dal territorio dell'arcidiocesi di Siviglia, di cui divenne suffraganea.\nLa prematura morte di Urbano IV imped\u00ec la realizzazione di questa fondazione, che tuttavia fu confermata dal successore papa Clemente IV con due bolle: la prima, scritta il 2 febbraio 1266, con la quale il pontefice incaricava il vescovo di Avila Domingo Su\u00e1rez di procedere all'esecuzione della bolla del suo predecessore e di erigere la diocesi di Cadice;; la seconda, scritta il 25 maggio 1267, con la quale Clemente IV incarica alcuni vescovi spagnoli di procedere alla consacrazione del vescovo eletto, il francescano Juan Mart\u00ednez. Prima cattedrale della diocesi divenne la chiesa di Santa Croce.\nNel 1344 Alfonso XI strapp\u00f2 agli Arabi anche la citt\u00e0 di Algeciras, che divenne la sede di una nuova diocesi, eretta il 30 aprile di quell'anno in forza della bolla \"Gaudemus et exultamus\" di papa Clemente VI, e unita \"in persona episcopi\" a quella di Cadice. La moschea di Algeciras fu trasformata in cattedrale, con il nome di Santa Maria della Palma; fu distrutta dagli arabi, assieme a tutta la citt\u00e0, nel 1379. I vescovi di Cadice portarono il doppio titolo fino al 1851, quando la diocesi di Algeciras venne soppressa dal concordato.\nIl 2 novembre 1589 il vescovo Antonio Zapata Cisneros istitu\u00ec a Cadice il seminario diocesano, dedicato a san Bartolomeo.\nIl Settecento fu un secolo di grande sviluppo religioso ed ecclesiastico per la citt\u00e0 episcopale e della diocesi. Nel 1722 il vescovo Lorenzo Armengual de la Mota diede inizio ai lavori di costruzione per la nuova cattedrale, che sar\u00e0 completata nel 1832 e aperta al culto nel 1838. Nel 1749 e nel 1768 per impulso del vescovo Tom\u00e1s del Valle furono istituiti rispettivamente l'ospedale delle Donne e l'ospedale di San Giovanni. Numerosi furono gli istituti religiosi che aprirono le loro residenza a Cadice con la costruzione di numerose chiese.\nNell'Ottocento, anche la diocesi di Cadice sub\u00ec un periodo di crisi e di decadenza, legato in maggior parte alla caduta dell'antico regime e all'instaurarsi di un regime liberale e per lo pi\u00f9 anticlericale. Nel 1873 il sindaco anarchico Ferm\u00edn Salvochea fece chiudere alcune chiese di Cadice.\nAll'inizio del XX secolo il vescovo Jos\u00e9 Mar\u00eda Ranc\u00e9s y Villanueva seppe dare alla diocesi un forte e moderno orientamento pastorale, puntando sulla predicazione, sulla diffusione della stampa cattolica e sull'azione sociale.\nDurante la Seconda repubblica (1931) e la guerra civile (1936) molte chiese furono saccheggiate e incendiate.\nA partire dal 1933 nelle fonti vaticane la diocesi appare con il nome attuale. \nNel 1980 cedette una piccola porzione di territorio a vantaggio dell'erezione della diocesi di Asidonia-Jerez.\nCronotassi dei vescovi.\nSi omettono i periodi di sede vacante non superiori ai 2 anni o non storicamente accertati.\nVescovi di Cadice.\nDal 1344 al 1851 i vescovi portarono il titolo di \"vescovi di Cadice e Algeciras\".\nStatistiche.\nLa diocesi nel 2019 su una popolazione di 797.800 persone contava 726.800 battezzati, corrispondenti al 91,1% del totale."}
{"id": "500848", "revid": "1086375", "url": "https://it.wikipedia.org/wiki?curid=500848", "title": "Arcidiocesi di Cape Coast", "text": "Larcidiocesi di Cape Coast (in latino: \"Archidioecesis a Litore Aureo\") \u00e8 una sede metropolitana della Chiesa cattolica in Ghana. Nel 2019 contava 380.029 battezzati su 2.118.875 abitanti. \u00c8 retta dall'arcivescovo Gabriel Charles Palmer-Buckle.\nTerritorio.\nL'arcidiocesi comprende la Regione Centrale del Ghana.\nSede arcivescovile \u00e8 la citt\u00e0 di Cape Coast, dove si trova la cattedrale di San Francesco di Sales.\nIl territorio \u00e8 suddiviso in 55 parrocchie.\nStoria.\nLa prefettura apostolica della Costa d'Oro fu eretta il 27 settembre 1879, ricavandone il territorio dal vicariato apostolico delle Due Guinee (odierna arcidiocesi di Libreville).\nIl 28 giugno 1895 cedette una porzione del suo territorio a vantaggio dell'erezione della prefettura apostolica della Costa d'Avorio (oggi arcidiocesi di Abidjan).\nIl 25 maggio 1901 la prefettura apostolica \u00e8 stata elevata a vicariato apostolico con il breve \"Romanorum Pontificum\" di papa Leone XIII.\nIl 15 marzo 1923, il 2 febbraio 1932 e il 2 dicembre 1943 cedette porzioni del suo territorio a vantaggio dell'erezione rispettivamente dei vicariati apostolici del Volta inferiore (oggi diocesi di Keta-Akatsi) e di Kumasi (oggi arcidiocesi) e della prefettura apostolica di Accra (oggi arcidiocesi).\nIl 18 aprile 1950 per effetto della bolla \"Laeto accepimus\" di papa Pio XII il vicariato apostolico \u00e8 stato elevato ad arcidiocesi metropolitana e ha assunto il nome attuale.\nIl 20 novembre 1969 ha ceduto un'altra porzione di territorio a vantaggio dell'erezione della diocesi di Sekondi-Takoradi.\nCronotassi dei vescovi.\nSi omettono i periodi di sede vacante non superiori ai 2 anni o non storicamente accertati.\nStatistiche.\nL'arcidiocesi nel 2019 su una popolazione di 2.118.875 persone contava 380.029 battezzati, corrispondenti al 17,9% del totale."}
{"id": "500849", "revid": "110157", "url": "https://it.wikipedia.org/wiki?curid=500849", "title": "Diocesi di Cachoeiro de Itapemirim", "text": "La diocesi di Cachoeiro de Itapemirim (in latino: \"Dioecesis Cacho\u00ebirensis de Itapemirim\") \u00e8 una sede della Chiesa cattolica in Brasile suffraganea dell'arcidiocesi di Vit\u00f3ria appartenente alla regione ecclesiastica Leste 2. Nel 2019 contava 431.785 battezzati su 721.940 abitanti. \u00c8 retta dall'arcivescovo (titolo personale) Luiz Fernando Lisboa, C.P.\nTerritorio.\nLa diocesi comprende 27 comuni nella parte meridionale dello stato brasiliano di Esp\u00edrito Santo: Cachoeiro de Itapemirim, Alegre, Apiac\u00e1, At\u00edlio Viv\u00e1cqua, Bom Jesus do Norte, Castelo, Concei\u00e7\u00e3o do Castelo, Divino de S\u00e3o Louren\u00e7o, Dores do Rio Preto, Gua\u00e7u\u00ed, Ibatiba, Ibitirama, Iconha, Irupi, Itapemirim, I\u00fana, Jer\u00f4nimo Monteiro, Marata\u00edzes, Mimoso do Sul, Muniz Freire, Muqui, Pi\u00fama, Presidente Kennedy, Rio Novo do Sul, S\u00e3o Jos\u00e9 do Cal\u00e7ado, Vargem Alta e Venda Nova do Imigrante.\nSede vescovile \u00e8 la citt\u00e0 di Cachoeiro de Itapemirim, dove si trova la cattedrale di San Pietro apostolo.\nIl territorio si estende su 10.073\u00a0km\u00b2 ed \u00e8 suddiviso in 43 parrocchie, raggruppate in 8 regioni pastorali.\nStoria.\nLa diocesi \u00e8 stata eretta il 16 febbraio 1958 con la bolla \"Cum territorium\" di papa Pio XII, ricavandone il territorio dalla diocesi di Esp\u00edrito Santo, che contestualmente \u00e8 stata elevata al rango di arcidiocesi metropolitana con il nome di arcidiocesi di Vit\u00f3ria.\nCronotassi dei vescovi.\nSi omettono i periodi di sede vacante non superiori ai 2 anni o non storicamente accertati.\nStatistiche.\nLa diocesi nel 2019 su una popolazione di 721.940 persone contava 431.785 battezzati, corrispondenti al 59,8% del totale."}
{"id": "500850", "revid": "767487", "url": "https://it.wikipedia.org/wiki?curid=500850", "title": "Arcidiocesi di Cagayan de Oro", "text": "Larcidiocesi di Cagayan de Oro () \u00e8 una sede metropolitana della Chiesa cattolica nelle Filippine. Nel 2019 contava 1.128.800 battezzati su 1.505.820 abitanti. \u00c8 retta dall'arcivescovo Jos\u00e9 Araneta Cabantan.\nTerritorio.\nL'arcidiocesi comprende le province filippine di Misamis Oriental e Camiguin, nonch\u00e9 la municipalit\u00e0 di Malitbog nella provincia di Bukidnon.\nSede arcivescovile \u00e8 la citt\u00e0 di Cagayan de Oro, dove si trova la cattedrale di Sant'Agostino.\nIl territorio si estende su 3.799\u00a0km\u00b2 ed \u00e8 suddiviso in 68 parrocchie.\nProvincia ecclesiastica.\nLa provincia ecclesiastica di Cagayan de Oro, istituita nel 1951, comprende le seguenti suffragaee:\nLa provincia ecclesiastica si estende sulle province civili filippine di Misamis Oriental, Camiguin, Surigao del Norte, Surigao del Sur, Agusan del Norte, Agusan del Sur e Bukidnon nell'isola di Mindanao.\nStoria.\nLa diocesi di Cagayan de Oro fu eretta il 20 gennaio 1933 con la bolla \"Ad maius religionis\" di papa Pio XI, ricavandone il territorio dalla diocesi di Zamboanga (oggi arcidiocesi).\nOriginariamente suffraganea dell'arcidiocesi di Manila, il 28 aprile 1934 entr\u00f2 a far parte della provincia ecclesiastica dell'arcidiocesi di Cebu.\nIl 3 giugno 1939 e il 27 gennaio 1951 cedette porzioni del suo territorio a vantaggio dell'erezione rispettivamente della diocesi di Surigao e della prelatura territoriale di Ozamiz (oggi arcidiocesi).\nIl 29 giugno 1951 la diocesi \u00e8 stata elevata al rango di arcidiocesi metropolitana con la bolla \"Quo in Philippina\" di papa Pio XII.\nIl primo vescovo e arcivescovo di Cagayan de Oro, James Thomas Gibbons Hayes, istitu\u00ec l\"Ateneo de Cagayan\", oggi \"Xavier University\". Nel 1955 istitu\u00ec anche il seminario arcivescovile, dedicato a san Giuseppe.\nIl 25 aprile 1969 ha ceduto un'altra porzione di territorio a vantaggio dell'erezione della prelatura territoriale di Malaybalay (oggi diocesi).\nCronotassi dei vescovi.\nSi omettono i periodi di sede vacante non superiori ai 2 anni o non storicamente accertati.\nStatistiche.\nL'arcidiocesi nel 2019 su una popolazione di 1.505.820 persone contava 1.128.800 battezzati, corrispondenti al 75,0% del totale."}
{"id": "500852", "revid": "1305772", "url": "https://it.wikipedia.org/wiki?curid=500852", "title": "Hardcore hip hop", "text": "L'hardcore hip hop (o hardcore rap) \u00e8 una forma di musica hip hop dal confronto e dall'aggressivit\u00e0 come temi delle liriche, di solito rappate su \"beat\" duri. Il termine pu\u00f2 riferirsi anche a generi correlati quali gangsta rap, horrorcore, rapcore, political hip hop, conscious hip hop e alternative hip hop.\nCrescita e popolarit\u00e0.\nLe origini dell'hardcore si possono far risalire all'East Coast hip hop alla fine degli anni 1980, quando artisti come Schoolly D, Boogie Down Productions, Slick Rick, e Public Enemy iniziarono ad occuparsi di temi quali povert\u00e0, alcolismo, abuso di droga, crimine e rivalit\u00e0 tra bande.\nPer buona parte dell'inizio degli anni 1990, con la popolarit\u00e0 di artisti come Ice Cube, Ice-T, Cypress Hill, l'hardcore hip hop fu essenzialmente sinonimo di West Coast gangsta rap. Tuttavia, a met\u00e0 degli anni novanta, fu proprio l'hardcore hip hop a rivitalizzare l'East Coast hip hop, con album come \"Enta da Stage\" dei Black Moon, \"Dah Shinin\"' degli Smif-N-Wessun o \"The Infamous\" dei Mobb Deep per quanto riguarda la scena underground e \"Illmatic\" di Nas, \"Ready to Die\" di The Notorious B.I.G. e \"Enter the Wu-Tang (36 Chambers)\" del Wu-Tang Clan per quanto riguarda la scena mainstream. Questa nuova veste assunta dal genere era caratterizzata da beat minimali, campionamenti occasionali di urban jazz e fiati, haunting string e campionamenti di pianoforte.\nDurante gli ultimi anni novanta e l'inizio del decennio successivo, una variante commerciale dell'hardcore hip hop venne integrata nella cultura pop e divent\u00f2 di successo anche nel mainstream musicale, arrivando a vincere diversi dischi di platino grazie ad artisti come Bone Thugs-n-Harmony, The Notorious B.I.G. e Big Pun."}
{"id": "500853", "revid": "92723", "url": "https://it.wikipedia.org/wiki?curid=500853", "title": "Diocesi di Cachoeira do Sul", "text": "La diocesi di Cachoeira do Sul (in latino: \"Dioecesis Cacho\u00ebirensis Australis\") \u00e8 una sede della Chiesa cattolica in Brasile suffraganea dell'arcidiocesi di Santa Maria appartenente alla regione ecclesiastica Sul 3. Nel 2019 contava 177.350 battezzati su 240.800 abitanti. \u00c8 retta dal vescovo Edson Batista de Mello.\nTerritorio.\nLa diocesi comprende 12 comuni dello stato brasiliano del Rio Grande do Sul: Arroio do Tigre, Ibarama, Segredo, Sobradinho, Lagoa Bonita do Sul, Passa Sete, Agudo, Novo Cabrais, Cerro Branco, Cachoeira do Sul, Ca\u00e7apava do Sul e Santana da Boa Vista.\nSede vescovile \u00e8 la citt\u00e0 di Cachoeira do Sul, dove si trova la cattedrale dell'Immacolata Concezione.\nIl territorio si estende su una superficie di 10.730\u00a0km\u00b2 ed \u00e8 suddiviso in 13 parrocchie.\nStoria.\nLa diocesi \u00e8 stata eretta il 17 luglio 1991 con la bolla \"Brasilienses quidem\" di papa Giovanni Paolo II, ricavandone il territorio dalla diocesi di Santa Maria (oggi arcidiocesi).\nOriginariamente suffraganea dell'arcidiocesi di Porto Alegre, il 13 aprile 2011 \u00e8 entrata a far parte della provincia ecclesiastica dell'arcidiocesi di Santa Maria.\nCronotassi dei vescovi.\nSi omettono i periodi di sede vacante non superiori ai 2 anni o non storicamente accertati.\nStatistiche.\nLa diocesi nel 2019 su una popolazione di 240.800 persone contava 177.350 battezzati, corrispondenti al 73,7% del totale."}
{"id": "500854", "revid": "92723", "url": "https://it.wikipedia.org/wiki?curid=500854", "title": "Diocesi di Caetit\u00e9", "text": "La diocesi di Caetit\u00e9 (in latino: \"Dioecesis Ca\u00ebtitensis\") \u00e8 una sede della Chiesa cattolica in Brasile suffraganea dell'arcidiocesi di Vit\u00f3ria da Conquista appartenente alla regione ecclesiastica Nordeste 3. Nel 2019 contava 654.529 battezzati su 736.220 abitanti. \u00c8 retta dal vescovo Jos\u00e9 Roberto Silva Carvalho.\nTerritorio.\nLa diocesi comprende 35 comuni nella parte meridionale dello Stato brasiliano di Bahia: Caetit\u00e9, Aracatu, Boquira, Botupor\u00e3, Brumado, Cacul\u00e9, Candiba, Cara\u00edbas, Caturama, Conde\u00faba, Cordeiros, Guajeru, Guanambi, Ibiassuc\u00ea, Igapor\u00e3, Iui\u00fa, Jacaraci, Lagoa Real, Lic\u00ednio de Almeida, Maca\u00fabas, Maetinga, Malhada, Malhada de Pedras, Matina, Mortugaba, Palmas de Monte Alto, Pinda\u00ed, Pirip\u00e1, Presidente J\u00e2nio Quadros, Riacho de Santana, Rio do Ant\u00f4nio, Sebasti\u00e3o Laranjeiras, Tanque Novo, Tremedal e Urandi.\nSede vescovile \u00e8 la citt\u00e0 di Caetit\u00e9, dove si trova la cattedrale di Sant'Anna.\nIl territorio si estende su 41.980\u00a0km\u00b2 ed \u00e8 suddiviso in 38 parrocchie.\nStoria.\nLa diocesi \u00e8 stata eretta il 20 ottobre 1913 con la bolla \"Maius animarum bonum\" di papa Pio X, ricavandone il territorio dall'arcidiocesi di San Salvador di Bahia, di cui era originariamente suffraganea.\nIl 14 novembre 1959, il 22 luglio 1962 e il 27 febbraio 1967 ha ceduto porzioni del suo territorio a vantaggio dell'erezione rispettivamente delle Diocesi di Ruy Barbosa, di Bom Jesus da Lapa e di Livramento de Nossa Senhora.\nIl 16 gennaio 2002 \u00e8 entrata a far parte della provincia ecclesiastica dell'arcidiocesi di Vit\u00f3ria da Conquista.\nCronotassi dei vescovi.\nSi omettono i periodi di sede vacante non superiori ai 2 anni o non storicamente accertati.\nStatistiche.\nLa diocesi nel 2019 su una popolazione di 736.220 persone contava 654.529 battezzati, corrispondenti all'88,9% del totale."}
{"id": "500855", "revid": "92723", "url": "https://it.wikipedia.org/wiki?curid=500855", "title": "Prelatura territoriale di Cafayate", "text": "La prelatura territoriale di Cafayate (in latino: \"Praelatura Territorialis Cafayatensis\") \u00e8 una sede della Chiesa cattolica in Argentina suffraganea dell'arcidiocesi di Salta. Nel 2019 contava 69.250 battezzati su 76.600 abitanti. La sede \u00e8 vacante.\nTerritorio.\nLa diocesi comprende tre dipartimenti della provincia di Salta, Cafayate, Molinos e San Carlos, uno della provincia di Tucum\u00e1n, Taf\u00ed del Valle (eccetto la parrocchia di Taf\u00ed del Valle), e due della provincia di Catamarca, Antofagasta de la Sierra e Santa Mar\u00eda.\nSede prelatizia \u00e8 la citt\u00e0 di Cafayate, dove si trova la cattedrale di Nostra Signora del Rosario.\nIl territorio si estende su 50.000\u00a0km\u00b2 ed \u00e8 suddiviso in 8 parrocchie.\nStoria.\nLa prelatura territoriale \u00e8 stata eretta l'8 settembre 1969 con la bolla \"Praeclarissima exempla\" di papa Paolo VI, ricavandone il territorio dalle arcidiocesi di Salta e di Tucum\u00e1n e dalla diocesi di Catamarca.\nCronotassi dei vescovi.\nSi omettono i periodi di sede vacante non superiori ai 2 anni o non storicamente accertati.\nStatistiche.\nLa prelatura territoriale nel 2019 su una popolazione di 76.600 persone contava 69.250 battezzati, corrispondenti al 90,4% del totale."}
{"id": "500856", "revid": "713168", "url": "https://it.wikipedia.org/wiki?curid=500856", "title": "Arcidiocesi di Cagliari", "text": "Larcidiocesi di Cagliari (in latino: \"Archidioecesis Calaritana\") \u00e8 una sede metropolitana della Chiesa cattolica in Italia, appartenente alla regione ecclesiastica Sardegna. Nel 2019 contava 573.420 battezzati su 586.280 abitanti. \u00c8 retta dall'arcivescovo Giuseppe Baturi.\nTerritorio.\nIl territorio si estende su 4.041\u00a0km\u00b2 ed \u00e8 suddiviso in 130 parrocchie, appartenenti a 2 province della Sardegna.\nComprende:\nSede arcivescovile \u00e8 la citt\u00e0 di Cagliari, dove si trovano la cattedrale di Santa Maria e Santa Cecilia e il seminario arcivescovile. Sempre a Cagliari sorgono inoltre la basilica di San Saturnino, la basilica di Santa Croce e la basilica e santuario di Nostra Signora di Bonaria. A Quartu Sant'Elena si trova la basilica di Sant'Elena Imperatrice.\nCattedrale.\nCostruita nel corso del duecento venne elevata al rango di cattedrale nel 1258. Originariamente in stile romanico pisano, ha subito vari rifacimenti nel corso dei secoli.\nProvincia ecclesiastica.\nLa provincia ecclesiastica comprende le seguenti suffraganee:\nNel territorio della provincia ecclesiastica cagliaritana sono comprese cinque sedi titolari:\nStoria.\nLa diocesi di Cagliari ha origini antiche. Il primo vescovo ad avere una certa attendibilit\u00e0, almeno tradizionale, sarebbe sant'Avendrace, che ricopr\u00ec la cattedra dal 70 al 77 (o 87), quando mor\u00ec (presumibilmente il 13 settembre). Tale tradizione \u00e8 tutt'altro che certa, anche se il quartiere cagliaritano che porta il suo nome, nel quale sarebbe vissuto in eremitaggio, sembrerebbe convalidare la tradizione. Sul suo sepolcro sorse la chiesa di Sant'Avendrace, probabilmente gi\u00e0 nel 202, quando fu scoperto; edificio modificato durante il XVII secolo, presenta ancora l'ipogeo del I secolo. Il primo vescovo di Cagliari storicamente documentato fu Quintasio, attestato nel 314, quindi il famoso teologo san Lucifero (353-370 circa). I vescovi di Cagliari risultano avere il titolo di arcivescovi fin dal 484, quando \u00e8 documentato l'arcivescovo Lucifero II.\nIn epoca medioevale la sua giurisdizione si estendeva sui territori delle curatorie del Campidano, Colostrai, Decimomannu, Gippi, Nora e Nuraminis.\nIl titolo primaziale di Sardegna compare per la prima volta nella falsa corrispondenza di papa Vittore III con l'arcivescovo Giacomo (1075-1089). Nel 1189 papa Innocenzo II elev\u00f2 a suo legato l'arcivescovo di Pisa che dal momento prese il titolo di Primate di Sardegna e Corsica pur avendo ricevuto un incarico temporaneo. Fu poi vantato dagli arcivescovi di Cagliari a partire da Antonio (1409).\nDal 1420 la sua giurisdizione si estese sulla soppressa diocesi di Suelli, dal 1495 sulla diocesi di Galtell\u00ec, dal 1503 sulla diocesi di Dolia e dal 1506 sulla diocesi di Sulci.\nNei secoli successivi alcune diocesi ottennero nuovamente l'autonomia: nel 1824 una parte della diocesi di Suelli costitu\u00ec la diocesi di Ogliastra, divenuta oggi diocesi di Lanusei; la diocesi di Iglesias fu eretta nel 1763 su un territorio pi\u00f9 o meno ricalcante l'antica diocesi di Sulci; la diocesi di Galtell\u00ec fu ristabilita nel 1779 con sede a Nuoro.\nL'arcidiocesi di Cagliari \u00e8 stata visitata da papa Paolo VI il 24 aprile 1970 e il 19 e 20 ottobre 1985 da papa Giovanni Paolo II. Il 7 settembre 2008 ha fatto visita alla citt\u00e0 di Cagliari papa Benedetto XVI, nel centesimo anno in cui papa Pio X ha proclamato la Madonna di Bonaria patrona principale della Sardegna. Il 22 settembre 2013 \u00e8 stata meta di un pellegrinaggio di papa Francesco.\nCronotassi dei vescovi.\nSi omettono i periodi di sede vacante non superiori ai 2 anni o non storicamente accertati.\nDei vescovi fino a Lucifero II sono storicamente accertati solo Quintasio, Lucifero I e forse Avendrace del quale si conserva ancora la tradizione nel nome di un quartiere cittadino e che sarebbe stato preceduto nella cattedra cagliaritana dai vescovi Siridone, Bonifacio e Clemente.\nCapitoli canonicali.\nIl capitolo metropolitano, conformemente alla legge n\u00b0 3648 del 15 agosto 1867, \u00e8 composto da 12 canonici effettivi, canonici onorari (non pi\u00f9 della met\u00e0 degli effettivi) e 6 beneficiati.\nPapa Gregorio XV ha concesso ai canonici di indossare rocchetto e cappa violacea \"ad instar Canonicorum Basilicae Principis Apostolorum de Urbe\". I canonici cagliaritani sono stati insigniti della dignit\u00e0 di protonotari apostolici onorari \"durante munere\" da papa Pio VII, con breve apostolico del 23 febbraio 1803. Papa Pio X, con breve del 13 settembre 1907 ha promosso gli stessi canonici alla dignit\u00e0 di protonotari apostolici \"ad instar durante munere\". A seguito del motu proprio \"Pontificalis Domus\" di papa Paolo VI oggi sono semplicemente protonotari apostolici soprannumerari.\nPapa Leone XII, con breve del 22 novembre 1825, ha dato ai beneficiati \"facultatem claudendi mozzettam, qua hactenus usi sunt, illique globulos rubros (...) addendi\". Da allora nei giorni festivi indossano sulla cotta la mozzetta nera con filettatura, asole e bottoni color rubino. Essi costituiscono la comunit\u00e0 dei beneficiati.\nIl capitolo ha un'unica dignit\u00e0, che da tempo immemorabile ha il titolo di decano.\nNella citt\u00e0 di Cagliari sono presenti tre collegiate: Sant'Eulalia (che ha la precedenza subito dopo il capitolo metropolitano), nel quartiere Marina; Sant'Anna, nel quartiere Stampace; San Giacomo, nel quartiere Villanova. Attualmente i rispettivi capitoli sono privi di membri, eccetto il parroco presidente, unica dignit\u00e0.\nSanto patrono.\nAttualmente il patrono dell'arcidiocesi viene considerato sant'Efisio, martire del IV secolo profondamente venerato nella Sardegna meridionale e festeggiato grandemente nella Sagra di sant'Efisio del 1\u00ba maggio. I calendari liturgici anteriori al Concilio Vaticano II lo indicano per\u00f2 semplicemente come patrono della provincia ecclesiastica cagliaritana, riservando il patronato della diocesi e della citt\u00e0 di Cagliari a san Saturnino, il quale \u00e8 ora venerato solo come patrono cittadino.\nAttivit\u00e0 editoriale.\nL'arcidiocesi possiede dal 1958 un giornale ufficiale diocesano, che dal 2004 \u00e8 edito come \"Il Portico\", a cadenza settimanale. Dal 1993 trasmette Radio Kalaritana. Entrambe le redazioni si trovano nei locali del Seminario Arcivescovile.\nStatistiche.\nL'arcidiocesi nel 2019 su una popolazione di 586.280 persone contava 573.420 battezzati, corrispondenti al 97,8% del totale."}
{"id": "500858", "revid": "92723", "url": "https://it.wikipedia.org/wiki?curid=500858", "title": "Diocesi di Caguas", "text": "La diocesi di Caguas (in latino: \"Dioecesis Caguana\") \u00e8 una sede della Chiesa cattolica a Porto Rico suffraganea dell'arcidiocesi di San Juan. Nel 2019 contava 410.275 battezzati su 586.107 abitanti. \u00c8 retta dal vescovo Eusebio Ramos Morales.\nTerritorio.\nLa diocesi comprende la parte orientale e sud-orientale dell'isola di Porto Rico, con le isole di Culebra e Vieques.\nSede vescovile \u00e8 la citt\u00e0 di Caguas, dove si trova la cattedrale del Dolce Nome di Ges\u00f9.\nIl territorio \u00e8 suddiviso in 34 parrocchie.\nStoria.\nLa diocesi \u00e8 stata eretta il 4 novembre 1964 con la bolla \"Quod munus\" di papa Paolo VI, ricavandone il territorio dall'arcidiocesi di San Juan e dalla diocesi di Ponce.\nIl 12 novembre 1988, con la lettera apostolica \"Constat Christifideles\", papa Giovanni Paolo II ha confermato la Beata Maria Vergine, invocata con il titolo di Madre della Chiesa (\"Mater Ecclesiae\"), patrona della diocesi.\nL'11 marzo 2008 ha ceduto una porzione del suo territorio a vantaggio dell'erezione diocesi di Fajardo-Humacao.\nCronotassi dei vescovi.\nSi omettono i periodi di sede vacante non superiori ai 2 anni o non storicamente accertati.\nStatistiche.\nLa diocesi nel 2019 su una popolazione di 586.107 persone contava 410.275 battezzati, corrispondenti al 70,0% del totale."}
{"id": "500859", "revid": "110157", "url": "https://it.wikipedia.org/wiki?curid=500859", "title": "Diocesi di Cahors", "text": "La diocesi di Cahors (in latino: \"Dioecesis Cadurcensis\") \u00e8 una sede della Chiesa cattolica in Francia suffraganea dell'arcidiocesi di Tolosa. Nel 2019 contava 163.100 battezzati su 173.758 abitanti. \u00c8 retta dal vescovo Laurent Camiade.\nTerritorio.\nLa diocesi comprende il dipartimento francese del Lot.\nSede vescovile \u00e8 la citt\u00e0 di Cahors, dove si trova la cattedrale di Santo Stefano. In diocesi si trova anche la basilica minore di \"Notre-Dame\" di Rocamadour.\nIl territorio \u00e8 suddiviso in 392 parrocchie, raggruppate in 5 decanati: bassa valle del Lot, Cahors, C\u00e8re Dordogne, Figeac e Causse centrale.\nStoria.\nLa citt\u00e0 romana di \"Divona Cadurcorum\", capitale dei Cadurci, popolo della Gallia celtica abitante la regione del Quercy, fu evangelizzata, secondo la tradizione, da san Marziale di Limoges. Protovescovo \u00e8 considerato san Genulfo, bench\u00e9 la sua \"Vita\" sia molto tardiva e leggendaria. Un \"episcopus Cadurcensis\" di nome \"Florentius\" \u00e8 attestato storicamente sul finire del IV secolo, come emerge dalla corrispondenza di san Paolino di Nola; il nome del successivo vescovo noto, Alizio, che pontific\u00f2 all'inizio del V secolo, ci \u00e8 stato trasmesso dalla \"Historia Francorum\" di Gregorio di Tours; il primo vescovo documentato grazie ai concili \u00e8 Boezio, che prese parte al concilio di Agde del 506.\nCahors era una \"civitas\" della provincia romana dell'Aquitania prima dipendente dal punto di vista amministrativo da Bourges. La diocesi perci\u00f2, almeno dal VI secolo, dipendeva dal punto di vista religioso dalla provincia ecclesiastica dell'arcidiocesi di Bourges, sede metropolitana.\nAl vescovo G\u00e9raud de Cardaillac si deve la costruzione dell'attuale cattedrale, che fu consacrata da papa Callisto II il 10 settembre 1119 ed ultimata verso il 1135.\nL'11 luglio 1317 cedette una porzione del suo territorio a vantaggio dell'erezione della diocesi di Montauban.\nOriginario di Cahors era Jaques Du\u00e8ze, che nel 1316 divenne papa con il nome di Giovanni XXII; grazie alla sua attenzione e alla sua generosit\u00e0, venne fondata nel 1332 l'universit\u00e0 di Cahors, una delle pi\u00f9 importanti del sud-ovest della Francia a tal punto da godere gli stessi privilegi di quelle di Parigi e di Tolosa. Tra i suoi studenti, si ricorda in particolare F\u00e9nelon.\nNel 1636 divenne vescovo Alain de Solminihac, che ebbe cura di applicare nella sua diocesi le decisioni del concilio di Trento, tramite numerose visite pastorali e la fondazione del seminario diocesano. \u00c8 stato beatificato da papa Giovanni Paolo II nel 1981.\nIl 3 ottobre 1678 la diocesi divenne suffraganea dell'arcidiocesi di Albi.\nIn seguito al concordato con la bolla \"Qui Christi Domini\" di papa Pio VII del 29 novembre 1801 la diocesi si ampli\u00f2 per incorporare parte del territorio delle diocesi di Montauban, di Rodez e di Vabres, che furono soppresse.\nIl 17 febbraio 1808 la diocesi di Montauban fu ristabilita, ricavandone il territorio dalla diocesi di Cahors; questa decisione tuttavia ebbe effetto solo dopo il 6 ottobre 1822. In questo stesso giorno fu ristabilita anche la diocesi di Rodez, con territorio ricavato da quello della diocesi di Cahors.\nNell'Ottocento nacquero in diocesi Jean-Gabriel Perboyre, martire in Cina nel 1840 e canonizzato nel 1996; e Pierre Bonhomme, fondatore delle Suore di Nostra Signora del Calvario e beatificato nel 2003.\nL'8 dicembre 2002, con la riorganizzazione delle circoscrizioni ecclesiastiche francesi, la diocesi \u00e8 entrata a far parte della provincia ecclesiastica dell'arcidiocesi di Tolosa.\nCronotassi dei vescovi.\nSi omettono i periodi di sede vacante non superiori ai 2 anni o non storicamente accertati.\nStatistiche.\nLa diocesi nel 2019 su una popolazione di 173.758 persone contava 163.100 battezzati, corrispondenti al 93,9% del totale."}
{"id": "500860", "revid": "92723", "url": "https://it.wikipedia.org/wiki?curid=500860", "title": "Diocesi di Caic\u00f3", "text": "La diocesi di Caic\u00f3 (in latino: \"Dioecesis Caico\u00ebnsis\") \u00e8 una sede della Chiesa cattolica in Brasile suffraganea dell'arcidiocesi di Natal appartenente alla regione ecclesiastica Nordeste 2. Nel 2019 contava 304.000 battezzati su 317.200 abitanti. \u00c8 retta dal vescovo Ant\u00f4nio Carlos Cruz Santos, M.S.C.\nTerritorio.\nLa diocesi comprende 23 comuni nella parte meridionale dello stato brasiliano del Rio Grande do Norte: Acari, Caic\u00f3, Carna\u00faba dos Dantas, Cerro Cor\u00e1, Cruzeta, Currais Novos, Equador, Flor\u00e2nia, Ipueira, Jardim de Piranhas, Jardim do Serid\u00f3, Jucurutu, Lagoa Nova, Ouro Branco, Parelhas, Santana do Serid\u00f3, S\u00e3o Fernando, S\u00e3o Jo\u00e3o do Sabugi, S\u00e3o Jos\u00e9 do Serid\u00f3, S\u00e3o Vicente, Serra Negra do Norte, Tenente Laurentino Cruz e Timba\u00faba dos Batistas.\nSede vescovile \u00e8 la citt\u00e0 di Caic\u00f3, dove si trova la cattedrale di Sant'Anna.\nIl territorio si estende su 9.221\u00a0km\u00b2 ed \u00e8 suddiviso in 30 parrocchie, raggruppate in 3 foranie: Caic\u00f3, Currais Novos e Jardim do Serid\u00f3.\nStoria.\nLa diocesi \u00e8 stata eretta il 25 novembre 1939 con la bolla \"E dioecesibus\" di papa Pio XII, ricavandone il territorio dalla diocesi di Natal (oggi arcidiocesi).\nOriginariamente suffraganea dell'arcidiocesi della Para\u00edba, il 16 febbraio 1952 \u00e8 entrata a far parte della provincia ecclesiastica dell'arcidiocesi di Natal.\nCronotassi dei vescovi.\nSi omettono i periodi di sede vacante non superiori ai 2 anni o non storicamente accertati.\nStatistiche.\nLa diocesi nel 2019 su una popolazione di 317.200 persone contava 304.000 battezzati, corrispondenti al 95,8% del totale."}
{"id": "500861", "revid": "1649409", "url": "https://it.wikipedia.org/wiki?curid=500861", "title": "Diocesi di Cairns", "text": "La diocesi di Cairns (in latino: \"Dioecesis Cairnensis\") \u00e8 una sede della Chiesa cattolica in Australia suffraganea dell'arcidiocesi di Brisbane. Nel 2019 contava 68.510 battezzati su 285.135 abitanti. \u00c8 retta dal vescovo James Foley.\nTerritorio.\nLa diocesi comprende la parte settentrionale dello Stato australiano del Queensland.\nSede vescovile \u00e8 la citt\u00e0 di Cairns, dove si trova la cattedrale di Santa Monica.\nIl territorio \u00e8 suddiviso in 23 parrocchie.\nStoria.\nIl vicariato apostolico del Queensland fu eretto il 30 gennaio 1877 con il breve \"Iamdiu factum\" di papa Pio IX, ricavandone il territorio dalla diocesi di Brisbane (oggi arcidiocesi).\nGli esordi del vicariato apostolico non furono facili, i missionari italiani che si succedettero fino al 1884 incontrarono l'opposizione del laicato locale, che era in grande maggioranza di origine irlandese. I dissidi culminarono nell'interdetto con cui nel novembre del 1883 il vicario apostolico Paolo Fortini colp\u00ec la citt\u00e0 di Herberton, che rimane l'unico caso di interdetto in Australia.\nSuccessivamente il vicariato apostolico fu affidato agli agostiniani irlandesi, che poterono far fronte alla scarsit\u00e0 del clero con religiosi del proprio ordine provenienti dall'estero.\nIl 10 maggio 1887 assunse il nome di vicariato apostolico di Cooktown in forza del breve \"Ecclesiae universae\" di papa Leone XIII.\nL'8 luglio 1941 per effetto della bolla \"Ad dioecesis gradum\" di papa Pio XII la sede \u00e8 stata trasferita da Cooktown a Cairns, il vicariato apostolico \u00e8 stato elevato a diocesi e ha assunto il nome attuale.\nIl 14 febbraio 1967 la diocesi si ampli\u00f2, incorporando la parrocchia di Thursday Island, che era originariamente appartenuta al vicariato apostolico del Queensland, ma nel 1885 era stata ceduta all'odierna diocesi di Darwin.\nIl 28 maggio 1967 fu posata la prima pietra della nuova cattedrale, che fu consacrata l'8 luglio 1968.\nCronotassi dei vescovi.\nSi omettono i periodi di sede vacante non superiori ai 2 anni o non storicamente accertati.\nStatistiche.\nLa diocesi nel 2019 su una popolazione di 285.135 persone contava 68.510 battezzati, corrispondenti al 24,0% del totale."}
{"id": "500862", "revid": "322321", "url": "https://it.wikipedia.org/wiki?curid=500862", "title": "Diocesi di Cajamarca", "text": "La diocesi di Cajamarca (in latino: \"Dioecesis Caiamarcensis\") \u00e8 una sede della Chiesa cattolica in Per\u00f9 suffraganea dell'arcidiocesi di Trujillo. Nel 2019 contava 1.517.945 battezzati su 1.671.368 abitanti. \u00c8 retta dal vescovo Isaac Circuncisi\u00f3n Mart\u00ednez Chuquizana, M.S.A.\nTerritorio.\nLa diocesi comprende otto province della regione peruviana di Cajamarca: Cajabamba, Cajamarca, Celend\u00edn, Contumaz\u00e1, Hualgayoc, San Marcos, San Miguel e San Pablo.\nSede vescovile \u00e8 la citt\u00e0 di Cajamarca, dove si trova la cattedrale di Santa Caterina di Alessandria.\nIl territorio \u00e8 suddiviso in 42 parrocchie.\nStoria.\nLa diocesi \u00e8 stata eretta il 6 aprile 1908 con il decreto \"Apostolicam sedem\" della Congregazione Concistoriale, ricavandone il territorio dalle diocesi di Chachapoyas e di Trujillo (oggi arcidiocesi). Originariamente era suffraganea dell'arcidiocesi di Lima.\nNel 1912 ha ceduto la provincia di Pataz nella regione de La Libertad alla diocesi di Trujillo e ha acquisito la provincia di Hualgayoc.\nIl 23 maggio 1943 \u00e8 entrata a far parte della provincia ecclesiastica dell'arcidiocesi di Trujillo.\nL'11 gennaio 1946 ha ceduto un'altra porzione del suo territorio a vantaggio dell'erezione della prefettura apostolica di San Francisco Javier (oggi vicariato apostolico di Ja\u00e9n in Per\u00f9 o San Francisco Javier).\nIl 23 gennaio 1953 ha ceduto alla stessa prefettura apostolica la parte della provincia di Ja\u00e9n che era rimasta sotto la sua giurisdizione.\nIl 17 dicembre 1956 ha ceduto ancora una porzione del suo territorio a vantaggio dell'erezione della diocesi di Chiclayo.\nCronotassi dei vescovi.\nSi omettono i periodi di sede vacante non superiori ai 2 anni o non storicamente accertati.\nStatistiche.\nLa diocesi nel 2019 su una popolazione di 1.671.368 persone contava 1.517.945 battezzati, corrispondenti al 90,8% del totale."}
{"id": "500863", "revid": "92723", "url": "https://it.wikipedia.org/wiki?curid=500863", "title": "Diocesi di Cajazeiras", "text": "La diocesi di Cajazeiras (in latino: \"Dioecesis Caiazeirasensis\") \u00e8 una sede della Chiesa cattolica in Brasile suffraganea dell'arcidiocesi della Para\u00edba appartenente alla regione ecclesiastica Nordeste 2. Nel 2019 contava 553.780 battezzati su 592.150 abitanti. \u00c8 retta dal vescovo Francisco de Sales Alencar Batista, O. Carm.\nTerritorio.\nLa diocesi comprende 54 comuni dello stato brasiliano della Para\u00edba.\nSede vescovile \u00e8 la citt\u00e0 di Cajazeiras, dove si trova la cattedrale di Nostra Signora della Piet\u00e0.\nIl territorio si estende su 14.718\u00a0km\u00b2 ed \u00e8 suddiviso in 63 parrocchie, raggruppate in 6 zone pastorali: Cajazeiras, Catol\u00e9 do Rocha, Itaporanga, Pombal, S\u00e3o Jo\u00e3o do Rio de Peixe e Sousa.\nStoria.\nLa diocesi \u00e8 stata eretta il 6 febbraio 1914 con la bolla \"Maius catholicae religionis incrementum\" di papa Pio X, ricavandone il territorio dalla diocesi della Para\u00edba, che contestualmente fu elevata al rango di arcidiocesi metropolitana.\nIl 17 gennaio 1959 ha ceduto una porzione del suo territorio a vantaggio dell'erezione della diocesi di Patos.\nCronotassi dei vescovi.\nSi omettono i periodi di sede vacante non superiori ai 2 anni o non storicamente accertati.\nStatistiche.\nLa diocesi nel 2019 su una popolazione di 592.150 persone contava 553.780 battezzati, corrispondenti al 93,5% del totale."}
{"id": "500864", "revid": "599013", "url": "https://it.wikipedia.org/wiki?curid=500864", "title": "Bastian Schweinsteiger", "text": "Considerato uno dei migliori centrocampisti della sua generazione, con la maglia del ha vinto otto campionati tedeschi, sette Coppe di Germania, due Coppe di Lega tedesche e due Supercoppe di Germania. Ha inoltre vinto una UEFA Champions League (2012-2013), una Supercoppa UEFA (2013) ed una Coppa del mondo per club (2013).\nCon 26 trofei vinti tra nazionale e squadra di club, \u00e8 il secondo calciatore tedesco pi\u00f9 titolato dopo Thomas M\u00fcller.\nBiografia.\nHa un fratello, Tobias, ex calciatore nel ruolo di attaccante.\nIl 12 luglio 2016, dopo due anni di relazione, si \u00e8 sposato a Venezia con la ex tennista serba Ana Ivanovi\u0107. Insieme hanno avuto due figli: Luka, nato il 19 marzo 2018, e Stefan, nato il 30 agosto 2019.\nCaratteristiche tecniche.\n\u00c8 un centrocampista completo, molto abile negli inserimenti e ad impostare il gioco; possiede, inoltre, un tiro molto potente e preciso dalla distanza. Inizia la carriera come ala destra, ma viene poi schierato diverse volte da Felix Magath come terzino destro, per essere infine definitivamente spostato in mediana da Louis van Gaal. Pu\u00f2 ricoprire il ruolo di mediano, centrocampista centrale e trequartista.\nCarriera.\nClub.\nBayern Monaco.\nIn giovent\u00f9 \u00e8 stato una promessa dello sci alpino e ha vinto anche molte gare di questa specialit\u00e0 riservate ai giovani. Entra nel ai tempi delle giovanili, nel 1998, e vince il campionato tedesco primavera nel 2002, esordendo nella squadra riserve del Bayern in terza divisione. Il tecnico Ottmar Hitzfeld lo fa esordire in Champions League nel novembre 2002. Nel 2002-2003 gioca 14 partite in campionato, contribuendo alla doppietta del Bayern con la vittoria in Bundesliga ed in Coppa di Germania.\nDopo un'ottima stagione nel 2003-2004 con 26 presenze e il suo primo gol in Bundesliga, viene sorprendentemente rimandato alle riserve del Bayern all'inizio della stagione 2004-2005 dall'allenatore Felix Magath. Tornato ben presto in prima squadra, segna anche un gol ai quarti di Champions League. Nella stagione 2005-2006 disputa 30 presenze in Bundesliga e segna 4 reti.\nVince il terzo titolo nazionale nel 2005-2006, mentre la stagione successiva si rivela fallimentare per il Bayern che, quarto in campionato, non si qualifica per la UEFA Champions League. Il 2007-2008 \u00e8 una stagione ricca di successi e aggiunge al suo palmar\u00e8s la quarta Bundesliga, la Coppa di Germania e la Supercoppa tedesca. Il 15 dicembre 2008 rinnova il contratto con il Bayern fino al giugno 2012.\nL'anno 2009-2010 \u00e8 l'anno pi\u00f9 ricco di successi: oltre alla quinta vittoria in Bundesliga, con il vince anche la coppa nazionale e arriva sino alla finale di Champions League a Madrid, dove la squadra tedesca viene sconfitta dall' di Jos\u00e9 Mourinho. Il 19 maggio 2012 perde la finale di Champions League per 4-3 (1-1) ai rigori, giocata all'Allianz Arena contro il , sbagliando il rigore decisivo.\nLa stagione 2012-2013 lo vede tra i protagonisti dei risultati raggiunti dal . Il 6 aprile 2013 realizza, con un pregevole colpo di tacco su assist del compagno di squadra Philipp Lahm, il goal che permette al Bayern di superare in trasferta il Frankfurt e vincere con sei giornate d'anticipo la Bundesliga (si tratta del sesto titolo per Schweinsteiger).\nIl 25 maggio seguente vince la sua prima Champions League, grazie alla vittoria dei bavaresi nella finale contro il .\nIl 1\u00ba giugno vince anche la sua sesta Coppa di Germania, ottenendo il treble con la compagine bavarese.\nLa stagione 2013-2014 si apre con la vittoria il 30 agosto 2013 della Supercoppa UEFA, ottenuta sconfiggendo ai rigori in finale la compagine londinese del Chelsea, dopo che i tempi supplementari si erano conclusi sul 2-2. Nel corso dell'annata la squadra bavarese conquista altri tre titoli, la Coppa del mondo per club, la Bundesliga e la Coppa di Germania.\nIl 26 aprile 2015 vince il terzo campionato di fila con il Bayern, l'ottavo della sua carriera. Complessivamente con la maglia del Bayern Monaco in 13 anni ha collezionato 500 presenze e 68 gol vincendo 22 trofei.\nManchester United.\nL'11 luglio 2015 viene acquistato per 10 milioni di euro dal Manchester United, con cui firma un contratto triennale. L'8 agosto seguente fa il suo esordio con la nuova maglia, nella vittoria per 1-0 contro il Tottenham ad Old Trafford. Il 28 novembre segna il suo primo gol con i \"Red Devils\", nella partita pareggiata per 1-1 sul campo del Leicester City. Chiude la sua stagione con 31 presenze tra campionato e coppe, realizzando una rete.\nAll'inizio della stagione 2016-2017, con l'arrivo di Jos\u00e9 Mourinho sulla panchina del Manchester United, Schweinsteiger viene tagliato dalla prima squadra ed inserito nella lista dei partenti; il tedesco rifiuta per\u00f2 di trasferirsi all'estero e si vede quindi costretto ad allenarsi con la formazione U-20 dello United. Viene reintegrato in rosa alla fine del mese di novembre, per via dei molti infortuni occorsi al centrocampo dei \"Red Devils\". Il 30 novembre torna in campo dopo pi\u00f9 di otto mesi, nella partita di Football League Cup vinta per 3-1 contro il West Ham, subentrando ad Anthony Martial all'87\u00ba minuto di gioco. Il 29 gennaio 2017 parte titolare nella vittoria per 4-0 contro il Wigan in FA Cup, segnando il gol che chiude il match. Il 22 febbraio seguente fa il suo esordio stagionale in Europa League, nel ritorno degli ottavi di finale vinto per 1-0 sul campo del Saint-\u00c9tienne, subentrando a Michael Carrick al 62\u00ba minuto di gioco.\nChicago Fire.\nIl 21 marzo 2017 viene acquistato dai Chicago Fire, franchigia statunitense militante nella Major League Soccer (MLS). Il 1\u00ba aprile successivo, esordisce nel 2-2 in casa contro i Montreal Impact. Nella stessa partita realizza anche la sua prima marcatura nel nuovo campionato, con un colpo di testa per l'1-0 momentaneo su cross di David Accam. Con i biancorossi dell'Illinois totalizza 24 presenze e 3 gol in regular season, ottenendo anche un 3\u00ba posto in classifica. Nel successivo turno di play-off, per\u00f2, i Fire vengono battuti nel doppio scontro nel 1\u00ba turno dai New York Red Bulls, uscendo cos\u00ec anticipatamente dalla lotta al titolo. Nell'ottobre 2019 decide di ritirarsi dal calcio giocato, a 35 anni.\nNazionale.\nDebutta con la maglia della nazionale tedesca nel 2004, contro l'. Nello stesso anno viene chiamato a disputare il campionato d'Europa 2004 in Portogallo. Nella rassegna continentale fornisce l'assist grazie al quale il compagno Michael Ballack segna il gol della bandiera nella sfida persa contro la .\nL'8 giugno 2005 va a segno per la prima volta in Nazionale nel 2-2 (in amichevole) contro la , segnando una doppietta.\nViene inserito nella rosa tedesca anche per il campionato del mondo 2006: titolare fisso dei tedeschi, sigla una doppietta nella finale per il terzo posto vinta dalla Germania sul per 3-1.\nNell'estate di due anni dopo viene convocato per il campionato d'Europa 2008 in Austria e Svizzera. Non gioca la prima partita contro la , si fa espellere nella seconda contro la , dovendo quindi saltare la terza partita, contro l'. Si rivela per\u00f2 determinante nel quarto di finale contro il Portogallo segnando un gol e realizzando due assist per il 3-2 finale. Nella semifinale contro la \u00e8 autore di un'altra buona prestazione coronata dal gol grazie al quale la Germania si porta sul temporaneo 1-1. In finale contro la Spagna, pur disputando un buon match, la sua Germania non incide e si deve accontentare della medaglia d'argento.\nDopo essere giunto terzo con la sua Germania nel Campionato del Mondo 2010 e ad Euro 2012, si aggiudica da titolare la medaglia d'oro al Campionato del Mondo 2014, ottenuta battendo in finale l'Argentina per 1-0 grazie al goal decisivo di G\u00f6tze durante i tempi supplementari.\nDopo il ritiro di Philipp Lahm dalla nazionale, diventa il nuovo capitano. Viene convocato per gli Europei 2016 in Francia, dove segna il gol del definitivo 2-0 nella partita di esordio vinta contro l'Ucraina, dopo aver sostituito al 90' G\u00f6tze.\nIl 29 luglio seguente annuncia il ritiro dalla Nazionale, dopo aver totalizzato 121 presenze e 24 gol in dodici anni:\nStatistiche.\nPresenze e reti nei club.\n\"Statistiche aggiornate al termine della carriera da calciatore.\""}
{"id": "500865", "revid": "110157", "url": "https://it.wikipedia.org/wiki?curid=500865", "title": "Arcidiocesi di Calabozo", "text": "Larcidiocesi di Calabozo () \u00e8 una sede metropolitana della Chiesa cattolica in Venezuela. Nel 2019 contava 379.039 battezzati su 538.863 abitanti. \u00c8 retta dall'arcivescovo Manuel Felipe Di\u00e1z S\u00e1nchez.\nTerritorio.\nL'arcidiocesi comprende 5 comuni dello stato venezuelano di Gu\u00e1rico: Juan Germ\u00e1n Roscio, Ortiz, Juli\u00e1n Mellado, Francisco de Miranda, Camagu\u00e1n e San Ger\u00f3nimo de Guayabal.\nSede arcivescovile \u00e8 la citt\u00e0 di Calabozo, dove si trova la cattedrale di Tutti i Santi.\nIl territorio si estende su una superficie di 27.947 km\u00b2 ed \u00e8 suddiviso in 32 parrocchie.\nProvincia ecclesiastica.\nLa provincia ecclesiastica di Calabozo, istituita nel 1995, comprende 2 suffraganee:\nStoria.\nLa diocesi di Calabozo fu eretta il 7 marzo 1863, ricavandone il territorio dall'arcidiocesi di Caracas e dalla diocesi di M\u00e9rida (oggi arcidiocesi). Originariamente era suffraganea dell'arcidiocesi di Caracas.\nIl primo vescovo della diocesi fu nominato solo nel 1881.\nIl 7 giugno 1954 cedette porzioni del suo territorio a vantaggio dell'erezione della diocesi di Guanare e della prelatura territoriale di San Fernando de Apure (oggi diocesi).\nSuccessivamente cedette altre porzioni di territorio a vantaggio dell'erezione di nuove diocesi:\nIl 17 giugno 1995 \u00e8 stata elevata al rango di arcidiocesi metropolitana.\nCronotassi dei vescovi.\nSi omettono i periodi di sede vacante non superiori ai 2 anni o non storicamente accertati.\nStatistiche.\nL'arcidiocesi nel 2019 su una popolazione di 538.863 persone contava 379.039 battezzati, corrispondenti al 70,3% del totale."}
{"id": "500866", "revid": "92723", "url": "https://it.wikipedia.org/wiki?curid=500866", "title": "Diocesi di Calbayog", "text": "La diocesi di Calbayog (in latino: \"Dioecesis Calbayogana\") \u00e8 una sede della Chiesa cattolica nelle Filippine suffraganea dell'arcidiocesi di Palo. Nel 2019 contava 761.830 battezzati su 792.960 abitanti. \u00c8 retta dal vescovo Isabelo Caiban Abarquez.\nTerritorio.\nLa diocesi comprende la provincia filippina di Samar.\nSede vescovile \u00e8 la citt\u00e0 di Calbayog, dove si trova la cattedrale dei Santi Pietro e Paolo.\nIl territorio si estende su 5.591\u00a0km\u00b2 ed \u00e8 suddiviso in 34 parrocchie.\nStoria.\nLa diocesi \u00e8 stata eretta il 10 aprile 1910, ricavandone il territorio dalla diocesi di Cebu (oggi arcidiocesi). Originariamente era suffraganea dell'arcidiocesi di Manila.\nIl 28 aprile 1934 entr\u00f2 a far parte della provincia ecclesiastica dell'arcidiocesi di Cebu.\nIl 28 novembre 1937, il 22 ottobre 1960 e il 5 dicembre 1974 cedette porzioni del suo territorio a vantaggio dell'erezione rispettivamente delle diocesi di Palo (oggi arcidiocesi), di Borongan e di Catarman.\nIl 15 novembre 1982 \u00e8 divenuta suffraganea dell'arcidiocesi di Palo.\nCronotassi dei vescovi.\nSi omettono i periodi di sede vacante non superiori ai 2 anni o non storicamente accertati.\nStatistiche.\nLa diocesi nel 2019 su una popolazione di 792.960 persone contava 761.830 battezzati, corrispondenti al 96,1% del totale."}
{"id": "500867", "revid": "1935652", "url": "https://it.wikipedia.org/wiki?curid=500867", "title": "Diocesi di Caldas", "text": "La diocesi di Caldas (in latino: \"Dioecesis Caldensis\") \u00e8 una sede della Chiesa cattolica in Colombia suffraganea dell'arcidiocesi di Medell\u00edn. Nel 2019 contava 256.120 battezzati su 262.554 abitanti. La sede \u00e8 vacante.\nTerritorio.\nLa diocesi comprende 12 comuni nella parte centromeridionale del dipartimento colombiano di Antioquia: Amag\u00e1, Angel\u00f3polis, Armenia, Caldas, Fredonia, Heliconia, La Pintada, Montebello, Santa B\u00e1rbara, Titirib\u00ed, Venecia e il distretto di La Tablaza nel comune di La Estrella.\nSede vescovile \u00e8 la citt\u00e0 di Caldas, dove si trova la cattedrale di Nostra Signora della Mercede.\nIl territorio si estende su una superficie di 1.415\u00a0km\u00b2 ed \u00e8 suddiviso in 27 parrocchie, raggruppate in 5 vicariati.\nStoria.\nLa diocesi \u00e8 stata eretta il 18 giugno 1988 con la bolla \"Omnium Ecclesiarum\" di papa Giovanni Paolo II, ricavandone il territorio dall'arcidiocesi di Medell\u00edn.\nCronotassi dei vescovi.\nSi omettono i periodi di sede vacante non superiori ai 2 anni o non storicamente accertati.\nStatistiche.\nLa diocesi nel 2019 su una popolazione di 262.554 persone contava 256.120 battezzati, corrispondenti al 97,5% del totale."}
{"id": "500868", "revid": "92723", "url": "https://it.wikipedia.org/wiki?curid=500868", "title": "Diocesi di Calgary", "text": "La diocesi di Calgary (in latino \"Dioecesis Calgariensis\") \u00e8 una sede della Chiesa cattolica in Canada suffraganea dell'arcidiocesi di Edmonton appartenente alla regione ecclesiastica West (Ouest). Nel 2019 contava 515.000 battezzati su 1.240.350 abitanti. \u00c8 retta dal vescovo William Terrence McGrattan.\nTerritorio.\nLa diocesi occupa la parte pi\u00f9 meridionale della provincia dell'Alberta, nel Canada.\nSede vescovile \u00e8 la citt\u00e0 di Calgary, dove si trova la cattedrale di Santa Maria.\nIl territorio si estende su 110.500\u00a0km\u00b2 ed \u00e8 suddiviso in 68 parrocchie.\nStoria.\nLa diocesi \u00e8 stata eretta il 30 novembre 1912, ricavandone il territorio dalla diocesi di Saint Albert, che contestualmente \u00e8 stata elevata al rango di arcidiocesi metropolitana con il nome di arcidiocesi di Edmonton.\nCronotassi dei vescovi.\nSi omettono i periodi di sede vacante non superiori ai 2 anni o non storicamente accertati.\nStatistiche.\nLa diocesi nel 2019 su una popolazione di 1.240.350 persone contava 515.000 battezzati, corrispondenti al 41,5% del totale."}
{"id": "500869", "revid": "1543377", "url": "https://it.wikipedia.org/wiki?curid=500869", "title": "Arcidiocesi di Cali", "text": "Larcidiocesi di Cali (in latino: \"Archidioecesis Caliensis\") \u00e8 una sede metropolitana della Chiesa cattolica in Colombia. Nel 2019 contava 2.331.485 battezzati su 2.742.924 abitanti. \u00c8 retta dall'arcivescovo Dar\u00edo de Jes\u00fas Monsalve Mej\u00eda.\nTerritorio.\nL'arcidiocesi comprende i comuni di Cali, Jamund\u00ed, Yumbo, La Cumbre e Dagua nel dipartimento colombiano di Valle del Cauca.\nSede arcivescovile \u00e8 la citt\u00e0 di Cali, dove si trova la cattedrale di San Pietro.\nIl territorio si estende su una superficie di 2.504\u00a0km\u00b2 ed \u00e8 suddiviso in 177 parrocchie, raggruppate in 4 zone pastorali e 18 arcipreture.\nProvincia ecclesiastica.\nLa provincia ecclesiastica di Cali, istituita nel 1964, comprende 4 suffraganee:\nStoria.\nLa diocesi di Cali fu eretta il 7 luglio 1910, ricavandone il territorio dall'arcidiocesi di Popay\u00e1n, di cui era originariamente suffraganea.\nSuccessivamente cedette a pi\u00f9 riprese porzioni del suo territorio a vantaggio dell'erezione di nuove circoscrizioni ecclesiastiche:\nIl 20 giugno 1964 \u00e8 stata elevata al rango di arcidiocesi metropolitana con la bolla \"Quamquam Christi\" di papa Paolo VI.\nIl 29 giugno 1966 ha ceduto un'altra porzione del suo territorio a vantaggio dell'erezione della diocesi di Buga e alcuni comuni alla diocesi di Palmira.\nL'arcidiocesi ha ricevuto la visita pastorale di papa Giovanni Paolo II nel mese di luglio del 1986.\nCronotassi dei vescovi.\nSi omettono i periodi di sede vacante non superiori ai 2 anni o non storicamente accertati.\nStatistiche.\nL'arcidiocesi nel 2019 su una popolazione di 2.742.924 persone contava 2.331.485 battezzati, corrispondenti all'85,0% del totale."}
{"id": "500870", "revid": "110157", "url": "https://it.wikipedia.org/wiki?curid=500870", "title": "Diocesi di Callao", "text": "La diocesi di Callao (in latino: \"Dioecesis Calla\u00ebnsis\") \u00e8 una sede della Chiesa cattolica in Per\u00f9 suffraganea dell'arcidiocesi di Lima. Nel 2019 contava 1.164.400 battezzati su 1.412.760 abitanti. \u00c8 retta dal vescovo Luis Alberto Barrera Pacheco, M.C.C.I.\nTerritorio.\nLa diocesi comprende la regione di Callao.\nSede vescovile \u00e8 la citt\u00e0 di Callao, dove si trova la cattedrale di San Giuseppe in Bellavista.\nIl territorio \u00e8 suddiviso in 56 parrocchie.\nStoria.\nLa diocesi \u00e8 stata eretta il 29 aprile 1967 con la bolla \"Aptiorem Ecclesiarum\" di papa Paolo VI, ricavandone il territorio dall'arcidiocesi di Lima.\nIl 10 marzo 1970 in virt\u00f9 del decreto \"Ad tutius consulendum\" della Congregazione per i vescovi la diocesi si \u00e8 ampliata, annettendo il distretto di Ventanilla nella parte settentrionale della regione di Callao, che era appartenuto all'arcidiocesi di Lima.\nCronotassi dei vescovi.\nSi omettono i periodi di sede vacante non superiori ai 2 anni o non storicamente accertati.\nStatistiche.\nLa diocesi nel 2019 su una popolazione di 1.412.760 persone contava 1.164.400 battezzati, corrispondenti all'82,4% del totale."}
{"id": "500871", "revid": "92723", "url": "https://it.wikipedia.org/wiki?curid=500871", "title": "Diocesi di San Juan Bautista de Calama", "text": "La diocesi di San Juan Bautista de Calama (in latino: \"Dioecesis Sancti Ioannis Baptistae de Calama\") \u00e8 una sede della Chiesa cattolica in Cile suffraganea dell'arcidiocesi di Antofagasta. Nel 2020 contava 139.800 battezzati su 196.200 abitanti. \u00c8 retta dal vescovo \u00d3scar Hern\u00e1n Blanco Mart\u00ednez, O.M.D.\nTerritorio.\nLa diocesi comprende la provincia di El Loa nel Cile settentrionale (regione di Antofagasta).\nSede vescovile \u00e8 la citt\u00e0 di Calama, dove si trova la cattedrale di San Giovanni Battista.\nIl territorio si estende su 43.000\u00a0km\u00b2 ed \u00e8 suddiviso in 11 parrocchie.\nStoria.\nLa prelatura territoriale di Calama \u00e8 stata eretta il 21 luglio 1965 con la bolla \"Christianorum fidelium\" di papa Paolo VI, ricavandone il territorio dalle diocesi di Antofagasta (oggi arcidiocesi) e di Iquique.\nOriginariamente suffraganea dell'arcidiocesi di La Serena, il 28 luglio 1967 \u00e8 entrata a far parte della provincia ecclesiastica dell'arcidiocesi di Antofagasta.\nIl 20 febbraio 2010 per effetto della bolla \"Quandoquidem non parvo\" di papa Benedetto XVI la prelatura territoriale \u00e8 stata elevata al rango di diocesi ed ha assunto l'attuale denominazione.\nCronotassi dei vescovi.\nSi omettono i periodi di sede vacante non superiori ai 2 anni o non storicamente accertati.\nStatistiche.\nLa diocesi nel 2020 su una popolazione di 196.200 persone contava 139.800 battezzati, corrispondenti al 71,3% del totale."}
{"id": "500873", "revid": "92723", "url": "https://it.wikipedia.org/wiki?curid=500873", "title": "Diocesi di Caltanissetta", "text": "La diocesi di Caltanissetta (in latino: \"Dioecesis Calatanisiadensis\") \u00e8 una sede della Chiesa cattolica in Italia suffraganea dell'arcidiocesi di Agrigento, appartenente alla regione ecclesiastica Sicilia. Nel 2019 contava 164.200 battezzati su 166.000 abitanti. \u00c8 retta dal vescovo Mario Russotto.\nTerritorio.\nLa diocesi comprende 17 dei 22 comuni dell'omonimo libero consorzio comunale (Caltanissetta, Acquaviva Platani, Bompensiere, Campofranco, Delia, Marianopoli, Milena, Montedoro, Mussomeli, Resuttano, San Cataldo, Santa Caterina Villarmosa, Serradifalco, Sommatino, Sutera, Vallelunga Pratameno, Villalba) e il comune di Calascibetta facente parte del libero consorzio comunale di Enna.\nSede vescovile \u00e8 la citt\u00e0 di Caltanissetta, dove si trova la cattedrale di Santa Maria la Nova.\nVicariati e parrocchie.\nIl territorio si estende su 1.120\u00a0km\u00b2 ed \u00e8 suddiviso in 69 parrocchie raggruppate in 4 vicariati. In diocesi si trovano anche 80 rettorie e 28 cappelle private (oratori). I vicariati sono:\nStoria.\nLa nascita della diocesi di Caltanissetta faceva parte del piano di ampliamento delle diocesi siciliane per favorire la cura pastorale delle popolazioni, deciso dal parlamento di Sicilia e presentato al re Ferdinando III il 5 aprile 1778. L'iter di fondazione delle nuove diocesi fu interrotto durante il periodo della rivoluzione francese e ripreso dal parlamento siciliano il 24 marzo 1802, che port\u00f2 alla nascita delle diocesi di Caltagirone (1816), di Piazza Armerina e di Nicosia (1817).\nNel 1819 Caltanissetta divenne capoluogo di provincia. L'anno successivo il deputato nisseno Giuseppe Cinnarella presentava ufficialmente al parlamento napoletano la richiesta di erigere la propria citt\u00e0 a sede vescovile. Nel dicembre 1822 fu avanzata una supplica al re Ferdinando I, istanza che si basava sull'articolo 3 del concordato del 1818, che prevedeva un incremento delle diocesi siciliane, e sulla necessit\u00e0, per motivi pastorali, di frazionare la diocesi di Agrigento. Fu cos\u00ec dato l'avvio all'iter di fondazione della nuova diocesi, con il consenso del vescovo agrigentino Pietro Maria D'Agostino; tuttavia intoppi burocratici e l'obbligo di garantire i fondi necessari per il mantenimento delle strutture diocesane procrastinarono di un paio di decenni la decisione finale.\nLa diocesi di Caltanissetta fu finalmente eretta il 25 maggio 1844 con la bolla \"Ecclesiae universalis\" di papa Gregorio XVI. Il territorio fu ricavato per lo pi\u00f9 dalla diocesi di Agrigento, mentre dalla diocesi di Cefal\u00f9 fu scorporata Vallelunga Pratameno e dalla diocesi di Nicosia furono annesse Resuttano e Marianopoli.\nFu il vescovo Giovanni Battista Guttadauro di Reburdone a dare un'impronta indelebile alla diocesi, reggendola per quasi mezzo secolo. Fond\u00f2 il seminario diocesano e l'Accademia di San Tommaso d'Aquino per la formazione del clero. Incoraggi\u00f2 da un lato la piet\u00e0 popolare, con le iniziative dei mesi mariani di maggio e di ottobre e la devozione eucaristica, dall'altro si occup\u00f2 delle questioni sociali, in linea con il magistero di papa Leone XIII. Durante il concilio Vaticano I si schier\u00f2 tra gli antinfallibilisti, ma successivamente ader\u00ec al dogma dell'infallibilit\u00e0 papale.\nIl successore, Ignazio Zuccaro (1896-1906), fu falsamente accusato presso la Santa Sede che, dopo un'indagine condotta dal visitatore apostolico Ernesto Bresciani, fu sollevato dal suo ufficio episcopale e costretto a dare le dimissioni; gli succedette Antonio Augusto Intreccialagli (1907-1914), che dimostr\u00f2 false le accuse e superficiale il giudizio dato dal visitatore apostolico. Durante l'episcopato di Giovanni Jacono, nel 1943, a Caltanissetta fu fondata la Democrazia Cristiana.\nImportante fu anche la figura del vescovo Alfredo Maria Garsia (1973-2003), che si dedic\u00f2 in particolare alla difesa della dignit\u00e0 umana. Fond\u00f2 l'istituto teologico \"Mons. Guttadauro\" per la formazione dei futuri presbiteri e l'Istituto di scienze religiose \"Sant'Agostino\" per i laici. Fu durante il suo episcopato che si celebr\u00f2 il primo sinodo diocesano, nel 1989.\nIl riconoscimento civile della diocesi \u00e8 arrivato con il decreto del Ministero dell'interno del 24 febbraio 1987, pubblicato nel supplemento della Gazzetta Ufficiale del 18 marzo 1987.\nNel 1993 la diocesi ricevette in visita pastorale papa Giovanni Paolo II.\nCronotassi dei vescovi.\nSi omettono i periodi di sede vacante non superiori ai 2 anni o non storicamente accertati.\nStatistiche.\nLa diocesi nel 2019 su una popolazione di 166.000 persone contava 164.200 battezzati, corrispondenti al 98,9% del totale."}
{"id": "500874", "revid": "287204", "url": "https://it.wikipedia.org/wiki?curid=500874", "title": "Arcidiocesi di Camag\u00fcey", "text": "Larcidiocesi di Camag\u00fcey (in latino: \"Archidioecesis Camagueyensis\") \u00e8 una sede metropolitana della Chiesa cattolica a Cuba. Nel 2019 contava 533.190 battezzati su 839.490 abitanti. \u00c8 retta dall'arcivescovo Wilfredo Pino Est\u00e9vez.\nTerritorio.\nL'arcidiocesi comprende la citt\u00e0 di Camag\u00fcey, dove si trova la cattedrale di Nostra Signora della Candelaria.\nIl territorio \u00e8 suddiviso in 15 parrocchie.\nStoria.\nLa diocesi di Camag\u00fcey fu eretta il 10 dicembre 1912 con la bolla \"Quae catholicae religioni\" di papa Pio X, ricavandone il territorio dall'arcidiocesi di Santiago de Cuba, di cui fu originariamente suffraganea.\nIl 30 giugno 1954, con la lettera apostolica \"Eadem ratione\", papa Pio XII ha proclamato San Pio X e la Beata Maria Vergine della Purificazione patroni principali della diocesi.\nIl 2 febbraio 1996 cedette una porzione del suo territorio a vantaggio dell'erezione della diocesi di Ciego de \u00c1vila.\nIl 5 dicembre 1998 \u00e8 stata elevata al rango di arcidiocesi metropolitana con la bolla \"Maiori spirituali\" di papa Giovanni Paolo II.\nCronotassi dei vescovi.\nSi omettono i periodi di sede vacante non superiori ai 2 anni o non storicamente accertati.\nStatistiche.\nL'arcidiocesi nel 2019 su una popolazione di 839.490 persone contava 533.190 battezzati, corrispondenti al 63,5% del totale."}
{"id": "500875", "revid": "933835", "url": "https://it.wikipedia.org/wiki?curid=500875", "title": "Arcidiocesi di Cambrai", "text": "Larcidiocesi di Cambrai (in latino: \"Archidioecesis Cameracensis\") \u00e8 una sede della Chiesa cattolica in Francia suffraganea dell'arcidiocesi di Lilla. Nel 2019 contava 939.685 battezzati su 1.038.700 abitanti. \u00c8 retta dall'arcivescovo Vincent Dollmann.\nTerritorio.\nL'arcidiocesi comprende gli arrondissement di Cambrai, Douai, Valenciennes e Avesnes-sur-Helpe nella parte meridionale del dipartimento francese del Nord.\nSede arcivescovile \u00e8 la citt\u00e0 di Cambrai, dove si trova la cattedrale di Nostra Signora della Grazia. Nel territorio diocesano si trovano anche due basiliche minori: la basilica \"Notre-Dame-du-Saint-Cordon\" a Valenciennes; e la basilica \"Sainte Maxellende\" a Caudry.\nIl territorio si estende su 3.420\u00a0km\u00b2 ed \u00e8 suddiviso in 51 parrocchie.\nStoria.\nLa regione di Cambrai era abitata in epoca romana dal popolo dei Nervi, la cui capitale, \"Bavacum\" (Bavay) fu distrutta all'inizio del V secolo e sostituita da \"Cameracum\", ossia Cambrai. L'evangelizzazione della \"civitas Nerviorum\" \u00e8 piuttosto tardiva, come tutto il nord-est della Gallia; le ricerche archeologiche hanno permesso di stabilire che una comunit\u00e0 cristiana era certamente presente a Bavay nel IV secolo. Nello pseudoconcilio di Colonia del 346 era presente Superiore, \"episcopus Nerviorum\"; non \u00e8 chiaro se questo vescovo fosse un vescovo residenziale oppure un vescovo missionario nella terra dei Nervi. \u00c8 certo che dopo Superiore non sono pi\u00f9 noti vescovi fino a san Vaast, riconosciuto dalla tradizione come primo vescovo e fondatore, con l'aiuto di san Remigio di Reims, dell\"'Ecclesia Nerviorum\", nella prima met\u00e0 del VI secolo.\nInizialmente la sede episcopale fu posta ad Arras e solo con Vedulfo, terzo successore di san Vaast, venne trasferita a Cambrai. Questo trasferimento fu riconosciuto dal re dei Franchi Childeberto II, quando si tratt\u00f2 di installare a Cambrai il successore di Vedulfo, san Gaugerico, tra il 584 ed il 590. Da questo momento i vescovi di Cambrai governarono anche la citt\u00e0 ed il territorio di Arras.\nLa \"civitas Nerviorum\" apparteneva alla provincia romana della Gallia Belgica seconda, come testimoniato dalla \"Notitia Galliarum\" dell'inizio del V secolo. Dal punto di vista religioso, come di quello civile, essa dipendeva dalla provincia ecclesiastica dell'arcidiocesi di Reims, sede metropolitana provinciale.\nL'antica diocesi era molto grande e comprendeva sei \"pagi\" o territori: il \"pagus Cameracensis\", il \"pagus Hainoensis\", il \"pagus Fanomartensis\", il \"pagus Barchbatensis\", il \"pagus Antwertensis\" e il \"pagus Templutensis\". Confinava a nord con la diocesi di Utrecht, ad est con quella di Liegi, a sud con la diocesi di Noyon, e ad ovest con le diocesi di Arras e di Tournai. L'antica ripartizione, nota a partire dal VII secolo, fu all'origine della suddivisione della diocesi in arcidiaconati nel IX o X secolo: Cambrai (corrispondente al \"pagus Cameracensis\"), Hainaut (\"Hainoensis\"), Valenciennes (sorto con la fusione dei pagi \"Fanomartensis\" e \"Templutensis\"), Brabante (\"Barchbatensis\") e Anversa (\"Antwertensis\"). Nel XIII secolo fu eretto un nuovo arcidiaconato, quello di Bruxelles, con territorio ricavato dall'arcidiaconato del Brabante. Gli arcidiaconati erano poi suddivisi in decanati, per un totale di 18, come attestato dal sinodo tenuto a Cambrai nel 1550. Questa organizzazione territoriale ed amministrativa rimase invariata fino al 1559.\nDurante il VII e VIII secolo inizi\u00f2 l'espansione del monachesimo e dell'eremitismo grazie all'opera dei monaci missionari irlandesi, tra i quali si devono menzionare san Colombano e san Gallo, che permise l'affermarsi dell'evangelizzazione nelle campagne e negli ambienti rurali, fino a quel momento rimasti ai margini della vita ecclesiale. Nacquero cos\u00ec le antiche abbazie di St. G\u00e9ry, Hautmont, Soignies, Maubeuge, Lobbes, Crespin, Maroilles, Saint-Amand-les-Eaux, Saint-Ghislain, Marchiennes, Honnecourt, di Valenciennes, di Denain e di Liessies. In epoca carolingia poi sorse e si afferm\u00f2 il sistema parrocchiale, che permise una migliore e sistematica penetrazione nel territorio della fede cristiana.\nI conflitti tra il potere spirituale e quello temporale produssero, nel corso del medioevo, due situazioni di crisi per la diocesi di Cambrai. Nel IX secolo, alla morte del vescovo Teodorico (\u2020 863), l'imperatore cerc\u00f2 di imporre tre vescovi di sua nomina, Guntberto, Tedboldo e Ilduino, che non ottennero l'approvazione del metropolita di Reims, il quale, dopo tre anni di sede vacante, riusc\u00ec ad imporre sulla sede di Cambrai il vescovo Giovanni. Alla fine dell'XI secolo, nella lotta per le investiture, si produsse uno scisma all'interno della diocesi, con la nomina di Manass\u00e9s del partito papale, e di Gaucher del partito imperiale.\nNel 948 l'imperatore Ottone I concesse al vescovo Fulberto i diritti contali sulla citt\u00e0 di Cambrai e sul Cambresis. \u00c8 l'inizio del potere temporale dei vescovi, che venne confermato con ulteriori privilegi da Enrico II nel 1007.\nNel 1094 ebbe termine l'unione di Arras con Cambrai; fu eletto come primo vescovo Lambert de Guines, del clero della diocesi di Tournai.\nUn incendio colp\u00ec la cattedrale nel 1148, seguirono quindi lavori di ricostruzione, a partire dal vescovo Nicolas de Chi\u00e8vres, che diedero forma gotica all'edificio.\nNel 1378 si produsse nella cristianit\u00e0 il cosiddetto scisma d'Occidente, con l'istituzione di due papati, uno a Roma e l'altro ad Avignone. Primo papa avignonese fu Clemente VII che dal 1368 al 1371 era stato vescovo di Cambrai.\nIl 12 maggio 1559, nell'ottica della riorganizzazione delle sedi diocesane dei Paesi Bassi spagnoli, Cambrai fu elevata al rango di arcidiocesi metropolitana con la bolla \"Super universas\" di papa Paolo IV. Contestualmente cedette due arcidiaconati del suo territorio, quelli pi\u00f9 settentrionali, a vantaggio dell'erezione dell'arcidiocesi di Malines e della diocesi di Anversa. La provincia ecclesiastica di Cambrai comprendeva quattro suffraganee: Tournai, Arras, Namur e Saint-Omer.\nLa nuova arcidiocesi, che comprendeva circa 500 parrocchie, 109 succursali, 32 abbazie e 14 collegiate, fu organizzata in 4 arcidiaconati e 14 decanati:\nIl capitolo della cattedrale conserv\u00f2 il diritto di elezione del vescovo fino al 1686, anno in cui il re di Francia acquis\u00ec il privilegio della nomina regia del vescovo. Contestualmente, a causa dell'annessione del Cambresis al regno di Francia, gli arcivescovi persero il loro potere temporale. F\u00e9nelon fu il primo arcivescovo nominato dai re francesi, nel 1695. Proprio a causa dell'annessione alla Francia della contea di Cambrai, l'arcidiocesi si trov\u00f2 territorialmente divisa fra due Stati, la Francia e i Paesi Bassi del Sud, austriaci dal 1713.\nNel 1791 l'antica cattedrale, edificio di grandissime proporzioni, fu destinata al culto costituzionale. Fu danneggiata nell'anno seguente e nel 1793 fu trasformata in un magazzino di granaglie. Il 6 giugno 1796 fu venduta a un certo Blanquart, mercante di San Quintino, che ne intraprese la demolizione per rivendere la pietra. Nel 1809 una tempesta abbatter\u00e0 il campanile, alto 114 metri.\nIn seguito al concordato con la bolla \"Qui Christi Domini\" di papa Pio VII del 29 novembre 1801 Cambrai perse il rango di arcidiocesi e divenne suffraganea dell'arcidiocesi di Parigi. Dal punto di vista territoriale, la diocesi venne fatta coincidere con il dipartimento del Nord, perdendo cos\u00ec tutta la porzione belga del suo territorio a favore della diocesi di Tournai e altre porzioni minori di territorio passate alla diocesi di Arras; ed acquisendo al contempo porzioni di territorio che erano appartenute alle diocesi di Arras, Tournai, Saint-Omer e Ypres.\nPrimo vescovo concordatario fu Louis de Belmas, che nel 1804 eresse a nuova cattedrale la chiesa dell'abbazia del Santo Sepolcro, che si era salvata durante il periodo rivoluzionario poich\u00e9 era stata convertita in un tempio della ragione.\nNel giugno del 1817 fra Santa Sede e governo francese fu stipulato un nuovo concordato, cui fece seguito il 27 luglio la bolla \"Commissa divinitus\", con la quale il papa ripristinava la provincia ecclesiastica di Cambrai, comprensiva delle diocesi di Arras e di Boulogne che veniva contestualmente restaurata. Tuttavia, poich\u00e9 il concordato non entr\u00f2 in vigore in quanto non ratificato dal Parlamento di Parigi, queste decisioni non ebbero effetto.\nIl 1\u00ba ottobre 1841 ritorn\u00f2 ad essere sede arcivescovile e metropolitana, con la diocesi di Arras come unica suffraganea. Nel 1863 l'arcidiocesi fu organizzata in 4 arcidiaconati: Cambrai, Lilla, Dunkerque e Valenciennes.\nIl 25 ottobre 1913 cedette una porzione del suo territorio a vantaggio dell'erezione della diocesi di Lilla (oggi arcidiocesi).\nCon il nuovo millennio, l'organizzazione territoriale diocesana \u00e8 stata rivista con l'istituzione di 51 nuove parrocchie, suddivise in 12 decanati.\nDal 30 marzo 2008 in forza della bolla \"In Gallia\" di papa Benedetto XVI non \u00e8 pi\u00f9 sede metropolitana, pur mantenendo il titolo arcivescovile; \u00e8 stata resa suffraganea della nuova sede metropolitana di Lilla.\nCronotassi dei vescovi.\nSi omettono i periodi di sede vacante non superiori ai 2 anni o non storicamente accertati.\nStatistiche.\nL'arcidiocesi nel 2019 su una popolazione di 1.038.700 persone contava 939.685 battezzati, corrispondenti al 90,5% del totale."}
{"id": "500876", "revid": "1649409", "url": "https://it.wikipedia.org/wiki?curid=500876", "title": "Diocesi di Camden", "text": "La diocesi di Camden (in latino: \"Dioecesis Camdensis\") \u00e8 una sede della Chiesa cattolica negli Stati Uniti d'America suffraganea dell'arcidiocesi di Newark appartenente alla regione ecclesiastica III (NJ, PA). Nel 2019 contava 493.101 battezzati su 1.389.018 abitanti. \u00c8 retta dal vescovo Dennis Joseph Sullivan.\nTerritorio.\nLa diocesi comprende 6 contee del New Jersey negli Stati Uniti d'America: Atlantic, Camden, Cape May, Cumberland, Gloucester, e Salem.\nSede vescovile \u00e8 la citt\u00e0 di Camden, dove si trova la cattedrale dell'Immacolata Concezione (\"Cathedral of the Immaculate Conception\").\nIl territorio si estende su 6.967\u00a0km\u00b2 ed \u00e8 suddiviso in 62 parrocchie.\nStoria.\nLa diocesi \u00e8 stata eretta il 9 dicembre 1937 con la bolla \"Ad maius animarum\" di papa Pio XI, ricavandone il territorio dalla diocesi di Trenton.\nCronotassi dei vescovi.\nSi omettono i periodi di sede vacante non superiori ai 2 anni o non storicamente accertati.\nStatistiche.\nLa diocesi nel 2019 su una popolazione di 1.389.018 persone contava 493.101 battezzati, corrispondenti al 35,5% del totale."}
{"id": "500877", "revid": "92723", "url": "https://it.wikipedia.org/wiki?curid=500877", "title": "Diocesi di Camet\u00e1", "text": "La diocesi di Camet\u00e1 (in latino: \"Dioecesis Cametanensis\") \u00e8 una sede della Chiesa cattolica in Brasile suffraganea dell'arcidiocesi di Bel\u00e9m do Par\u00e1 appartenente alla regione ecclesiastica Norte 2. Nel 2019 contava 406.000 battezzati su 552.185 abitanti. \u00c8 retta dal vescovo Jos\u00e9 Altevir da Silva, C.S.Sp.\nTerritorio.\nLa diocesi comprende 10 comuni nella parte nord-orientale dello stato brasiliano di Par\u00e1: Bai\u00e3o, Breu Branco, Camet\u00e1, Igarap\u00e9-Miri, Limoeiro do Ajuru, Mocajuba, Novo Repartimento, Oeiras do Par\u00e1, Pacaj\u00e1 e Tucuru\u00ed.\nSede vescovile \u00e8 la citt\u00e0 di Camet\u00e1, dove si trova la cattedrale di San Giovanni Battista.\nIl territorio ha una superficie complessiva di 48.308\u00a0km\u00b2 ed \u00e8 suddiviso in 20 parrocchie.\nStoria.\nLa prelatura territoriale fu eretta il 29 novembre 1952 con la bolla \"Providentissimi consilium\" di papa Pio XII, ricavandone il territorio dall'arcidiocesi di Bel\u00e9m do Par\u00e1.\nIl 6 febbraio 2013 la prelatura \u00e8 stata elevata al rango di diocesi con la bolla \"Sinentibus rerum\" di papa Benedetto XVI.\nCronotassi dei vescovi.\nSi omettono i periodi di sede vacante non superiori ai 2 anni o non storicamente accertati.\nStatistiche.\nLa diocesi nel 2019 su una popolazione di 552.185 persone contava 406.000 battezzati, corrispondenti al 73,5% del totale."}
{"id": "500878", "revid": "144796", "url": "https://it.wikipedia.org/wiki?curid=500878", "title": "Diocesi di Casale Monferrato", "text": "La diocesi di Casale Monferrato (in latino: \"Dioecesis Casalensis\") \u00e8 una sede della Chiesa cattolica in Italia suffraganea dell'arcidiocesi di Vercelli appartenente alla regione ecclesiastica Piemonte. Nel 2019 contava 93.000 battezzati su 98.000 abitanti. \u00c8 retta dal vescovo Gianni Sacchi.\nTerritorio.\nLa diocesi comprende la parte settentrionale del Basso Monferrato e si estende su tre province piemontesi: Alessandria, Asti e Torino. Confina a nord con l'arcidiocesi di Vercelli e per un breve tratto con la diocesi di Ivrea, ad est con la diocesi di Vigevano, a sud con le diocesi di Alessandria e di Asti, ad ovest con l'arcidiocesi di Torino.\nSede vescovile \u00e8 la citt\u00e0 di Casale Monferrato, dove si trova la cattedrale di Sant'Evasio. Nel territorio diocesano sorgono anche due basiliche minori: la basilica del Sacro Cuore di Ges\u00f9 a Casale Monferrato, e la basilica di Santa Maria Assunta a Serralunga di Crea. A San Salvatore Monferrato sorge il santuario diocesano della Madonna del Pozzo.\nUnit\u00e0 pastorali e parrocchie.\nIl territorio si estende su 970\u00a0km\u00b2 ed \u00e8 suddiviso in 115 parrocchie, raggruppate in 12 unit\u00e0 pastorali:\nIstituti religiosi.\nNel 2018 la diocesi ospita le seguenti comunit\u00e0 religiose:\nStoria.\nLa diocesi nacque dal disegno politico dei marchesi di Monferrato, che fin dal 1434 avevano fatto di Casale la capitale del marchesato, e soprattutto dall'opera di Guglielmo VIII Paleologo, sotto il quale Casale conobbe il suo periodo di massima fioritura, diventando non solo il centro amministrativo, ma anche quello religioso di tutto il territorio. \u00abL'istituzione della diocesi, al di l\u00e0 dell'intento autocelebrativo, rientrava nel quadro di rinnovamento spirituale promosso dal principe: a Casale, con l'introduzione dell'osservanza francescana, domenicana e agostiniana; nel Monferrato, con l'impulso dato al santuario di Crea.\u00bb\nLa sede \u00e8 stata eretta da papa Sisto IV il 18 aprile 1474 con la bolla \"Pro excellenti\", ricavandone il territorio dalle diocesi di Vercelli (oggi arcidiocesi) e di Asti. Originariamente era suffraganea dell'arcidiocesi di Milano.\nTre mesi dopo, il 1\u00ba agosto, con la bolla \"Super gregem\", per meglio garantire le rendite della nuova diocesi, Sisto IV annesse nuovi territori alla diocesi stabilendone con pi\u00f9 precisione i nuovi confini. Primo vescovo fu Bernardino de Tebaldeschi, il quale, non avendo l'et\u00e0 canonica per l'ordinazione episcopale, fu inizialmente nominato amministratore della diocesi, finch\u00e9 non fu ordinato vescovo nel 1482, raggiunta l'et\u00e0 richiesta di 27 anni.\nNel turbolento periodo che vide il passaggio del marchesato dai Paleologi ai Gonzaga di Mantova, sancito nel 1559, la giovane diocesi visse un periodo di decadenza e di crisi, per l'abituale assenza dalla loro sede dei vescovi, alcuni dei quali compromessi con le vicende politiche del tempo, per la presenza di un clero cittadino pi\u00f9 attento a procacciarsi i benefici che alla cura pastorale dei fedeli e di un clero rurale non di rado analfabeta e abbandonato a s\u00e9 stesso.\nIl primo vescovo che pose mano ad una serie riforma della disciplina e dei costumi del clero, in ottemperanza alle decisioni di rinnovamento introdotte dal concilio di Trento, fu Scipione d'Este (1555-1567), a cui si deve la prima visita pastorale della diocesi, la celebrazione del primo sinodo diocesano e l'apertura del seminario vescovile nel 1566. L'opera di riforma fu proseguita da Benedetto Erba (1570-1576), che introdusse in diocesi i barnabiti, istitu\u00ec le Scuole della dottrina cristiana e il monte di piet\u00e0, e celebr\u00f2 tre sinodi.\nIl mantovano Benedetto Erba era succeduto al concittadino Ambrogio Aldegatti, il primo di una serie di sei vescovi originari della citt\u00e0 dei Gonzaga dal 1567, quando il duca Guglielmo Gonzaga ritenne opportuno decidere delle nomine religiose presso la diocesi di Casale per rafforzare l'autorit\u00e0 gonzaghesca sul Marchesato del Monferrato. Settimo e ultimo vescovo virgiliano fu Scipione Agnelli, indicato dal duca Ferdinando Gonzaga.\nDal 1708 Casale e il Monferrato entrarono a far parte dello Stato sabaudo. Da questo momento sulla sede casalese si succedettero vescovi legati alla corte di Torino. Pier Secondo Radicati, nominato vescovo nel 1701, entr\u00f2 in conflitto con Vittorio Amedeo II, la cui politica mirava a ridurre le immunit\u00e0 ecclesiastiche e a soggiogare al controllo regio la Chiesa piemontese; il re ottenne nel 1728 la rimozione di Radicati, trasferito nelle Marche.\nIn occasione del riordino delle diocesi piemontesi voluto da Napoleone Bonaparte, la sede casalese fu soppressa da papa Pio VII il 1\u00ba giugno 1803 con il breve \"Gravissimis causis\", e il suo territorio, assieme a quello delle soppresse diocesi di Bobbio e di Tortona, fu unito alla diocesi di Alessandria. Tuttavia Napoleone decise di trasformare la citt\u00e0 di Alessandria in una delle roccaforti dell'impero; per esigenze militari furono perci\u00f2 demolite la cattedrale e le strutture adiacenti. Questo impose il trasferimento a Casale della sede vescovile, che fu restaurata, e dove, il 23 dicembre 1805, fu nominato il vescovo alessandrino Jean-Chrysostome de Villaret. Contestualmente Casale, che comprendeva oltre al proprio i territori delle soppresse diocesi di Alessandria, Bobbio e Tortona, fu resa suffraganea dell'arcidiocesi di Torino. Il 17 luglio 1817, con la bolla \"Beati Petri\" di Pio VII, furono ristabilite le diocesi in precedenza soppresse e la diocesi di Casale acquis\u00ec l'attuale fisionomia territoriale diventando suffraganea della nuova sede metropolitana di Vercelli.\nNel secondo Ottocento la diocesi vide il diffondersi della spiritualit\u00e0 e delle opere di san Giovanni Bosco con la fondazione di diversi asili, oratori e collegi, che favorirono il formarsi di numerose vocazioni sacerdotali e religiose.\nIstituzioni culturali diocesane.\nL'archivio storico della diocesi, istituito nei locali annessi al palazzo vescovile, comprende un ingente patrimonio cartaceo costituito in prevalenza dai fondi dell'archivio dei vescovi, dell'archivio della curia e della cancelleria vescovile, dai fondi di alcune parrocchie e di altri enti soppressi, e delle carte relative alle confraternite, alle associazioni, ai movimenti ecclesiali e alle opere pie della diocesi.\nHa una particolare rilevanza storica la biblioteca del seminario diocesano, istituita dal vescovo Pier Gerolamo Caravadossi nel 1738; oggi si trova in una delle ali del seminario costruito nell'Ottocento e costituisce un ente ecclesiastico civilmente riconosciuto. Un catalogo del 1904 censisce 30.000 volumi, 160 incunaboli, 400 edizioni rare e 120 manoscritti tra cartacei e pergamenacei; le edizioni a stampa del Cinquecento sono circa 3.000. Oggi il patrimonio librario \u00e8 costituito da circa 65.000 volumi tra antichi e moderni.\nL'ex sacrestia dal duomo di Casale ospita il museo del tesoro del duomo, dove sono esposte opere di oreficeria e manufatti tessili di notevole pregio.\nCronotassi dei vescovi.\nSi omettono i periodi di sede vacante non superiori ai 2 anni o non storicamente accertati.\nStatistiche.\nLa diocesi nel 2019 su una popolazione di 98.000 persone contava 93.000 battezzati, corrispondenti al 94,9% del totale."}
{"id": "500879", "revid": "92723", "url": "https://it.wikipedia.org/wiki?curid=500879", "title": "Diocesi di Campeche", "text": "La diocesi di Campeche (in latino: \"Dioecesis Campecorensis\") \u00e8 una sede della Chiesa cattolica in Messico suffraganea dell'arcidiocesi di Yucat\u00e1n appartenente alla regione ecclesiastica Sureste. Nel 2019 contava 677.180 battezzati su 846.480 abitanti. \u00c8 retta dal vescovo Jos\u00e9 Francisco Gonz\u00e1lez Gonz\u00e1lez.\nTerritorio.\nLa diocesi comprende per intero lo stato messicano di Campeche con i suoi 11 comuni.\nSede vescovile \u00e8 la citt\u00e0 di San Francisco de Campeche, dove si trova la cattedrale dell'Immacolata Concezione di Maria Vergine.\nIl territorio si estende su 57.924\u00a0km\u00b2 ed \u00e8 suddiviso in 4 decanati e 62 parrocchie.\nStoria.\nLa diocesi \u00e8 stata eretta il 24 marzo 1895 da papa Leone XIII con la bolla \"Praedecessorum nostrorum\", ricavandone il territorio in larga misura dalla diocesi di Yucat\u00e1n (oggi arcidiocesi), e in porzione minore dalla diocesi di Tabasco.\nOriginariamente suffraganea dell'arcidiocesi di Antequera, l'11 novembre 1906 entr\u00f2 a far parte della provincia ecclesiastica dell'arcidiocesi di Yucat\u00e1n.\nIl 23 maggio 1970 ha ceduto una porzione di territorio a vantaggio dell'erezione della prelatura territoriale di Chetumal (oggi diocesi di Canc\u00fan-Chetumal).\nCronotassi dei vescovi.\nSi omettono i periodi di sede vacante non superiori ai 2 anni o non storicamente accertati.\nStatistiche.\nLa diocesi nel 2019 su una popolazione di 846.480 persone contava 677.180 battezzati, corrispondenti all'80,0% del totale."}
{"id": "500880", "revid": "92723", "url": "https://it.wikipedia.org/wiki?curid=500880", "title": "Arcidiocesi di Canberra e Goulburn", "text": "Larcidiocesi di Canberra e Goulburn (in latino: \"Archidioecesis Camberrensis-Gulburnensis\") \u00e8 una sede della Chiesa cattolica in Australia immediatamente soggetta alla Santa Sede. Nel 2019 contava 178.360 battezzati su 660.600 abitanti. \u00c8 retta dall'arcivescovo Christopher Charles Prowse.\nTerritorio.\nL'arcidiocesi comprende il territorio della capitale e una parte meridionale dello stato australiano del Nuovo Galles del Sud.\nSede arcivescovile \u00e8 la citt\u00e0 di Canberra, dove si trova la cattedrale di San Cristoforo. A Goulburn sorge l'ex cattedrale dei Santi Pietro e Paolo.\nIl territorio \u00e8 suddiviso in 55 parrocchie.\nStoria.\nLa diocesi di Goulburn fu eretta il 28 novembre 1862 con il breve \"Ex debito\" di papa Pio IX, ricavandone il territorio dall'arcidiocesi di Sydney, di cui originariamente era suffraganea.\nIl 28 luglio 1917 cedette una porzione del suo territorio a vantaggio dell'erezione della diocesi di Wagga Wagga. Nello stesso anno 1917, si \u00e8 ingrandita con una porzione di territorio gi\u00e0 appartenuta all'arcidiocesi di Sydney.\nIl 5 febbraio 1948 per effetto della bolla \"An dioecesium\" di papa Pio XII la sede \u00e8 stata trasferita da Goulburn a Canberra, la diocesi \u00e8 stata elevata al rango di arcidiocesi con il nome di arcidiocesi di Canberra e Goulburn, immediatamente soggetta alla Santa Sede.\nIl 15 novembre 1951 ha ceduto un'altra porzione di territorio a vantaggio dell'erezione della diocesi di Wollongong.\nIl 5 febbraio 1973 la cattedrale \u00e8 stata trasferita dalla chiesa dei Santi Pietro e Paolo di Goulburn alla chiesa di San Cristoforo a Canberra.\nCronotassi dei vescovi.\nSi omettono i periodi di sede vacante non superiori ai 2 anni o non storicamente accertati.\nStatistiche.\nL'arcidiocesi nel 2019 su una popolazione di 660.600 persone contava 178.360 battezzati, corrispondenti al 27,0% del totale."}
{"id": "500881", "revid": "110157", "url": "https://it.wikipedia.org/wiki?curid=500881", "title": "Diocesi di Canc\u00fan-Chetumal", "text": "La diocesi di Canc\u00fan-Chetumal (in latino: \"Dioecesis Cancunensis-Chetumaliensis\") \u00e8 una sede della Chiesa cattolica in Messico suffraganea dell'arcidiocesi di Yucat\u00e1n appartenente alla regione ecclesiastica Sureste. Nel 2020 contava 986.000 battezzati su 1.565.200 abitanti. \u00c8 retta dal vescovo Pedro Pablo Elizondo C\u00e1rdenas, L.C.\nTerritorio.\nLa diocesi comprende per intero lo stato messicano di Quintana Roo.\nSede vescovile \u00e8 la citt\u00e0 di Canc\u00fan, dove si trova la cattedrale della Santissima Trinit\u00e0. A Chetumal sorge la concattedrale del Sacro Cuore di Ges\u00f9.\nIl territorio si estende su 52.212\u00a0km\u00b2 ed \u00e8 suddiviso in 70 parrocchie.\nStoria.\nLa prelatura territoriale di Chetumal fu eretta il 23 maggio 1970 con la bolla \"Qui ad Beati Pauli\" di papa Paolo VI, ricavandone il territorio dall'arcidiocesi di Yucat\u00e1n e dalla diocesi di Campeche.\nIl 20 dicembre 1996 in forza del decreto \"Nupera urbs\" della Congregazione per i vescovi la sede prelatizia fu trasferita da Chetumal a Canc\u00fan e la prelatura assunse il nome di prelatura territoriale di Canc\u00fan-Chetumal.\nIl 15 febbraio 2020 la prelatura territoriale \u00e8 stata elevata da papa Francesco al rango di diocesi.\nCronotassi dei vescovi.\nSi omettono i periodi di sede vacante non superiori ai 2 anni o non storicamente accertati.\nStatistiche.\nLa diocesi nel 2020 su una popolazione di 1.565.200 persone contava 986.000 battezzati, corrispondenti al 63,0% del totale."}
{"id": "500882", "revid": "92723", "url": "https://it.wikipedia.org/wiki?curid=500882", "title": "Diocesi di Creta", "text": "La diocesi di Creta (Candia o La Canea) (in latino: \"Dioecesis Candiensis\") \u00e8 una sede della Chiesa cattolica in Grecia suffraganea dell'arcidiocesi di Nasso. Nel 2019 contava 4.700 battezzati su 510.000 abitanti. La sede \u00e8 vacante.\nTerritorio.\nLa diocesi estende la sua giurisdizione sui fedeli cattolici di rito latino dell'isola di Creta in Grecia.\nSede vescovile \u00e8 la citt\u00e0 di Candia. Alla Canea si trova la cattedrale dell'Assunzione della Beata vergine Maria.\nIl territorio \u00e8 suddiviso in 4 parrocchie: oltre alla cattedrale vi sono le parrocchie di San Giovanni Battista a Candia e di Sant'Antonio di Padova a Retimo.\nStoria.\nLa presenza cattolica latina nell'isola di Creta inizia con l'occupazione veneziana, iniziata nel 1209 e completata nel 1212. Risale al 1213 circa l'erezione dell'arcidiocesi di Candia; successivamente furono erette nell'isola altre 10 diocesi di rito latino, fra le quali Cidonia, con sede alla Canea.\nDal 1302 al 1314 la sede di Candia fu unita alla sede patriarcale di Costantinopoli.\nIn seguito all'occupazione turca dell'isola nel 1669 tutte le diocesi latine rimasero vacanti.\nLa diocesi fu restaurata da papa Pio IX in forza del breve \"Arcano divinae\" del 28 agosto 1874 con il nome di diocesi di Creta, rendendola suffraganea dell'arcidiocesi di Smirne. Sede della nuova diocesi, affidata alle cure dei frati cappuccini, fu la citt\u00e0 della Canea.\nNel 1890 furono censiti in tutta l'isola 600 fedeli cattolici; erano 300 a met\u00e0 Ottocento.\nDal 1939 al 1952 la sede \u00e8 stata governata da amministratori apostolici senza carattere episcopale. Dal 1952 \u00e8 affidata in amministrazione \"ad nutum Sanctae Sedis\" al vescovo di Sira e Milo e di Santorino.\nOggi la diocesi \u00e8 suffraganea dell'arcidiocesi di Nasso.\nStatistiche.\nLa diocesi nel 2019 su una popolazione di 510.000 persone contava 4.700 battezzati, corrispondenti allo 0,9% del totale."}
{"id": "500883", "revid": "110157", "url": "https://it.wikipedia.org/wiki?curid=500883", "title": "Diocesi di Canelones", "text": "La diocesi di Canelones (in latino: \"Dioecesis Canalopolitana\") \u00e8 una sede della Chiesa cattolica in Uruguay suffraganea dell'arcidiocesi di Montevideo. Nel 2019 contava 392.510 battezzati su 503.460 abitanti. \u00c8 retta dal vescovo Heriberto Andr\u00e9s Bodeant Fern\u00e1ndez.\nTerritorio.\nLa diocesi comprende il dipartimento di Canelones.\nSede vescovile \u00e8 la citt\u00e0 di Canelones, dove si trova la cattedrale di Nostra Signora di Guadalupe.\nIl territorio si estende su 4.532\u00a0km\u00b2 ed \u00e8 suddiviso in 34 parrocchie.\nStoria.\nLa diocesi \u00e8 stata eretta il 25 novembre 1961 con la bolla \"Peramplas partire\" di papa Giovanni XXIII, ricavandone il territorio dalla diocesi di San Jos\u00e9 de Mayo.\nCronotassi dei vescovi.\nSi omettono i periodi di sede vacante non superiori ai 2 anni o non storicamente accertati.\nStatistiche.\nLa diocesi nel 2019 su una popolazione di 503.460 persone contava 392.510 battezzati, corrispondenti al 78,0% del totale."}
{"id": "500885", "revid": "92723", "url": "https://it.wikipedia.org/wiki?curid=500885", "title": "Diocesi di C\u1ea7n Th\u01a1", "text": "La diocesi di C\u1ea7n Th\u01a1 (in latino: \"Dioecesis Cantho\u00ebnsis\") \u00e8 una sede della Chiesa cattolica in Vietnam suffraganea dell'arcidiocesi di H\u00f4 Ch\u00ed Minh. Nel 2019 contava 190.633 battezzati su 5.679.613 abitanti. \u00c8 retta dal vescovo Stephanus Tri Buu Thien.\nTerritorio.\nLa diocesi si trova nel delta del Mekong e comprende la municipalit\u00e0 di C\u00e2n Tho e le province di Hau Giang, Soc Trang, Bac Lieu e Ca Mau.\nSede vescovile \u00e8 la citt\u00e0 di C\u1ea7n Th\u01a1, dove si trova la cattedrale del Sacro Cuore di Ges\u00f9.\nIl territorio \u00e8 suddiviso in 149 parrocchie.\nStoria.\nIl vicariato apostolico di C\u1ea7n Th\u01a1 fu eretto il 20 settembre 1955 con la bolla \"Quod Christus\" di papa Pio XII, ricavandone il territorio dal vicariato apostolico di Phnom-Penh.\nIl 24 novembre 1960 il vicariato apostolico ha ceduto una porzione del suo territorio a vantaggio dell'erezione della diocesi di Long Xuy\u00ean e nel contempo \u00e8 stato elevato a diocesi con la bolla \"Venerabilium Nostrorum\" di papa Giovanni XXIII.\nCronotassi dei vescovi.\nSi omettono i periodi di sede vacante non superiori ai 2 anni o non storicamente accertati.\nStatistiche.\nLa diocesi nel 2019 su una popolazione di 5.679.613 persone contava 190.633 battezzati, corrispondenti al 3,4% del totale."}
{"id": "500886", "revid": "1565034", "url": "https://it.wikipedia.org/wiki?curid=500886", "title": "Arcidiocesi di Cap-Ha\u00eftien", "text": "Larcidiocesi di Cap-Ha\u00eftien (in latino: \"Archidioecesis Capitis Haitiani\") \u00e8 una sede metropolitana della Chiesa cattolica ad Haiti. Nel 2019 contava 865.110 battezzati su 1.712.000 abitanti. \u00c8 retta dall'arcivescovo Launay Saturn\u00e9.\nTerritorio.\nL'arcidiocesi comprende la citt\u00e0 di Cap-Ha\u00eftien, dove si trova la cattedrale dell'Assunzione di Maria Vergine.\nIl territorio \u00e8 suddiviso in 54 parrocchie.\nStoria.\nLa diocesi di Cap-Ha\u00eftien fu eretta il 3 ottobre 1861 con la bolla \"Vel a primis\" di papa Pio IX, ricavandone il territorio dall'arcidiocesi di Santo Domingo. Era originariamente suffraganea dell'arcidiocesi di Port-au-Prince.\nIl 20 aprile 1972 cedette una porzione del suo territorio a vantaggio dell'erezione della diocesi di Hinche.\nIl 7 aprile 1988 la diocesi \u00e8 stata elevata al rango di arcidiocesi metropolitana con la bolla \"Qui pro Nostro\" di papa Giovanni Paolo II.\nIl 31 gennaio 1991 ha ceduto un'altra porzione di territorio a vantaggio dell'erezione della diocesi di Fort-Libert\u00e9.\nCronotassi dei vescovi.\nSi omettono i periodi di sede vacante non superiori ai 2 anni o non storicamente accertati.\nStatistiche.\nL'arcidiocesi nel 2019 su una popolazione di 1.712.000 persone contava 865.110 battezzati, corrispondenti al 50,5% del totale."}
{"id": "500888", "revid": "110157", "url": "https://it.wikipedia.org/wiki?curid=500888", "title": "Arcidiocesi di Capua", "text": "Larcidiocesi di Capua (in latino: \"Archidioecesis Capuana\") \u00e8 una sede della Chiesa cattolica in Italia suffraganea dell'arcidiocesi di Napoli appartenente alla regione ecclesiastica Campania. Nel 2019 contava 191.315 battezzati su 205.000 abitanti. \u00c8 retta dall'arcivescovo Salvatore Visco.\nTerritorio.\nL'arcidiocesi comprende i comuni di Capua, Bellona, Camigliano (limitatamente alla frazione Leporano; il restante territorio \u00e8 nella diocesi di Teano-Calvi), Cancello ed Arnone, Casagiove (in parte, il restante territorio \u00e8 nella diocesi di Caserta), Casapulla, Caserta (in parte, limitatamente alla frazione Ercole; il restante territorio \u00e8 nella diocesi di Caserta), Castel Morrone (in parte, il restante territorio \u00e8 nella diocesi di Caserta), Castel Volturno, Curti, Francolise (in parte, limitatamente alla frazione Sant'Andrea del Pizzone; il restante territorio \u00e8 nella diocesi di Teano-Calvi), Giano Vetusto (in parte, limitatamente alla parrocchia di Santa Maria Maddalena; il restante territorio \u00e8 nella diocesi di Teano-Calvi), Grazzanise, Macerata Campania, Marcianise (in parte; il restante territorio \u00e8 nella diocesi di Caserta), Pastorano (in parte, limitatamente alla frazione Pantuliano; il restante territorio \u00e8 nella diocesi di Teano-Calvi), Portico di Caserta, San Prisco, Santa Maria Capua Vetere, Santa Maria la Fossa, San Tammaro e Vitulazio.\nConfina con la diocesi di Aversa a sud, con la diocesi di Sessa Aurunca a nord ovest, con la diocesi di Teano-Calvi a nord, con la diocesi di Alife-Caiazzo, a nord est e con la diocesi di Caserta a est.\nSede vescovile \u00e8 la citt\u00e0 di Capua, dove si trova la cattedrale di Santa Maria Assunta in Cielo.\nIl territorio \u00e8 suddiviso in 60 parrocchie, raggruppate in 7 foranie: Capua, Bellona, Tifatina, Marcianise, Santa Maria Capua Vetere, Basso Volturno, Macerata.\nStoria.\nL'arcidiocesi di Capua sarebbe, secondo la tradizione, una delle pi\u00f9 antiche diocesi italiane, risalendo a prima della met\u00e0 del I secolo. Vanta infatti origini apostoliche. Tuttavia, i primi riscontri storici di un vescovo di Capua si hanno solo con Proterio, che presenzi\u00f2 al sinodo di Roma del 313.\nSorta come villaggio agricolo di origine osca nella prima et\u00e0 del ferro, forse anche prima della fondazione di Roma (ca. 900-750), gli Etruschi fecero di Capua una citt\u00e0 fortificata, ponendola a capo della dodecapoli campana, che comprendeva le citt\u00e0 di Atella, Cales (Calvi Risorta), Casilino, Cuma, Ercolano, Formia, Napoli, Nuceria, Nola, Pompei, Pozzuoli e Sessa. Da allora Capua fu per secoli incontrastata signora della \"Campania felix\" romana e della \"Terra Laboris\" o \"Liburia\" normanna, cio\u00e8 della Campania, che prende il nome proprio dalla citt\u00e0 di Capua (piana capuana, cio\u00e8 piana campana).\nLe origini apostoliche.\nUn'antichissima tradizione, confluita nel \"Breviarium Campanum\" e nella storiografia non solo locale, vuole che a Capua il Vangelo sia stato predicato dalla bocca dell'Apostolo San Pietro, diretto a Roma, che per altro vi avrebbe lasciato come primo vescovo San Prisco di Capua, suo compagno di viaggio e discepolo del Signore, addirittura proprietario della casa che ospit\u00f2 Ges\u00f9 e gli Apostoli per l'Ultima Cena.\nAl di l\u00e0 di qualsiasi discussione sulle sue origini \u00e8 certo che Capua, come Roma, ebbe i suoi primi martiri in San Prisco, San Sinoto, San Lupolo, San Rufo, San Carponio, San Quarto, San Marcello, Sant'Agostino di Capua, Santa Felicita, San Quinto, Sant'Aristeo e tanti altri; le sue catacombe, le sue basiliche paleocristiane; la sua importanza come Chiesa Ecumenica impegnata nei dibattiti dottrinali sempre al fianco della Chiesa di Roma. Lo dimostrano la corrispondenza epistolare, custodita nella Biblioteca Diocesana dell'Arcidiocesi di Capua, di San Cipriano di Cartagine e Sant'Agostino di Capua (249-260), la presenza del Vescovo Proterio (304-326) al Concilio Romano del 313, al primo concilio di Arles del 314 e agli altri due Concili Romani del 315 e del 325.\nDi sommo rilievo sono la definizione del vescovo Vincenzo (ca.341 - dopo il 357), chiamato da Sant'Atanasio di Alessandria \"vescovo di Capua metropoli della Campania\", e la collocazione di Capua, da parte del poeta Ausonio maestro di San Paolino di Nola, tra le venti citt\u00e0 principali e pi\u00f9 illustri dell'Impero Romano, facendola precedere soltanto da Roma, Costantinopoli, Cartagine, Antiochia, Alessandria, Treviri e Milano.\nCapua dal IV secolo.\nNel 391, per disposizione di Papa Siricio, Capua fu sede di un concilio plenario di vescovi occidentali ed orientali nel quale, sotto la presidenza di Sant'Ambrogio, fu discussa e definita la dottrina riguardo alla perpetua verginit\u00e0 di Maria, contestata da vescovo eretico Bonoso di Sardica.\n\u00c8 doveroso ricordare due vescovi della Sede Capuana, venerati come santi:\nLa distruzione dell'antica Capua.\nNell'841 la citt\u00e0 di Capua antica fu distrutta dai Saraceni mandati dal Principe di Benevento. Tuttavia nell'856, il vescovo Landolfo I (843 - 879) e il fratello Conte Landone, che erano i maggiori esponenti dell'alta nobilt\u00e0 Longobarda nella Contea di Capua, ricostruirono la citt\u00e0 presso le rive del Volturno e non nel suo antico sito, dove un'altra citt\u00e0 riprese vita fino a svilupparsi nell'odierna Santa Maria Capua Vetere.\nN\u00e9 trascorsero molti anni che Capua, grazie alla politica del vescovo Landolfo II, che ne fu anche conte, divenne sede del Principato.\nGli storici sostengono che uno degli avvenimenti pi\u00f9 importanti della storia dell'Arcidiocesi di Capua fu l'insediamento dei Cassinesi in questa citt\u00e0. Nell'883 l'Abbazia di Montecassino fu distrutta per mano dei Saraceni, cos\u00ec i monaci di San Benedetto nel 914 si trasferirono a Capua, nel monastero costruito dall'abate Giovanni (914-928).\nLa sede metropolitana.\nVerso la fine del X secolo, Capua raggiunse il suo apogeo: il principe Pandolfo I Testadiferro, con la conquista del Principato di Salerno (978), riunific\u00f2 per primo i domini dell'Italia longobarda meridionale, detta \"Langobardia Minor\".\nIl 14 agosto 966 papa Giovanni XIII, che aveva trovato rifugi\u00f2 a Capua, elev\u00f2 la sede al rango di arcidiocesi metropolitana, che ebbe come suffraganee Atina, Aquino, Caiazzo, Calvi, Carinola, Caserta, Fondi, Gaeta, Isernia, Sessa Aurunca, Sora, Teano e Venafro.\nQuesto privilegio fu concesso perch\u00e9 dopo l'elezione di Giovanni XIII, imposta da Ottone I, fu espulso dal palazzo Laterano, flagellato pubblicamente e rinchiuso in Castel Sant'Angelo. Per misteriosi motivi, riusc\u00ec ad evadere e si rifugi\u00f2 nel palazzo episcopale di Capua, accolto da Pandolfo I.\nCos\u00ec Capua risult\u00f2 la quinta metropolia in Italia dopo Roma, Milano, Aquileia e Ravenna e la prima in assoluto nell'Italia meridionale di rito latino perch\u00e9 soltanto negli anni seguenti furono costituite le metropolie di Salerno (ca.968) e Benevento (26 maggio 969).\nPer questo, l'Arcivescovo di Capua divenne il Legato della Sede Apostolica e Vicario del Papa nel Principato Longobardo.\nGli arcivescovi di Capua avevano alcuni privilegi speciali: essendo legati della Santa Sede, era loro riservato il diritto di ungere con l'olio santo i principi di Capua, sottoscrivevano i loro diplomi con il minio o con il cinabro e autenticavano le loro bolle con il piombo.\nL'arcidiocesi e i Normanni.\nAi Longobardi subentrarono i Normanni che accrebbero ancora di pi\u00f9 il prestigio della sede metropolitana, conservando a Capua il centrale primato politico e militare del regno. Sotto i Normanni, Capua fu \"la gemma pi\u00f9 preziosa della corono dei Re e l'inclita chiave del Regno [...] in Capua si videro pi\u00f9 volte convocare le Assemblee o Parlamenti, dove, pel felice raggimento dello stato e delle chiese del regno, dietro invito del Monarca, si assembravano quasi tutti gli Arcivescovi, Vescovi, Abati, Conti e Baroni del Regno con alla testa i Principi Normanni\".\n\u00c8 noto che i Principi Normanni di Capua si dichiararono vassalli e sudditi della Chiesa, difendendo la Santa Sede contro le ingerenze degli imperatori, e che l'arcivescovo metropolita Erveo (1072-1087), di famiglia normanna, fu uno dei pi\u00f9 strenui sostenitori del papato di Gregorio VII che pi\u00f9 volte fu accolto tra le mura dell'episcopio metropolitano. \u00c8 doveroso ricordare anche l'arcivescovo metropolitano Alfano che, oltre a vedersi riconfermata sede metropolitana, fu anche inviato come legato pontificio presso il re Enrico II d'Inghilterra, per chiedergli di rendere conto dell'uccisione dell'arcivescovo di Canterbury, San Tommaso Becket. Tornato dalla legazione, Alfano ricevette in dono dal Re di Sicilia un prezioso evangeliario, oggi conservato nel tesoro della Cattedrale. La buona nomea della gloriosa Arcidiocesi visse anche negli anni seguenti, tanto che papa Innocenzo III, dopo la morte dell'arcivescovo Matteo, disse al Capitolo Metropolitano della Cattedrale che \"Fra tutte le Metropoli del mondo, Capua \u00e8 quella pi\u00f9 vicina alla Sede Apostolica\".\nI rapporti con la Sede Apostolica.\nDegli 80 arcivescovi metropoliti, 19 furono cardinali. Si ricordano fra questi: Ippolito d'Este, amministratore apostolico (1493), Juan L\u00f3pez (1498), Nikolaus von Sch\u00f6nberg (1520), Luigi Caetani (1624), Niccol\u00f2 Caracciolo (1703), Francesco Serra-Cassano (1826), Giuseppe Cosenza(1850), Francesco Saverio Apuzzo (1871) e infine i due pi\u00f9 celebri: san Roberto Bellarmino e Alfonso Capecelatro di Castelpagano.\n\u00c8 da ricordare che anche 22 pontefici visitarono Capua per ragioni politiche o pastorali, fra questi: Gregorio VII, Gregorio X, Celestino V, Bonifacio VIII, Urbano VI, Benedetto XIII, Pio IX e Giovanni Paolo II.\nCon la bolla \"De utiliori\" di papa Pio VII del 27 giugno 1818, le diocesi suffraganee di Capua furono ridotte a quelle di Isernia, Calvi e Teano, Sessa e Caserta.\nIl 29 settembre 1967, in forza della lettera apostolica \"Roma altera quondam\", papa Paolo VI ha proclamato San Roberto Bellarmino e Santo Stefano Protomartire, patroni principali dell'arcidiocesi.\nIl 30 aprile 1979 in forza della bolla \"Quamquam Ecclesia\" di papa Giovanni Paolo II l'arcidiocesi ha perso la dignit\u00e0 metropolitica, pur mantenendo il titolo arcivescovile, ed \u00e8 divenuta suffraganea dell'arcidiocesi di Napoli.\nIl capitolo metropolitano di Capua.\nNella bimillenaria storia dell'arcidiocesi, il Capitolo metropolitano ebbe ruoli importanti. La sua istituzione risale a tempi antichi. Gi\u00e0 nel 536 un tale Zaffio, primicerio di Capua, nelle sue lettere a San Gregorio Magno parla di un arcidiacono di Capua di nome Plastico. Nel 1205 il Capitolo contava oltre 50 canonici, ma l'arcivescovo Marino Filomarino ne fiss\u00f2 il numero a 40, dividendo i canonici nella triplice classe di 10 presbiteri, 10 diaconi e 20 suddiaconi. L'arcivescovo Cesare Costa vi immise i due uffici del Canonico Teologo e del Canonico Penitenziere, assegnandoli alla classe dei suddiaconi. Il cardinal Roberto Bellarmino, non riscontrando le costituzioni del Capitolo a norma del Concilio di Trento, le sottopose a riforma, portandone il numero dei componenti a 20 presbiteri, 20 diaconi e 10 suddiaconi. Il cardinal Luigi Caetani mut\u00f2 nuovamente il numero dei canonici, costituendoli in soli due ordini, cio\u00e8 20 presbiteri e 20 diaconi. Questa modifica rest\u00f2 in auge fino al 1867 quando, per effetto delle leggi civili, i Capitolari da 40 furono ridotti a 12. Nel 1881 il cardinale arcivescovo Alfonso Capecelatro ottenne da papa Leone XIII la facolt\u00e0 di istituire, secondo uno speciale statuto, 8 nuovi canonici senza rendita. Il Capitolo metropolitano cattedrale ottenne vari privilegi dalla Santa Sede. Fra questi l'uso della cappa magna nelle messe pontificali, l'uso delle insegne pontificie \"ad instar abbatum\", e in particolare della mitria, concessa da papa Benedetto XIII; l'imposizione delle mitrie fu fatta per la prima volta con rito solenne la notte di Natale del 1725. L'8 maggio 1725 papa Benedetto XIV concesse l'uso della cappa magna cardinalizia al pari dei capitoli di Milano e Lisbona. La cappa magna cardinalizia, di colore porpora, indossata sopra la talare di colore paonazzo, era l'abito corale del Capitolo; coperta da ermellino sul petto in inverno, e di semplice seta senza palli in estate; nei tempi di avvento e quaresima, nella processione di San Marco Evangelista, nella processione delle Rogazioni e nei funerali, la cappa era di una lana color paonazzo. I canonici potevano indossare tale abito persino in presenza di cardinali e del papa. Furono sapienti e abili custodi della cattedrale, deputati della segnatura. \nAl Capitolo sono riconosciuti la cura e i restauri della cattedrale; ricordiamo in particolare la Consacrazione del 6 giugno 1255 presieduta da papa Alessandro IV, dopo i restauri degli anni 1250 1255; la consacrazione della basilica cattedrale inferiore (sotterranea) fatta dopo i restauri il 23 aprile 1724 dal cardinale arcivescovo Vincenzo Maria Orsini, futuro papa Benedetto XIII; la seconda consacrazione del 19 novembre 1724 della cattedrale, presieduta dal cardinale arcivescovo di Corinto, Mondilio Orsini, legato pontificio e nipote di Benedetto XIII e futuro arcivescovo di Capua (dal 1728 al 1743); la Rosa d'Oro, inviata da papa Benedetto XIII il 30 aprile 1726 (che nell'ordine \u00e8 la 142\u00ba fra le oltre 180 distribuite nel mondo); la preziosa reliquia della Vera Croce, consegnata dal suddetto papa in persona al cardinale arcivescovo Niccol\u00f2 Caracciolo il 30 ottobre 1727; il titolo di basilica minore dato alla cattedrale da papa Leone XII il 20 novembre 1827; la terza consacrazione della cattedrale il 19 novembre 1858; e infine, dopo i bombardamenti che rasero al suolo la citt\u00e0 di Capua, l'ultima consacrazione della ricostruita cattedrale presieduta dall'arcivescovo Salvatore Baccarini il 19 novembre 1957. In occasione del XVI centenario del Concilio capuano (391-392) il 24 maggio 1992 papa Giovanni Paolo II ha fatto visita all'arcidiocesi di Capua.\nCronotassi dei vescovi.\nSi omettono i periodi di sede vacante non superiori ai 2 anni o non storicamente accertati.\nStatistiche.\nL'arcidiocesi nel 2019 su una popolazione di 205.000 persone contava 191.315 battezzati, corrispondenti al 93,3% del totale."}
{"id": "500889", "revid": "110157", "url": "https://it.wikipedia.org/wiki?curid=500889", "title": "Arcidiocesi di Capiz", "text": "Larcidiocesi di Capiz (in latino: \"Archidioecesis Capicensis\") \u00e8 una sede metropolitana della Chiesa cattolica nelle Filippine. Nel 2019 contava 810.386 battezzati su 865.725 abitanti. La sede \u00e8 vacante.\nTerritorio.\nL'arcidiocesi comprende la provincia di Capiz, nell'isola di Panay.\nSede arcivescovile \u00e8 la citt\u00e0 di Roxas City, dove si trova la cattedrale dell'Immacolata Concezione.\nIl territorio si estende su 2.663\u00a0km\u00b2 ed \u00e8 suddiviso in 37 parrocchie.\nProvincia ecclesiastica.\nLa provincia ecclesiastica di Capiz, istituita nel 1976, comprende le seguenti suffragaee:\nLa provincia ecclesiastica si estende sulle province civili filippine di Capiz, Aklan e Romblon; comprende la parte settentrionale dell'isola di Panay e l'arcipelago di Romblon.\nStoria.\nLa diocesi di Capiz fu eretta il 27 gennaio 1951 con la bolla \"Ex supremi apostolatus\" di papa Pio XII, ricavandone il territorio dalla diocesi di Jaro.\nOriginariamente suffraganea dell'arcidiocesi di Cebu, il 29 giugno 1951 entr\u00f2 a far parte della provincia ecclesiastica dell'arcidiocesi di Jaro.\nIl 19 dicembre 1974 ha ceduto una porzione del suo territorio a vantaggio dell'erezione della diocesi di Romblon.\nIl 17 gennaio 1976 ha ceduto un'altra porzione di territorio a vantaggio dell'erezione della diocesi di Kalibo e nel contempo per effetto della bolla \"Nimium patens\" di papa Paolo VI la diocesi \u00e8 stata elevata al rango di arcidiocesi metropolitana.\nCronotassi dei vescovi.\nSi omettono i periodi di sede vacante non superiori ai 2 anni o non storicamente accertati.\nStatistiche.\nL'arcidiocesi nel 2019 su una popolazione di 865.725 persone contava 810.386 battezzati, corrispondenti al 93,6% del totale."}
{"id": "500890", "revid": "92723", "url": "https://it.wikipedia.org/wiki?curid=500890", "title": "Diocesi di Carabayllo", "text": "La diocesi di Carabayllo (in latino: \"Dioecesis Carabaillensis\") \u00e8 una sede della Chiesa cattolica in Per\u00f9 suffraganea dell'arcidiocesi di Lima. Nel 2019 contava 2.523.421 battezzati su 3.135.000 abitanti. \u00c8 retta dal vescovo Lino Panizza Richero, O.F.M.Cap.\nTerritorio.\nLa diocesi comprende i seguenti distretti della parte settentrionale della provincia di Lima: Comas, Carabayllo, Independencia, Los Olivos, San Mart\u00edn de Porres, Puente Piedra, Anc\u00f3n, Santa Rosa; fa parte della diocesi anche il distretto di Santa Rosa de Quives nella provincia di Canta.\nLa sede vescovile si trova a Sol de Oro, nel distretto di Los Olivos, dove sorge la cattedrale del Buon Pastore.\nIl territorio \u00e8 suddiviso in 50 parrocchie, raggruppate in 4 vicariati.\nStoria.\nLa diocesi \u00e8 stata eretta il 14 dicembre 1996, ricavandone il territorio dall'arcidiocesi di Lima.\nCronotassi dei vescovi.\nSi omettono i periodi di sede vacante non superiori ai 2 anni o non storicamente accertati.\nStatistiche.\nLa diocesi nel 2019 su una popolazione di 3.135.000 persone contava 2.523.421 battezzati, corrispondenti all'80,5% del totale."}
{"id": "500892", "revid": "92723", "url": "https://it.wikipedia.org/wiki?curid=500892", "title": "Diocesi di Carcassonne e Narbona", "text": "La diocesi di Carcassonne e Narbona (in latino: \"Dioecesis Carcassonensis et Narbonensis\") \u00e8 una sede della Chiesa cattolica in Francia suffraganea dell'arcidiocesi di Montpellier. Nel 2019 contava 237.000 battezzati su 368.011 abitanti. \u00c8 retta dal vescovo Alain \u00c9mile Baptiste Planet.\nTerritorio.\nLa diocesi comprende il dipartimento francese dell'Aude ed il cantone di Qu\u00e9rigut del dipartimento dell'Ari\u00e8ge.\nSede vescovile \u00e8 la citt\u00e0 di Carcassonne, dove si trova la cattedrale di San Michele. Nel territorio diocesano sorgono altre cinque chiese ex cattedrali:\nIl territorio \u00e8 suddiviso in 325 parrocchie. A partire dal 2007 il territorio diocesano \u00e8 stato riorganizzato in sole 14 parrocchie.\nStoria.\nNarbona.\nSecondo un'antica tradizione, attestata gi\u00e0 all'epoca di Gregorio di Tours (fine VI secolo), la chiesa di Narbona fu fondata verso la met\u00e0 del III secolo da san Paolo, evangelizzatore della regione. Solo pi\u00f9 tardi, attorno al IX secolo, venne qualificato come discepolo degli apostoli e identificato con il proconsole Sergio Paolo di cui parlano gli Atti degli Apostoli ().\nPrimo vescovo storicamente documentato \u00e8 Ilario, menzionato in alcune lettere pontificie tra il 417 e il 422. Grande figura di vescovo dei primissimi secoli fu san Rustico, gi\u00e0 monaco dell'abbazia di Lerino, govern\u00f2 la chiesa narbonese per oltre trent'anni affrontando l'invasione dei Visigoti di Teodorico I (436) che occuparono l'intera regione con il lungo assedio di Narbona (che resistette fino al 462); cerc\u00f2 di consolidare e rafforzare il cattolicesimo dall'invasione visigota ariana e a lui si deve la ricostruzione della cattedrale, distrutta da un incendio nel 441, nella quale fu sepolto.\nNel VI secolo l'arcidiocesi cedette porzioni di territorio a vantaggio dell'erezione delle diocesi di Elne e di Carcassonne.\nNarbona era la sede metropolitana della Gallia Narbonense I e una provincia ecclesiastica \u00e8 attestata dal VI secolo. Tuttavia, a causa degli avvenimenti politici e militari che coinvolsero la Linguadoca alla caduta dell'impero romano, solo in linea teorica la provincia ecclesiastica coincideva con la Narbonense I. Quando i Franchi strapparono la Settimania agli Arabi (759), si ripristin\u00f2 l'originaria metropolia, costituita dalle sedi di Elne, Carcassonne, B\u00e9ziers, Lod\u00e8ve, Agde, Maguelonne, N\u00eemes, Tolosa e Uz\u00e8s. In seguito alle conquiste di Carlo Magno e di Ludovico il Pio, alcune diocesi spagnole entrarono nella provincia ecclesiastica di Narbona, che raggiunse cos\u00ec il suo apice con l'aggiunta delle diocesi di Urgell, Gerona, Barcellona e Vic. Papa Urbano II concesse agli arcivescovi di Narbona la primazia sopra la provincia ecclesiastica di Tarragona, sottomettendoli per\u00f2 agli arcivescovi di Toledo. \nPapa Pasquale II accord\u00f2 invece agli arcivescovi di Narbona la primazia sulla provincia ecclesiastica di Aix, con il titolo di primate della Gallia Narbonese. \nQuesta situazione dur\u00f2 fino alla prima met\u00e0 del XII secolo, quando la provincia ecclesiastica ritorn\u00f2 alla situazione precedente.\nLa cattedrale carolingia, dedicata a due santi di origine spagnola, Giusto e Pastore, fu ricostruita dal vescovo san Teodardo nella seconda met\u00e0 del IX secolo e completamente riedificata a partire dal XIII secolo.\nDue arcivescovi di Narbona furono elevati al soglio pontificio: Guy Foulcois, divenuto papa Clemente IV; e Giulio de' Medici, divenuto papa Clemente VII.\nTra il XIII e il XIV secolo la provincia ecclesiastica sub\u00ec importanti modifiche. Nel 1295 venne eretta la diocesi di Pamiers, che fu suffraganea di Narbona fino al 1317. In quest'anno fu eretta la diocesi di Limoux, con territorio ricavato da quello di Narbona, ma ebbe vita molto breve ed era gi\u00e0 soppressa nel febbraio 1318. Sempre nel 1317, per meglio combattere l'eresia catara, Tolosa fu elevata al rango di arcidiocesi metropolitana e dal suo territorio furono ricavate ben 6 diocesi suffraganee. Per compensare la perdita di Tolosa e di Pamiers, nel 1318 Narbona cedette porzioni di territorio a vantaggio dell'erezione delle diocesi di Alet e di Saint-Pons-de-Thomi\u00e8res, che divennero sue suffraganee. Infine nel 1694 anche la nuova diocesi di Al\u00e8s entr\u00f2 nella provincia ecclesiastica di Narbona, che, allo scoppio della rivoluzione francese, comprendeva 11 suffraganee: Elne, Carcassonne, B\u00e9ziers, Lod\u00e8ve, Agde, Montpellier (l'antica Maguelonne), N\u00eemes, Alet, Al\u00e8s, Saint-Pons-de-Thomi\u00e8res e Uz\u00e8s.\nIn seguito al concordato con la bolla \"Qui Christi Domini\" di papa Pio VII del 29 novembre 1801 l'arcidiocesi fu soppressa, contestualmente a 6 delle sue suffraganee; la maggior parte del suo territorio fu incorporato in quello della diocesi di Carcassonne, mentre una porzione pi\u00f9 piccola entr\u00f2 a far parte della diocesi di Montpellier.\nNel giugno 1817 fra Santa Sede e governo francese fu stipulato un nuovo concordato, cui fece seguito il 27 luglio la bolla \"Commissa divinitus\", con la quale il papa restaurava la sede metropolitana di Narbona. Tuttavia, poich\u00e9 il concordato non entr\u00f2 in vigore in quanto non ratificato dal Parlamento di Parigi, questa erezione non ebbe effetto. L'arcidiocesi non venne mai pi\u00f9 restaurata. Dal 1822 gli arcivescovi di Tolosa ebbero il privilegio di aggiungere al proprio titolo quello di arcivescovi di Narbona.\nCarcassonne.\nLa diocesi di Carcassonne fu eretta dopo il 533 ad opera dei Visigoti, che in questo modo cercarono di compensare la perdita di Lod\u00e8ve e Uz\u00e8s, passate ai Franchi. Il suo territorio fu ricavato da quello dell'arcidiocesi di Narbona, di cui Carcassonne divenne suffraganea. Il primo vescovo di cui si abbia riscontro storico \u00e8 Sergio che nel 589 prese parte ai concili di Toledo e di Narbona.\nNel IX secolo furono erette le chiese di Notre-Dame de Canab\u00e8s e di Notre-Dame de Limoux, ancor oggi meta di pellegrinaggio. Alla fine dell'XI secolo fu ricostruita a Carcassonne la chiesa dei santi Nazaro e Celso e papa Urbano II, venuto a Carcassonne a predicare la crociata, benedisse l'inizio dei lavori. Le navate della chiesa sono di stile romanico, mentre il transetto e il coro sono gotici. Questa chiesa fu cattedrale della diocesi fino agli inizi dell'Ottocento; il capitolo segu\u00ec per lungo tempo la regola di sant'Agostino, ma nel 1439 fu secolarizzato.\nLa storia della diocesi nel XIII secolo si interseca con la vicenda degli albigesi e la stessa citt\u00e0 di Carcassonne si trov\u00f2 al centro della crociata albigese. Il monastero di Prouille, nel quale san Domenico nel 1206 fond\u00f2 un istituto religioso per le albigesi convertite, \u00e8 oggi una meta di pellegrinaggio, consacrata alla Vergine. San Pietro di Castelnau, l'inquisitore cistercense martirizzato dagli albigesi nel 1208; santa Camelia, condannata a morte dagli stessi eretici; e il gesuita san Giovanni Francesco R\u00e9gis (1597-1640) nato a Fontcouverte nell'antica arcidiocesi di Narbona, sono i santi specialmente venerati nella diocesi di Carcassonne.\nIn seguito al Concordato con la bolla \"Qui Christi Domini\" di papa Pio VII del 29 novembre 1801 quasi tutto il territorio dell'antica arcidiocesi di Narbona, pressoch\u00e9 tutta la diocesi di Saint-Papoul, una parte delle diocesi di Alet e di Mirepoix, nonch\u00e9 la diocesi di Perpignano furono uniti al territorio della diocesi di Carcassonne, mentre tutte le altre sedi citate vennero soppresse. Contemporaneamente, la sede di Carcassonne fu dichiarata suffraganea dell'arcidiocesi di Tolosa.\nIl 6 ottobre 1822 con la bolla \"Paternae caritatis\" del medesimo papa Pio VII fu ristabilita la diocesi di Perpignano, recuperandone il territorio da quello della diocesi di Carcassonne.\nL'8 dicembre 2002, con la riorganizzazione delle circoscrizioni diocesane francesi, la diocesi di Carcassonne entr\u00f2 a far parte della provincia ecclesiastica dell'arcidiocesi di Montpellier.\nIl 14 giugno 2006 il titolo di Narbona \u00e8 stato trasferito ai vescovi di Carcassonne e la diocesi ha assunto il nome attuale.\nCronotassi dei vescovi.\nSi omettono i periodi di sede vacante non superiori ai 2 anni o non storicamente accertati.\nStatistiche.\nLa diocesi nel 2019 su una popolazione di 368.011 persone contava 237.000 battezzati, corrispondenti al 64,4% del totale."}
{"id": "500893", "revid": "287204", "url": "https://it.wikipedia.org/wiki?curid=500893", "title": "Arcidiocesi di Cardiff", "text": "Larcidiocesi di Cardiff (in latino: \"Archidioecesis Cardiffensis\") \u00e8 una sede metropolitana della Chiesa cattolica in Galles. Nel 2019 contava 131.280 battezzati su 1.556.940 abitanti. \u00c8 retta dall'arcivescovo George Stack.\nTerritorio.\nL'arcidiocesi si estende per 3.064\u00a0km\u00b2 nelle seguenti contee tradizionali della Gran Bretagna: Monmouthshire, Herefordshire e la parte orientale della contea di Glamorganshire (la parte occidentale appartiene alla diocesi di Menevia).\nSede arcivescovile \u00e8 la citt\u00e0 di Cardiff, la capitale del Galles, in cui si trova la cattedrale metropolitana di San Davide, chiesa madre dell'arcidiocesi.\nIl territorio \u00e8 suddiviso in 59 parrocchie.\nProvincia ecclesiastica.\nLa provincia ecclesiastica di Cardiff, istituita nel 1916, comprende due suffraganee:\nStoria.\nIl vicariato apostolico del distretto del Galles fu eretto il 3 luglio 1840 con il breve \"Muneris Apostolici\" di papa Gregorio XVI, ricavandone il territorio dal vicariato apostolico del distretto occidentale (oggi diocesi di Clifton).\nIl 29 settembre 1850 in forza del breve \"Universalis Ecclesiae\" di papa Pio IX il vicariato cedette una porzione del suo territorio a vantaggio dell'erezione della diocesi di Shrewsbury e nel contempo fu elevato a diocesi, assumendo il nome di diocesi di Newport e di Menevia. Cattedrale della diocesi era il monastero benedettino di Belmont, presso Hereford e la diocesi aveva un capitolo monastico. Originariamente era suffraganea dell'arcidiocesi di Westminster.\nNel 1895 cedette un'altra porzione di territorio a vantaggio dell'erezione del vicariato apostolico del Galles (oggi diocesi di Menevia) e contestualmente assunse il nome di diocesi di Newport.\nIl 28 ottobre 1911 entr\u00f2 a far parte della provincia ecclesiastica dell'arcidiocesi di Birmingham.\nIl 7 febbraio 1916 in forza della bolla \"Cambria celtica gentis\" di papa Benedetto XV \u00e8 stata elevata al rango di arcidiocesi metropolitana e ha assunto il nome attuale a causa del trasferimento della sede arcivescovile da Newport a Cardiff. Inizialmente la diocesi ebbe due cattedrali e due distinti capitoli, uno secolare e uno regolare, perch\u00e9 Belmont pot\u00e9 conservare i suoi privilegi di cattedrale e il suo capitolo. Il 20 marzo 1920 con la bolla \"Praeclara gesta\" lo stesso papa Benedetto XV accolse la rinuncia dei monaci di Belmont ai privilegi di cattedrale e di capitolo ed elev\u00f2 il monastero al rango di abbazia.\nIl 12 febbraio 1987 ha ceduto il West Glamorgan alla diocesi di Menevia.\nCronotassi dei vescovi.\nSi omettono i periodi di sede vacante non superiori ai 2 anni o non storicamente accertati.\nStatistiche.\nL'arcidiocesi nel 2019 su una popolazione di 1.556.940 persone contava 131.280 battezzati, corrispondenti all'8,4% del totale."}
{"id": "500894", "revid": "322321", "url": "https://it.wikipedia.org/wiki?curid=500894", "title": "Diocesi di Cartago (Colombia)", "text": "La diocesi di Cartago (in latino: \"Dioecesis Carthadensis in Columbia\") \u00e8 una sede della Chiesa cattolica in Colombia suffraganea dell'arcidiocesi di Cali. Nel 2019 contava 412.654 battezzati su 417.436 abitanti. \u00c8 retta dal vescovo C\u00e9sar Alcides Balb\u00edn Tamayo.\nTerritorio.\nLa diocesi comprende 16 comuni nella parte settentrionale del dipartimento colombiano di Valle del Cauca: Alcal\u00e1, Ansermanuevo, Argelia, Zarzal, Bolivar, Cartago, El \u00c1guila, El Cairo, El Dovio, La Uni\u00f3n, La Victoria, Obando, Roldanillo, Toro, Ulloa e Versalles.\nSede vescovile \u00e8 la citt\u00e0 di Cartago, dove si trova la cattedrale di Nostra Signora del Carmelo.\nIl territorio si estende su una superficie di 4.500\u00a0km\u00b2 ed \u00e8 suddiviso in 59 parrocchie, raggruppate in 5 vicariati.\nStoria.\nLa diocesi \u00e8 stata eretta il 16 marzo 1962 con la bolla \"Ecclesiarum omnium\" di papa Giovanni XXIII, ricavandone il territorio dalla diocesi di Cali (oggi arcidiocesi).\nOriginariamente suffraganea dell'arcidiocesi di Popay\u00e1n, il 20 giugno 1964 \u00e8 entrata a far parte della provincia ecclesiastica dell'arcidiocesi di Cali.\nIl 15 maggio 1972, con la lettera apostolica \"Cum de beata Maria\", papa Paolo VI ha confermato la Beata Maria Vergine, nota con il nome di \"Nuestra Se\u00f1ora de la Paz\", patrona principale della diocesi.\nCronotassi dei vescovi.\nSi omettono i periodi di sede vacante non superiori ai 2 anni o non storicamente accertati.\nStatistiche.\nLa diocesi nel 2019 su una popolazione di 417.436 persone contava 412.654 battezzati, corrispondenti al 98,9% del totale."}
{"id": "500895", "revid": "1565034", "url": "https://it.wikipedia.org/wiki?curid=500895", "title": "Diocesi delle Isole Caroline", "text": "La diocesi delle Isole Caroline (in latino: \"Dioecesis Carolinensium\") \u00e8 una sede della Chiesa cattolica suffraganea dell'arcidiocesi di Aga\u00f1a. Nel 2019 contava 72.061 battezzati su 137.694 abitanti. \u00c8 retta dal vescovo Julio Angkel.\nTerritorio.\nLa diocesi comprende Palau e gli Stati Federati di Micronesia.\nSede vescovile \u00e8 la citt\u00e0 di Weno, nello stato micronesiano di Chuuk (arcipelago delle isole Caroline), dove si trova la cattedrale del Cuore Immacolato di Maria.\nIl territorio \u00e8 suddiviso in 33 parrocchie.\nStoria.\nLe missioni \"sui iuris\" delle Isole Caroline orientali e delle Isole Caroline occidentali furono erette il 15 maggio 1886, con il decreto \"Cum feliciter evenerit\" di Propaganda Fide, ricavandone il territorio dal vicariato apostolico di Micronesia; furono affidate entrambe ai missionari cappuccini spagnoli.\nLa missione \"sui iuris\" delle Caroline orientali aveva sede in Ponape e la missione \"sui iuris\" delle Caroline occidentali aveva sede sull'isola di Yap. Primi superiori delle due missioni furono, per le Caroline orientali, padre Saturnino da Artajona, e per le Caroline occidentali, padre Daniele da Arb\u00e1cegui.\nIn seguito al trattato tedesco-spagnolo del 1899, le isole furono vendute dalla Spagna alla Germania, e questo comport\u00f2 l'abbandono graduale di tutti i missionari spagnoli, sostituiti dai Cappuccini della provincia tedesca della Vestfalia. Su pressione di questi ultimi, il 18 dicembre 1905, in forza di un decreto di Propaganda Fide, le due missioni \"sui iuris\" furono unite a formare la prefettura apostolica delle Isole Caroline.\nIl 1\u00ba marzo 1911 in virt\u00f9 del breve \"Quae Catholico nomini\" di papa Pio X la prefettura apostolica fu unita alla prefettura apostolica delle Isole Marianne, anch'esse facenti parte dell'impero coloniale tedesco, e assunse il nome di prefettura apostolica delle Isole Caroline e Marianne.\nAl termine della prima guerra mondiale, le isole passarono sotto il dominio giapponese, e i missionari tedeschi dovettero lasciare la prefettura apostolica.\nIl 4 maggio 1923 la prefettura apostolica fu unita alla prefettura apostolica delle Isole Marshall e mut\u00f2 denominazione a favore di prefettura apostolica delle Isole Caroline, Marianne e Marshall.\nIl 4 luglio 1946 cedette le Isole Marianne al vicariato apostolico di Guam (oggi arcidiocesi di Aga\u00f1a).\nIl 3 maggio 1979 in forza della bolla \"Tametsi Ecclesiae\" di papa Giovanni Paolo II la prefettura apostolica fu elevata a diocesi e assunse il nome di diocesi delle Caroline-Marshall; originariamente era suffraganea dell'arcidiocesi di Suva.\nL'8 marzo 1984 con la bolla \"Compertum quidem\" dello stesso papa \u00e8 passata alla nuova provincia ecclesiastica di Aga\u00f1a.\nIl 23 aprile 1993 con la bolla \"Quo expeditius\" dello stesso papa Giovanni Paolo II la diocesi si \u00e8 divisa, dando origine alla presente diocesi delle Isole Caroline e alla prefettura apostolica delle Isole Marshall.\nCronotassi dei vescovi.\nSi omettono i periodi di sede vacante non superiori ai 2 anni o non storicamente accertati.\nStatistiche.\nLa diocesi nel 2019 su una popolazione di 137.694 persone contava 72.061 battezzati, corrispondenti al 52,3% del totale."}
{"id": "500896", "revid": "92723", "url": "https://it.wikipedia.org/wiki?curid=500896", "title": "Diocesi di Car\u00fapano", "text": "La diocesi di Car\u00fapano (in latino: \"Dioecesis Carupanensis\") \u00e8 una sede della Chiesa cattolica in Venezuela suffraganea dell'arcidiocesi di Cuman\u00e1. Nel 2019 contava 523.700 battezzati su 530.000 abitanti. \u00c8 retta dal vescovo Jaime Villarroel Rodr\u00edguez.\nTerritorio.\nLa diocesi comprende i comuni di Berm\u00fadez, Arismendi, Ben\u00edtez, Valdez, Mari\u00f1o, Andr\u00e9s Mata, Cajigal e Libertador nello stato venezuelano di Sucre.\nSede vescovile \u00e8 la citt\u00e0 di Car\u00fapano, dove si trova la cattedrale di Santa Rosa da Lima.\nIl territorio si estende su 5.638\u00a0km\u00b2 ed \u00e8 suddiviso in 22 parrocchie.\nStoria.\nLa diocesi \u00e8 stata eretta il 4 aprile 2000 con la bolla \"Plerique sacrorum\" di papa Giovanni Paolo II, ricavandone il territorio dall'arcidiocesi di Cuman\u00e1.\nCronotassi dei vescovi.\nSi omettono i periodi di sede vacante non superiori ai 2 anni o non storicamente accertati.\nStatistiche.\nLa diocesi nel 2019 su una popolazione di 530.000 persone contava 523.700 battezzati, corrispondenti al 98,8% del totale."}
{"id": "500897", "revid": "322321", "url": "https://it.wikipedia.org/wiki?curid=500897", "title": "Diocesi di Cartagena", "text": "La diocesi di Cartagena (in latino: \"Dioecesis Carthaginensis in Hispania\") \u00e8 una sede della Chiesa cattolica in Spagna suffraganea dell'arcidiocesi di Granada. Nel 2019 contava 1.250.100 battezzati su 1.470.273 abitanti. \u00c8 retta dal vescovo Jos\u00e9 Manuel Lorca Planes.\nTerritorio.\nLa diocesi comprende la comunit\u00e0 autonoma di Murcia.\nSede vescovile \u00e8 la citt\u00e0 di Murcia, dove si trova la cattedrale di Santa Maria. A Cartagena sorge l'antica cattedrale di Santa Maria.\nIl territorio \u00e8 suddiviso in 291 parrocchie, raggruppate in 8 zone pastorali: zona urbana di Murcia, zona suburbana I, zona suburbana II, zona di Cartagena, zona del Campo di Cartagena-Mar Menor, zona di Lorca, zona di Caravaca-Mula, zona di Cieza-Yecla.\nStoria.\nLa diocesi di Cartagena ha origini antiche. Al Concilio di Elvira del 303 la Chiesa di Cartagena era presente con un proprio presbitero, \u00e8 incerto se fosse gi\u00e0 stata eretta una diocesi. Il primo vescovo di cui si abbia notizia \u00e8 H\u00e9ctor, nel primo quarto del VI secolo.\nLa sede di Cartagena era a quel tempo sede metropolitana, in quanto la citt\u00e0 era capoluogo della provincia romana Cartaginense, una provincia romana istituita da Diocleziano nel 293.\nNel 623 la citt\u00e0 di Cartagena fu distrutta da Suintila. Incerta \u00e8 la sorte della sede episcopale, che molti autori, tra cui quello di \"Espa\u00f1a sagrada\", ritengono sia stata trasferita a Bigastro (Begastri, nei pressi dell'odierna Ceheg\u00edn). Questa sede non \u00e8 mai menzionata prima della distruzione di Cartagena, e ai successivi concili di Toledo sono menzionati vescovi di Bigastro. Il XII Concilio di Toledo del 681 ridusse la sede al rango di semplice diocesi, in quanto i diritti metropolitici di cui finora aveva goduto erano incompatibili con quelli dell'arcidiocesi di Toledo.\nDurante la dominazione araba si conoscono alcuni vescovi di Bigastro, fino al vescovo Juan nel 988, che tuttavia si firma vescovo di Cartagena.\nDopo la \"Reconquista\" la diocesi di Cartagena fu ristabilita da papa Innocenzo IV il 31 luglio 1250 con la bolla \"Spiritus exultante\" e dichiarata immediatamente soggetta alla Santa Sede.\nNel 1266 furono stabiliti i confini diocesani: poich\u00e9 si ignoravano i confini antichi, alla diocesi fu assegnato il territorio del regno di Murcia.\nNel 1271 e nel 1293 furono donate alla diocesi alcune porzioni di territorio che erano ancora sotto la dominazione araba, il che pose le basi per un'estensione della diocesi durante tutto il secolo successivo.\nNel 1289 la sede della diocesi fu trasferita a Murcia, ma fu mantenuto il titolo di diocesi di Cartagena.\nIl 13 marzo 1309 il vescovo guerriero Mart\u00edn Mart\u00ednez Noloaquisino conquist\u00f2 il castello di san Pietro vicino a Lubr\u00edn, che due anni pi\u00f9 tardi permut\u00f2 con Alguazas e Alcantarilla, che dal 1321 furono costituite in signorie ecclesiastiche e rimarranno tali fino al XVI secolo.\nIl 9 luglio 1492 entr\u00f2 a far parte della provincia ecclesiastica dell'arcidiocesi di Valencia. Intanto per effetto del ristabilimento delle diocesi di Guadix (1486) e di Almer\u00eda (1492) il territorio della diocesi fu ridimensionato.\nIl 14 luglio 1564 la diocesi cedette l'attuale provincia di Alicante a vantaggio dell'erezione della diocesi di Orihuela (oggi diocesi di Orihuela-Alicante).\nIl 19 agosto 1592 fu istituito il seminario diocesano, dedicato a san Fulgenzio.\nIn forza del concordato del 1851 la diocesi di Cartagena divenne suffraganea dell'arcidiocesi di Granada. Lo stesso concordato dispose la cessazione della giurisdizione territoriale degli ordini militari, che fu sanzionata da papa Pio IX con la bolla \"Quo gravius\" del 14 luglio 1873. Di conseguenza, i vicariati di Beas e Segura furono spartiti tra la diocesi di Cartagena e quella di Ja\u00e9n.\nIl 2 novembre 1949 la diocesi cedette una porzione di territorio a vantaggio dell'erezione della diocesi di Albacete. Negli anni cinquanta la diocesi cedette ancora l'arcipresbiterato di Villena alla diocesi di Orihuela-Alicante (25 giugno 1954) e l'arcipresbiterato di Hu\u00e9rcal Overa alla diocesi di Almer\u00eda (10 giugno 1957). In questo modo il territorio della diocesi si ridusse a quello della provincia civile di Murcia.\nCronotassi dei vescovi.\nSi omettono i periodi di sede vacante non superiori ai 2 anni o non storicamente accertati.\nStatistiche.\nLa diocesi nel 2019 su una popolazione di 1.470.273 persone contava 1.250.100 battezzati, corrispondenti all'85,0% del totale."}
{"id": "500899", "revid": "92723", "url": "https://it.wikipedia.org/wiki?curid=500899", "title": "Diocesi di Caruaru", "text": "La diocesi di Caruaru (in latino: \"Dioecesis Caruaruensis\") \u00e8 una sede della Chiesa cattolica in Brasile suffraganea dell'arcidiocesi di Olinda e Recife appartenente alla regione ecclesiastica Nordeste 2. Nel 2019 contava 803.390 battezzati su 949.932 abitanti. \u00c8 retta dal vescovo Ruy Gon\u00e7alves Lopes, O.F.M.Cap.\nTerritorio.\nLa diocesi comprende 19 comuni dello stato brasiliano di Pernambuco: Agrestina, Altinho, Barra de Guabiraba, Bezerros, Bonito, Cachoeirinha, Camocim de S\u00e3o F\u00e9lix, Caruaru, Ch\u00e3 Grande, Gravat\u00e1, Ibirajuba, Riacho das Almas, Sair\u00e9, Santa Cruz do Capibaribe, S\u00e3o Caitano, S\u00e3o Joaquim do Monte, Tacaimb\u00f3, Taquaritinga do Norte e Toritama.\nSede vescovile \u00e8 la citt\u00e0 di Caruaru, dove si trova la cattedrale di Nostra Signora dei Sette Dolori (\"Nossa Senhora das Dores\").\nIl territorio si estende su 5.852\u00a0km\u00b2 ed \u00e8 suddiviso in 43 parrocchie, raggruppate in 4 zone pastorali: Centro, Norte, Oeste e Sul.\nStoria.\nLa diocesi \u00e8 stata eretta il 7 agosto 1948 con la bolla \"Quae maiori christifidelium\" di papa Pio XII, ricavandone il territorio dall'arcidiocesi di Olinda e Recife.\nCronotassi dei vescovi.\nSi omettono i periodi di sede vacante non superiori ai 2 anni o non storicamente accertati.\nStatistiche.\nLa diocesi nel 2019 su una popolazione di 949.932 persone contava 803.390 battezzati, corrispondenti all'84,6% del totale."}
{"id": "500900", "revid": "322321", "url": "https://it.wikipedia.org/wiki?curid=500900", "title": "Arcidiocesi di Cascavel", "text": "Larcidiocesi di Cascavel (in latino: \"Archidioecesis Cascavellensis\") \u00e8 una sede metropolitana della Chiesa cattolica in Brasile appartenente alla regione ecclesiastica Sul 2. Nel 2019 contava 345.486 battezzati su 462.200 abitanti. \u00c8 retta dall'arcivescovo Adelar Baruffi.\nTerritorio.\nL'arcidiocesi comprende 16 comuni nella parte sud-occidentale dello stato brasiliano del Paran\u00e1: Cascavel, Capit\u00e3o Le\u00f4nidas Marques, Boa Vista da Aparecida, Lindoeste, Santa Tereza do Oeste, Corb\u00e9lia, Cafel\u00e2ndia, Iguatu, Braganey, Guarania\u00e7u, Ibema, Campo Bonito, Catanduvas, Tr\u00eas Barras do Paran\u00e1, Santa L\u00facia, Anahy e Diamante do Sul.\nSede arcivescovile \u00e8 la citt\u00e0 di Cascavel, dove si trova la cattedrale di Nostra Signora Aparecida (\"Nossa Senhora Aparecida\").\nIl territorio si estende su una superficie di 8.042\u00a0km\u00b2 ed \u00e8 suddiviso in 39 parrocchie.\nProvincia ecclesiastica.\nLa provincia ecclesiastica di Cascavel, istituita nel 1979, comprende le seguenti suffraganee:\nStoria.\nLa diocesi di Cascavel fu eretta il 5 maggio 1978 con la bolla \"Cum Toletanus\" di papa Paolo VI, ricavandone il territorio dalla diocesi di Toledo. Originariamente era suffraganea dell'arcidiocesi di Curitiba.\nIl 16 ottobre 1979 la diocesi fu elevata al rango di arcidiocesi metropolitana con la bolla \"Maiori Christifidelium\" di papa Giovanni Paolo II.\nCronotassi dei vescovi.\nSi omettono i periodi di sede vacante non superiori ai 2 anni o non storicamente accertati.\nStatistiche.\nL'arcidiocesi nel 2019 su una popolazione di 462.200 persone contava 345.486 battezzati, corrispondenti al 74,7% del totale."}
{"id": "500901", "revid": "933835", "url": "https://it.wikipedia.org/wiki?curid=500901", "title": "Diocesi di Caserta", "text": "La diocesi di Caserta (in latino: \"Dioecesis Casertana\") \u00e8 una sede della Chiesa cattolica in Italia suffraganea dell'arcidiocesi di Napoli appartenente alla regione ecclesiastica Campania. Nel 2019 contava 192.000 battezzati su 210.000 abitanti. \u00c8 retta dal vescovo Pietro Lagnese.\nTerritorio.\nLa diocesi comprende il comune di Limatola, in provincia di Benevento, e il territorio di alcuni comuni della provincia di Caserta: Caserta (ad eccezione delle localit\u00e0 di Portico e di Ercole, appartenenti all'arcidiocesi di Capua), Capodrise, Maddaloni, Recale, San Marco Evangelista, San Nicola la Strada; parte dei comuni di Casagiove, Castel Morrone e Marcianise i cui territori sono condivisi con l'arcidiocesi di Capua; e la frazione La Vittoria nel comune di Cervino, per il resto sotto la diocesi di Acerra.\nConfina con le diocesi di Alife-Caiazzo a nord, Cerreto Sannita-Telese-Sant'Agata de' Goti a nord est, Acerra a sud est, Aversa a sud ovest e l'arcidiocesi di Capua a ovest.\nSede vescovile \u00e8 Caserta, dove si trova la cattedrale di San Michele Arcangelo; a Maddaloni sorge la basilica minore del \"Corpus Domini\".\nIl territorio si estende su 182 km\u00b2 ed \u00e8 suddiviso in 65 parrocchie, raggruppate in 5 foranie: Caserta centro, Caserta nordest, Casertavecchia, Maddaloni e Marcianise.\nIstituti religiosi.\nNel 2018 operavano in diocesi i seguenti istituti religiosi:\nStoria.\nLe prime notizie certe sulla diocesi risalgono al XII secolo: in una bolla dell'arcivescovo di Capua Senne (o Sennete), datata 1113, venne confermata la giurisdizione perpetua del suo suffraganeo - il vescovo Rainulfo - e dei suoi successori sulle 133 chiese della diocesi di Caserta, di cui si circoscrivevano i confini. Nello stesso documento si fa riferimento a dei predecessori di Rainulfo, indizio che farebbe pensare a un'origine pi\u00f9 antica della diocesi.\nSi ritiene infatti che a Caserta si erano trasferiti i vescovi della diocesi di Calatia per sfuggire ai saccheggi dei Saraceni che avevano portato alla distruzione della citt\u00e0 nell'880. La conferma di una continuit\u00e0 tra le due sedi vescovili \u00e8 in un diploma del 1158 conservato nell'abbazia di Cava e nel quale il vescovo Giovanni di Caserta donava all'abbazia le chiese di Santa Maria e di San Marciano a Cervino e imponeva l'obbligo all'abate di riconoscere di aver ricevute le due chiese \"a Casertana seu a Calatina Ecclesia\". Inoltre il suo predecessore, Nicola I \u00e8 denominato \"Episcopus Kalatus\" nel memoriale di Notar De Zibullis.\nLa bolla di Senne circoscriveva in modo preciso i limiti della diocesi casertana, che, oltre al territorio di Calatia, comprendeva anche la contea di Caserta, che in precedenza faceva parte della sede capuana. \u00abDalla bolla e dai successivi documenti del 1158 e del 1208, si evincono i confini geografici della diocesi, che erano delimitati a nord dal Volturno, a sud dal Clanio e dal reticolo di rigagnoli denominato poi Regi Lagni, a ovest dal monte Cupo e ad est dal torrente Biferchia, dal rio del Colle Serqua Cupa e dal monte Longano.\u00bb\nNell'abitato oggi noto come Casertavecchia fu iniziata, sotto l'episcopato di Rainulfo nel 1113, la costruzione dell'antica cattedrale romanica di San Michele Arcangelo, che fu consacrata dal vescovo Giovanni I nel 1153. Casertavecchia divenne il principale centro religioso della diocesi, con la costruzione di altre chiese e del palazzo vescovile.\nNel corso del XIII secolo crebbero la potenza e il prestigio dei vescovi di Caserta, in particolare per l'alleanza della Chiesa con gli Angioini, mentre la feudalit\u00e0 locale rimaneva fedele agli Svevi, fino a quel momento dominatori del Mezzogiorno. A farne le spese fu il vescovo Giovanni Gayto, la cui elezione fu cassata per aver prestato giuramento al conte Corradello di Caserta, la cui azione, proprio a causa dell'alleanza con gli Hohenstaufen, era ostacolata ad ogni costo. Il vescovo Filippo invece, che si rifiut\u00f2 di prestare giuramento a Corradello, fu costretto a fuggire da Caserta e a rifugiarsi a Napoli alla corte di Carlo I d'Angi\u00f2.\nLa potenza dei vescovi di Caserta prosper\u00f2 anche grazie alla concessione di importanti privilegi, in particolare il diritto di riscossione di tributi e delle decime, confermate da Carlo d'Angi\u00f2 nel 1270, e il diritto di esercitare la giustizia civile. Questi privilegi furono causa di aspri scontri con i feudatari locali, che si rifiutavano di pagare alla Chiesa le decime e altre tasse. Il vescovo Nicola Flure il 1\u00ba dicembre 1285 fece murare sulla parete sud della cattedrale un'epigrafe in marmo comminante una scomunica per coloro che pregiudicavano il diritto di propriet\u00e0 della diocesi sui mulini e sulle propriet\u00e0 diocesane. Il successore Azzone da Parma dovette affrontare una lunghe controversie con i conti Caetani, nuovi signori di Caserta, per difendere i suoi diritti e quelle della Chiesa; nel 1304 Carlo II d'Angi\u00f2 conferm\u00f2 i diritti di Azzone.\nA partire dal XIV secolo Casertavecchia, arroccata sul monte, perse d'importanza, a favore delle zone pianeggianti, dove si svilupparono nuovi centri abitati. I conti casertani si erano ormai trasferiti nel villaggio di Torre, primo nucleo della futura Caserta, chiamata \"nuova\" per distinguerla dall'antico centro comitale e vescovile. Anche i vescovi preferivano risiedere altrove e, a partire dalla fine del Cinquecento, a Falciano, dove possedevano il palazzo della Cavallerizza, donato dal re Ferdinando I di Napoli al vescovo Giovanni Leoni Gallucci (1476-1493).\nIl Cinquecento \u00e8 l'epoca del diffondersi delle idee luterane, che videro nella napoletano e nel casertano l'azione di diversi riformatori, tra cui Gian Francesco Alois, condannato come eretico nel 1565. La Chiesa rispose con la convocazione del concilio di Trento, dove fu ribadita e puntualizzata la dottrina cattolica e furono prese misure per riformare la Chiesa cattolica. Al concilio prese parte il vescovo casertano Agapito Bellomo, che, al suo ritorno in patria, fond\u00f2, tra i primi in Italia, il seminario vescovile, eretto a Casertavecchia tra il 1567 e il 1573. Allo stesso Bellomo si deve anche la prima visita pastorale della diocesi nel 1587 e tre anni dopo la celebrazione del sinodo.\nL'opera di attuazione dei decreti di riforma tridentini fu continuata dai successori di Bellomo, Benedetto Mandina (1594-1604) e Diodato Gentile (1604-1616). Il primo fu un membro del collegio dell'Inquisizione: come tale fu presente alla lettura della sentenza di morte di Giordano Bruno ed era tra i giudici del processo contro Tommaso Campanella; in una sua relazione per la visita ad limina del 1594, manifesta ancora preoccupazione per la presenza di seguaci della \"setta dei Calvinisti e dei Luterani\" nella sua diocesi. Al Mandina si deve anche una energica azione contro gli abusi del clero, ed in particolare dei religiosi, mentre risultarono vani i tentativi per una razionalizzazione nella distribuzione delle parrocchie tra l'arcidiocesi capuana e la sede casertana.\nAll'inizio del XVII secolo, durante l'episcopato di Diodato Gentile, la residenza vescovile fu formalmente e definitivamente trasferita nell'odierna frazione di Falciano, vicino all'attuale nucleo di Caserta, nel palazzo della Cavallerizza, mentre il capitolo dei canonici, la cattedrale e il seminario rimasero a Casertavecchia. Fu questo un secolo opaco per la diocesi, segnato da frequenti incomprensioni tra i vescovi e il capitolo, dal degrado economico e dalla peste del 1656 che decim\u00f2 la popolazione.\nUn riscatto si ebbe agli inizi del Settecento, con il vescovo Giuseppe Schinosi (1696-1734) il quale, conscio dei problemi e delle difficolt\u00e0 dei suoi fedeli, cerc\u00f2 di combattere l'estrema povert\u00e0 e le pratiche pseudo-religiose, molto diffuse, con una serie di iniziative per migliorare le condizioni sociali e religiose; tra queste meritano particolare menzione l'istituzione di missioni popolari con l'aiuto di missionari esterni alla diocesi; la fondazione a Falciano di un collegio, chiamato \"seminario maggiore\", dove insegnarono illustri professori; la fondazione di una biblioteca diocesana aperta anche ai laici; la rivitalizzazione di antichi centri monastici, tra cui il convento di Sant'Agostino, affidato alle domenicane.\nMomento importante per la storia della diocesi fu la fondazione della reggia di Caserta, voluta da Carlo di Borbone, la cui prima pietra fu posta il 20 gennaio 1752. Attorno alla reggia si form\u00f2 la nuova citt\u00e0 di Caserta, attraverso l'assorbimento di precedenti centri abitati, tra cui Torre. Nuovi edifici furono costruiti, tra cui anche diverse chiese; con la restaurazione post-napoleonica, Torre assunse ufficialmente il nome di Caserta, e questo fu un ulteriore duro colpo per l'antica Casertavvecchia.\nAgli inizi dell'Ottocento, a seguito del concordato di Terracina tra papa Pio VII e Ferdinando I di Borbone, con la bolla \"De utiliori\" del 27 giugno 1818, il Pontefice soppresse la diocesi di Caiazzo e ne accorp\u00f2 il territorio a quella di Caserta; tuttavia il 16 dicembre 1849 papa Pio IX ristabil\u00ec la sede vescovile caiatina e il suo distretto venne nuovamente separato dalla diocesi di Caserta.\nIl 15 luglio 1841, in forza della bolla \"Inter apostolicae\" di papa Gregorio XVI, la cattedra vescovile venne traslata da Casertavecchia alla citt\u00e0 nuova, in un edificio fatto edificare dai Borboni sul sito della vecchia chiesa gotica dell'Annunciata. Nello stesso periodo la tenuta vescovile di Falciano fu ceduta a Ferdinando II.\nIn fuga dallo Stato pontificio, la notte di Natale del 1849 Caserta vide la presenza di papa Pio IX, che celebr\u00f2 la messa nella cappella palatina della reggia.\nLo sviluppo urbano di Caserta si arrest\u00f2 con l'Unit\u00e0 d'Italia: della progettata cittadella religiosa, che avrebbe dovuto includere la cattedrale, il seminario e il palazzo vescovile, solo il palazzo vescovile era stato completato. Nel XX secolo il progetto fu definitivamente abbandonato e il sontuoso palazzo fu abbandonato dal vescovo Bartolomeo Mangino e ceduto dal vescovo Vito Roberti. Nel 1860 i due seminari, quello di Casertavecchia e quello di Falciano voluto dal vescovo Schinosi, furono riuniti in un nuovo edificio, nell'antico convento dei carmelitani.\nIl 30 aprile 1979, insieme con l'arcidiocesi di Capua, Caserta divenne suffraganea dell'arcidiocesi di Napoli.\nIstituzioni culturali diocesane.\nL'archivio storico diocesano \u00e8 stato dichiarato nel 2006 dal Ministero per i beni e le attivit\u00e0 culturali di notevole interesse storico. \u00c8 costituito di due fondi principali: il fondo del Capitolo della Cattedrale di Caserta e il fondo della Curia vescovile di Caserta. Quest'ultimo comprende documenti a partire dal XIV secolo ed \u00e8 costituito in particolare dai fondi della mensa vescovile, del seminario, di alcune parrocchie e confraternite della diocesi. L'archivio del Capitolo della Cattedrale \u00e8 costituito da 9 serie, tra cui carteggi e atti, beni del Capitolo, libri contabili e libri di messe.\nLa biblioteca del Seminario vescovile di Caserta, voluta dal vescovo Giuseppe Schinosi all'inizio del Settecento, ha sede nel palazzo vescovile, come l'archivio storico; \u00e8 costituito da un consistente patrimonio librario di circa 12.000 volumi a stampa, la maggior parte dei quali pubblicati prima del XVIII secolo. Il fondo librario \u00e8 prevalentemente di carattere teologico, specializzato in patristica e patrologia; fanno parte della biblioteca anche libri di storia locale e di riviste diocesane estinte.\nAgli inizi degli anni Duemila \u00e8 stato istituito il museo diocesano, che ha sede nell'ex chiesa del Santissimo Redentore; esso \u00e8 composto da circa 200 opere, in prevalenza da paramenti sacri, arredi liturgici, dipinti, ex voto e sculture provenienti dalle varie chiese della diocesi. Tra i reperti pi\u00f9 antichi vi sono alcuni reperti archeologici, frammenti scultorei dell'XI e XII secolo, e lapidi del XV e XVII secolo.\nCronotassi dei vescovi.\nSi omettono i periodi di sede vacante non superiori ai 2 anni o non storicamente accertati.\nStatistiche.\nLa diocesi nel 2019 su una popolazione di 210.000 persone contava 192.000 battezzati, corrispondenti al 91,4% del totale."}
{"id": "500902", "revid": "84184", "url": "https://it.wikipedia.org/wiki?curid=500902", "title": "Arcidiocesi di Cashel e Emly", "text": "Larcidiocesi di Cashel e Emly (in latino: \"Archidioecesis Casheliensis o Cassiliensis et Emeliensis\") \u00e8 una sede metropolitana della Chiesa cattolica in Irlanda. Nel 2019 contava 79.505 battezzati su 81.981 abitanti. \u00c8 retta dall'arcivescovo Kieran O'Reilly, S.M.A.\nTerritorio.\nL'arcidiocesi include la maggior parte della contea di Tipperary e parti della contea di Limerick.\nSede arcivescovile \u00e8 la citt\u00e0 di Thurles, dove si trova la cattedrale dell'Assunzione.\nIl territorio si estende su 3.082\u00a0km\u00b2 ed \u00e8 suddiviso in 46 parrocchie.\nProvincia ecclesiastica.\nLa provincia ecclesiastica di Cashel e Emly comprende sei diocesi suffraganee, comprensive della provincia di Munster nel sud-ovest dell'Irlanda:\nStoria.\nDiocesi di Emly.\nLa tradizione attribuisce l'origine della diocesi di Emly a sant'Albeo, che avrebbe fondato il monastero di Emly e sarebbe stato il protovescovo della regione. Questa tradizione tuttavia si fonda su una vita del santo, che risale all'incirca a poco prima del XII secolo, e dove la realt\u00e0 storica si confonde spesso con la leggenda. Non \u00e8 chiara neppure l'epoca in cui visse questo santo, considerato il patrono della provincia di Munster: secondo alcuni visse prima di san Patrizio, secondo altri ne fu contemporaneo o visse dopo il patrono d'Irlanda. Il legame con san Patrizio fece della sede di Emly la sede metropolitana di Munster.\nGli Annali di Inisfallen elencano una serie di 30 \"obiit\" di personaggi presentati o come abati di Emly o come successori di sant'Albeo, da Conaing O'Dathail, morto nel 681, a Malisa O'Harachtain, deceduto nel 1093. Di questi, solo 2 sono esplicitamente menzionati come vescovi: Huarach (953) e Maelfinan (1040). Gli Annali dei Quattro Maestri ne aggiungono altri 2: Rudgall MacFingail (882) e Feolan MacKellaid (981).\nL'abbazia di Emly visse la sua epoca d'oro tra il VI e il X secolo. Era la sede abbaziale pi\u00f9 importante del Munster e uno dei principali centri monastici dell'Irlanda meridionale, da cui dipendevano diverse abbazie e monasteri. Gli Annali dell'Ulster riportano un'iscrizione del 793, nella quale Emly rivendicava, e con successo, un primato ecclesiastico su tutto il Munster.\nIl sinodo di Rathbreasail del 1111 delimit\u00f2 la diocesi di Emly, a vantaggio della sempre pi\u00f9 potente sede di Cashel. Il sinodo di Kells del 1152 elev\u00f2 Cashel a sede metropolitana, di cui Emly divenne una delle suffraganee.\nGilbert O'Doherty (1249) fu il primo vescovo nominato dal papa; dalla met\u00e0 del XV secolo il capitolo della cattedrale perse definitivamente il diritto di eleggere i propri vescovi, compito che da questo momento pass\u00f2 alla Santa Sede.\nAttorno agli 1302-1306 sono documentati quattro decanati: Owney, Green, Tipperary e Aherlow.\nCon l'avvento della riforma protestante in Irlanda, inizi\u00f2 un lungo periodo di decadenza per la diocesi, la cui serie episcopale fu interrotta da ampli periodi di sede vacante. Maurice MacBrien, uno dei pochi vescovi cattolici di Emly per il XVI secolo, di ritorno in Irlanda dopo una missione sul continente, fu incarcerato a Dublino, e mor\u00ec in prigione.\nNella sua opera \"De praesulibus Hiberniae\" (edita a Dublino nel 1944), lo storico John Lynch cita tre vescovi di Emly assenti in tutte le liste episcopali note: Cathal O Murchu di Leinster, Dermont O'Cahill e Edmund Pillin, il cui monumento funebre si vedeva ancora nella cattedrale di Emly nel XVII secolo. Inoltre, in un rapporto presentato al parlamento di Londra nel 1590 si menziona un vescovo di Emly, James Karny, anch'esso ignoto alle liste tradizionali.\nL'ultimo vescovo di Emly, Terence Albert O'Brien, mor\u00ec martire durante la persecuzione dei cattolici irlandesi. Fu beatificato da papa Giovanni Paolo II il 27 settembre 1992.\nIl 10 maggio 1718 la diocesi fu affidata in amministrazione perpetua agli arcivescovi di Cashel.\nAl momento dell'unione \"aeque principaliter\" con Cashel (2015), la diocesi di Emly comprendeva le seguenti parrocchie: Ballybricken e Bohermore, Ballylanders, Caherconlish e Inch St. Laurence, Cappamore, Cappawhite, Doon, Emly, Hollyford, Galbally e Aherlow, Hospital e Herbertstown, Kilbehenny e Anglesboro, Kilteely e Dromkeen, Knockaney e Patrickswell, Knocklong e Glenbrohane, Lattin e Cullen, Murroe e Boher, Pallasgrean e Templebraden, Solohead e Oola, Tipperary.\nArcidiocesi di Cashel.\nSecondo Henry Cotton, le origini della diocesi di Cashel sono avvolte nell'oscurit\u00e0. Alcuni autori citano vescovi di Cashel prima del 1111, anno in cui, secondo O'Briain sarebbe stata istituita la diocesi, presumibilmente soggetta alla sede di Emly, a quel tempo sede metropolitana. Infatti, il sinodo di Rathbreasail del 1111 rappresenta la prima attestazione storica certa dell'esistenza della diocesi di Cashel; in quell'occasione furono delimitati i confini tra le diocesi confinanti di Cashel e di Emly. Con il sinodo di Kells del 1152 Cashel fu elevata al rango di arcidiocesi metropolitana e il vescovo Donat O'Lonargan ricevette il pallio dal legato papale, il cardinale Giovanni Paparoni.\nNel 1134, nella Rocca di Cashel, fu consacrata la primitiva cattedrale della diocesi, chiamata \"Cormac's Chapel\". Divenuta troppo piccola, a partire dal 1169 fu iniziata la costruzione di un edificio pi\u00f9 ampio all'interno della stessa rocca, ultimato un secolo dopo. La \"Cormac's Chapel\" divenne allora la sede del capitolo della cattedrale.\nNel 1172 si svolse a Cashel un importante sinodo, al quale parteciparono quasi tutti i prelati irlandesi. Era stato convocato dal re inglese Enrico II, le cui mire espansionistiche si erano estese anche all'Irlanda, per riformare la Chiesa irlandese. I decreti di questo sinodo, che introducevano in Irlanda usanze e costumi inglesi, furono rigettati dai vescovi del nord dell'isola.\nCon la Riforma protestante inizi\u00f2 un periodo di persecuzione dei cattolici, durante il quale l'arcivescovo Maurice MacGibbon (1567-1578) fu costretto all'esilio in Francia e in Portogallo, dove mor\u00ec. Una sorte peggiore tocc\u00f2 all'arcivescovo Dermot O'Hurley (1581-1584), che operava nascostamente nella sua diocesi. Scoperto, fu torturato e impiccato. Fu beatificato il 27 settembre 1992 da papa Giovanni Paolo II.\nMa non tutti i vescovi mostrarono assoluta fedelt\u00e0 alla Chiesa di Roma. Edmund Butler (1524-1551) incoraggi\u00f2, almeno inizialmente, la riforma protestante e sostenne alcune iniziative di Enrico VIII d'Inghilterra, bench\u00e9 non sia provato che abbia sottoscritto l'\"Atto di Supremazia\" del 1534. Il successore Roland Fitzgerald (1553-1561) tenne un atteggiamento ambiguo, ma fu assolto dalle accuse di aver aderito allo scisma anglicano in seguito all'indagine svolta dal cardinale Reginald Pole.\nIn questo turbolento periodo, la sede di Cashel, unita a quella di Emly, fu occupata da vescovi di nomina regia (vescovi anglicani), il pi\u00f9 famoso dei quali fu Miler Magrath, gi\u00e0 vescovo cattolico di Down e Connor, che aveva fatto atto di apostasia, aderendo alla Chiesa anglicana d'Irlanda.\nIl 10 maggio 1718 all'arcidiocesi fu unita in amministrazione apostolica perpetua la diocesi di Emly.\nL'arcivescovo James Butler II (1774-1791) stabil\u00ec la sua residenza a Thurles. Il successore Thomas Bray (1792-1820) dette avvi\u00f2 alla costruzione di una chiesa, che fu la primitva cattedrale dell'arcidiocesi a Thurles. Sul luogo di questa, fu costruita nel corso del XIX secolo una nuova cattedrale, pi\u00f9 ampia, consacrata nel 1879 dall'arcivescovo Thomas William Croke.\nArcidiocesi di Cashel e Emly.\nIl 26 gennaio 2015 papa Francesco ha disposto l'unione \"aeque principaliter\" dell'arcidiocesi di Cashel e della diocesi di Emly, in forza della bolla \"Quo flagranti\".\nStatistiche.\nL'arcidiocesi di Cashel e la diocesi di Emly, unite, nel 2019 su una popolazione di 81.981 persone contavano 79.505 battezzati, corrispondenti al 97,0% del totale."}
{"id": "500903", "revid": "322321", "url": "https://it.wikipedia.org/wiki?curid=500903", "title": "Arcidiocesi di Catanzaro-Squillace", "text": "Larcidiocesi di Catanzaro-Squillace () \u00e8 una sede metropolitana della Chiesa cattolica in Italia appartenente alla regione ecclesiastica Calabria. Nel 2019 contava 247.817 battezzati su 248.817 abitanti. \u00c8 retta dall'arcivescovo Claudio Maniago.\nTerritorio.\nL'arcidiocesi comprende 57 comuni calabresi:\nSede arcivescovile \u00e8 la citt\u00e0 di Catanzaro, dove si trova la cattedrale di Santa Maria Assunta e dei Santi Pietro e Paolo. A Squillace sorge la basilica concattedrale di Santa Maria Assunta. A Catanzaro si trova anche la basilica minore di Maria Santissima Immacolata.\nIl territorio si estende su 1.806\u00a0km\u00b2 ed \u00e8 suddiviso in 123 parrocchie, raggruppate in 10 vicarie: Catanzaro centro, Catanzaro nord, Catanzaro ovest, Catanzaro sud, Squillace, Chiaravalle centrale, Gimigliano-Taverna, Serra San Bruno, Sersale e Soverato.\nStoria.\nL'odierna arcidiocesi \u00e8 frutto dell'unione di due sedi episcopali preesistenti, Squillace e Catanzaro, stabilita nel 1986.\nDiocesi di Squillace.\nLa diocesi di Squillace \u00e8 tra le pi\u00f9 antiche dell'Italia meridionale. La tradizione ne fa risalire la nascita all'era apostolica: primo vescovo sarebbe stato Giovanni, ordinato dal primo vescovo di Reggio Stefano di Nicea, oppure Fantino, discepolo di papa Lino, il successore di San Pietro. Storicamente, il primo vescovo di cui \u00e8 noto il nome \u00e8 Gaudenzio, che sottoscrisse gli atti del sinodo romano convocato da papa Ilario nel 465.\nSul finire del V secolo, la diocesi fu implicata in due clamorosi delitti. Dalle lettere di papa Gelasio I infatti risulta che tra il 494 ed il 496 due vescovi furono uccisi; nei fatti furono coinvolti alcuni ecclesiastici, un prete di nome Celestino ed un arcidiacono di nome Asello, che colse l'occasione per farsi eleggere vescovo; i vescovi delle diocesi vicine furono incaricati dal pontefice di comminare le dovute sanzioni ecclesiastiche e di destituire l'usurpatore.\nNel VI secolo, a Squillace nacquero le prime istituzioni monastiche occidentali grazie a Cassiodoro il quale, tra il 540 e il 550, fece costruire un eremo e un cenobio, il \"Castellense\" e il \"Vivariense\". In questo stesso periodo il vescovo Zaccheo sostenne coraggiosamente papa Vigilio a Costantinopoli contro la violenza di Giustiniano dimostrando fra l'altro la comunione della chiesa di Squillace con quella di Roma.\nLa diocesi di Squillace, come peraltro tutte quelle dell'Italia meridionale e della Sicilia, continu\u00f2 a dipendere spiritualmente da Roma anche dopo l'inserimento di queste regioni nell'impero bizantino con la \"Prammatica Sanzione\" del 554. Nel 732 circa, tuttavia, Leone III Isaurico le stacc\u00f2 da Roma e le sottomise patriarcato di Costantinopoli. Nella \"Notitia Episcopatuum\" di Leone VI il Saggio, databile all'inizio del X secolo, la diocesi di Squillace \u00e8 compresa fra quelle di rito greco suffraganee dell'arcidiocesi di Reggio.\nDei tre secoli in cui Squillace fu una diocesi greca non abbiamo quasi nessun documento e ignoriamo i nomi dei vescovi, ad eccezione di Demetrio, che sottoscrisse, assieme ad altri quattro vescovi calabresi, gli atti del concilio di Costantinopoli contro Fozio nell'869-870. Nello stesso periodo tuttavia la diocesi di Squillace si arricch\u00ec con la presenza di monaci basiliani i quali crearono una straordinaria fioritura di monasteri, fra cui quello di San Giovanni Theristis a Bivongi. Sempre allo stesso periodo la tradizione data l'arrivo delle reliquie di sant'Agazio, patrono della diocesi, e di san Gregorio Taumaturgo, patrono di Stalett\u00ec.\nSquillace fu retta da un ultimo vescovo di rito greco, Teodoro Mesymerio, ancora un trentennio dopo la conquista normanna della Calabria, in seguito alla quale fu ripristinato il rito latino e la sottomissione alla giurisdizione di Roma. La latinizzazione avvenne comunque con lentezza. Primo vescovo di rito latino fu Giovanni de Niceforo, decano della diocesi di Mileto (1096). Nell'atto di costituzione del 1096 la diocesi di Squillace, i cui confini vennero fissati da Ruggero dai fiumi \"Alarum et Crocleam\", era formata dalle seguenti localit\u00e0: Squillace, Taverna, Stilo, Antistilo, Santa Caterina dello Ionio, Badolato, Satriano, Castel di Cuccolo, Castel di Mainardo, Meta di Lomata, Rocca di Catenziaro, Tiriolo, Catenziaro, Sal\u00eca, Barbaro, Simmiri e vari casali.\nInizialmente la diocesi di Squillace fu posta sotto l'immediata soggezione della Santa Sede, come documentano le bolle di papa Urbano II (1096) e papa Pasquale II (1110). Ma gi\u00e0 nel 1165 papa Alessandro III sottopose Squillace alla provincia ecclesiastica dell'arcidiocesi di Reggio.\nLa serie dei vescovi di Squillace \u00e8 stata ininterrotta, tranne un breve periodo di vacanza per l'ostilit\u00e0 di Federico II di Svevia il quale nel 1236 usurp\u00f2 la diocesi; dopo la morte dell'imperatore (1250), papa Innocenzo IV non conferm\u00f2 il canonico di Reggio, Benvenuto, e il 6 ottobre 1254 trasfer\u00ec a Squillace il vescovo di Martirano, il cistercense Tommaso.\nIn epoca angioina e aragonese, i vescovi cercarono inutilmente di riavere la giurisdizione spirituale sugli abitati di Montauro, Gasperina, Arunco e Bivongi, che, fin dalla sua fondazione ad opera di san Bruno di Colonia all'epoca di Teodoro Mesymerio, appartenevano alla certosa di Serra.\nL'epoca tridentina \u00e8 segnata dall'opera del vescovo e cardinale Guglielmo Sirleto, consulente scientifico dei legati papali al concilio di Trento; giunto a Squillace nel 1568, fece per primo la visita pastorale della diocesi e diede un impulso decisivo all'opera del seminario vescovile, gi\u00e0 eretto ne 1565. L'opera di riforma della diocesi fu continuata dai suoi nipoti, i vescovi Marcello, Tommaso e Fabrizio Sirleto.\nVerso la fine del XVI secolo il territorio della diocesi di Squillace fu teatro di numerosi episodi di contestazione religiosa e/o politica, il pi\u00f9 noto dei quali fu la cosiddetta \"congiura\" di Tommaso Campanella nel 1599. Una testimonianza indiretta \u00e8 la nomina a vescovo di Squillace, avvenuta il 13 agosto 1601, del vicario generale dei domenicani Paolo Isaresi della Mirandola, dopo una serie di vescovi appartenenti alla famiglia Sirleto.\nLa secolare diatriba con i certosini di Serra San Bruno fu risolta dagli eventi politici nella prima met\u00e0 dell'Ottocento. Infatti, in epoca napoleonica, la certosa fu soppressa da Gioacchino Murat nel 1807. Gi\u00e0 l'anno successivo Montauro e Gasperina furono annessi alla diocesi di Squillace; stessa sorte tocc\u00f2 agli abitati di Serra, Spadola, Bivongi, Nardodipace, Mongiana, Foc\u00e0 nel 1852.\nIl vescovo Raffaele Antonio Morisciano, che partecip\u00f2 al Concilio Vaticano I, convoc\u00f2 nel giugno 1889 l'ultimo sinodo diocesano della diocesi di Squillace.\nDiocesi di Catanzaro.\nLa diocesi di Catanzaro fu eretta da papa Callisto II nel 1121, ricavandone il territorio dalla diocesi di Squillace. Secondo la \"Chronica Trium Tabernarum\", la primitiva sede della diocesi sarebbe stata la localit\u00e0 \"Tres Tabernae\" da dove i vescovi, dopo il saccheggio ad opera dei Saraceni, fuggirono per rifugiarsi a Catanzaro. L'erezione della diocesi fu invano avversata dal vescovo Pietro di Squillace: passarono alla neonata diocesi i territori di Taverna, Rocca Falluca, Tiriolo, Sellia e la stessa Catanzaro. Come Squillace, anche Catanzaro, dopo un'iniziale immediata soggezione alla Santa Sede, divenne suffraganea dell'arcidiocesi di Reggio come documentato dal \"Liber Censuum\" della Chiesa romana.\nNel 1567 fu ufficialmente istituito il seminario diocesano, che doveva provvedere alla formazione dei sacerdoti, un compito che prima veniva assolto dal collegio dei gesuiti. Tuttavia, la mancanza di fondi imped\u00ec il funzionamento regolare del seminario. Il vescovo Orazi impose una tassazione a tutta la diocesi per sopperire alle esigenze del seminario e nel 1594 pot\u00e9 ristabilirlo, ma dopo la sua morte le porte del seminario si richiusero. A met\u00e0 del XVII secolo si tent\u00f2 con scarso successo una collaborazione con il collegio dei gesuiti. Nella prima met\u00e0 del XVIII secolo si fecero nuovi tentativi e per qualche anno vi furono effettivamente corsi scolastici, ma il seminario visse lunghi momenti di chiusura: chiuso nel 1750, fu riaperto tre anni, ma in seguito ancora chiuso per riaprire nel 1769. Nel 1833 il vescovo Matteo Franco provvide il seminario di una sede pi\u00f9 ampia.\nIn seguito ai decreti di riforma del concilio di Trento, anche a Catanzaro iniziarono le visite pastorali alla diocesi, bench\u00e9 non con la frequenza annuale prevista dal concilio, e malgrado in alcuni casi i vescovi delegassero la visita ai vicari foranei. Molti erano gli abusi da combattere, soprattutto quello dei cosiddetti \"diaconi selvaggi\", ossia laici che godevano di privilegi ecclesiastici ed erano diffusi in tutto il territorio diocesano. Con molto ritardo rispetto ad altre diocesi calabresi, il primo sinodo diocesano fu celebrato durante l'episcopato di Carlo Sgombrino nel 1677; il secondo sinodo si avr\u00e0 solo nel 1783. Nel 1704 furono approvati e pubblicati il nuovo statuto e le costituzioni del capitolo della cattedrale, che pose fine a decenni di diatribe e contese sui diritti e i doveri dei canonici.\nIl devastante terremoto del 1783, oltre a provocare migliaia di morti, ebbe come conseguenza la costituzione, voluta dal re Ferdinando IV, della \"Cassa Sacra\", che \u00abaveva come suo scopo l'incameramento delle propriet\u00e0 e delle rendite ecclesiastiche calabresi per utilizzarle ai fini della ricostruzione in seguito ai danni del terremoto... Nonostante le buone intenzioni, la Cassa Sacra non ebbe gli effetti sperati, portando a un'ulteriore concentrazione delle propriet\u00e0 nelle mani dei ricchi e comunque contribuendo solo in parte alle necessit\u00e0 della ricostruzione\u00bb. Questo ente vide coinvolta in prima persona la diocesi di Catanzaro, poich\u00e9 il suo vescovo Salvatore Spinelli (1779-1792) fu chiamato a presiedere la giunta della Cassa.\nNel 1912 fu inaugurato a Catanzaro il Pontificio seminario regionale San Pio X, fortemente voluto dal vescovo Pietro di Maria. Nel 1933, durante l'episcopato di Giovanni Fiorentini, si celebr\u00f2 a Catanzaro il congresso eucaristico regionale.\nIl 5 giugno 1927 la diocesi di Catanzaro fu sciolta dai vincoli che la legavano alla metropolia di Reggio Calabria e fu elevata al rango di arcidiocesi, non metropolitana, con la bolla \"Commissum supremo\" di papa Pio XI; e il medesimo anno all'arcivescovo Giovanni Fiorentini fu concesso il pallio.\nLe sedi unite.\nIl 23 dicembre 1927 l'arcivescovo di Catanzaro, Giovanni Fiorentini, fu nominato anche vescovo di Squillace, unendo cos\u00ec \"in persona episcopi\" le due diocesi. Ad eccezione degli anni 1950-1956, le due diocesi rimasero unite \"in persona episcopi\" fino al 1986.\nIl 30 settembre 1986, con il decreto \"Instantibus votis\" della Congregazione per i Vescovi, l'arcidiocesi di Catanzaro e la diocesi di Squillace sono state unite con la formula \"plena unione\" e la nuova circoscrizione ecclesiastica ha assunto il nome attuale.\nIl 18 novembre 1989 l'arcidiocesi di Catanzaro-Squillace ha perso 15 parrocchie, appartenenti quasi tutte all'antica diocesi di Squillace e site in provincia di Reggio Calabria, nei comuni di Stilo, Pazzano, Stignano, Placanica, Riace, Bivongi, Camini, Monasterace, e nelle frazioni Campoli, Foc\u00e0 e Ursini di Caulonia, che furono cedute alla diocesi di Locri-Gerace. Contestualmente si \u00e8 vista attribuire 5 parrocchie: due dalla medesima diocesi di Locri-Gerace nel comune di Fabrizia; e una ciascuna dall'arcidiocesi di Crotone-Santa Severina (Cuturella, frazione di Cropani), dalla diocesi di Lamezia Terme (Castagna, frazione di Carlopoli) e dall'arcidiocesi di Cosenza-Bisignano (Panettieri).\nL'arcivescovo Antonio Cantisani ha istituito i musei diocesani d'arte sacra di Catanzaro (nel 1984) e di Squillace (nel 1997), che oggi costituiscono un unico polo museale distinto in due sedi, collocate nei rispettivi palazzi vescovili.\nCon la bolla \"Maiori Christifidelium\" di papa Giovanni Paolo II del 30 gennaio 2001 l'arcidiocesi di Catanzaro-Squillace \u00e8 stata elevata al rango di sede metropolitana, avente come suffraganee, l'arcidiocesi di Crotone-Santa Severina e la diocesi di Lamezia Terme.\nCronotassi dei vescovi.\nSi omettono i periodi di sede vacante non superiori ai 2 anni o non storicamente accertati.\nStatistiche.\nL'arcidiocesi nel 2019 su una popolazione di 248.817 persone contava 247.817 battezzati, corrispondenti al 99,6% del totale."}
{"id": "500905", "revid": "1935652", "url": "https://it.wikipedia.org/wiki?curid=500905", "title": "Arcidiocesi di Castries", "text": "Larcidiocesi di Castries (in latino: \"Archidioecesis Castriensis\") \u00e8 una sede metropolitana della Chiesa cattolica a Saint Lucia. Nel 2019 contava 126.317 battezzati su 180.454 abitanti. La sede \u00e8 vacante, in attesa che l'arcivescovo eletto Gabriel Malzaire ne prenda possesso.\nTerritorio.\nL'arcidiocesi comprende lo stato di Saint Lucia.\nSede arcivescovile \u00e8 la citt\u00e0 di Castries, dove si trova la cattedrale dell'Immacolata Concezione di Maria Vergine.\nIl territorio \u00e8 suddiviso in 16 parrocchie.\nStoria.\nLa diocesi \u00e8 stata eretta il 20 febbraio 1956 con la bolla \"Crescit Ecclesia\" di papa Pio XII, ricavandone il territorio dall'arcidiocesi di Porto di Spagna, di cui era inizialmente suffraganea.\nIl 18 novembre 1974 \u00e8 stata elevata al rango di arcidiocesi metropolitana con la bolla \"Quoniam voluntas Dei\" di papa Paolo VI.\nCronotassi dei vescovi.\nSi omettono i periodi di sede vacante non superiori ai 2 anni o non storicamente accertati.\nStatistiche.\nL'arcidiocesi nel 2019 su una popolazione di 180.454 persone contava 126.317 battezzati, corrispondenti al 70,0% del totale."}
{"id": "500908", "revid": "110157", "url": "https://it.wikipedia.org/wiki?curid=500908", "title": "Diocesi di Catamarca", "text": "La diocesi di Catamarca (in latino: \"Dioecesis Catamarcensis\") \u00e8 una sede della Chiesa cattolica in Argentina suffraganea dell'arcidiocesi di Salta. Nel 2019 contava 329.700 battezzati su 350.970 abitanti. \u00c8 retta dal vescovo Luis Urban\u010d.\nTerritorio.\nLa diocesi comprende quattordici dipartimenti della provincia di Catamarca: Ambato, Ancasti, Andalgal\u00e1, Bel\u00e9n, Capay\u00e1n, Capital, El Alto, Fray Mamerto Esqui\u00fa, Santa Rosa, La Paz, Pacl\u00edn, Pom\u00e1n, Tinogasta e Valle Viejo.\nSede vescovile \u00e8 la citt\u00e0 di San Fernando del Valle de Catamarca, dove si trova la cattedrale di Nostra Signora del Valle.\nIl territorio si estende su 68.765\u00a0km\u00b2 ed \u00e8 suddiviso in 31 parrocchie.\nStoria.\nL'erezione della diocesi di Catamarca fu decisa dalla Congregazione Concistoriale con decreto del 21 gennaio 1910 e canonicamente istituita con la bolla \"Sollicitudine\" di papa Pio X del 5 febbraio successivo, ricavandone il territorio dalla diocesi di Tucum\u00e1n (oggi arcidiocesi).\nOriginariamente suffraganea dell'arcidiocesi di Buenos Aires, il 20 aprile 1934 \u00e8 entrata a far parte della provincia ecclesiastica dell'arcidiocesi di Salta.\nIl 22 maggio 1920 cedette alla diocesi di Salta il territorio del dipartimento di Los Andes nella provincia di Salta; il 2 luglio 1944 la diocesi di Catamarca acquis\u00ec dall'arcidiocesi di Salta il dipartimento di Antofagasta de la Sierra.\nL'8 settembre 1969 ha ceduto una porzione del suo territorio a vantaggio dell'erezione della prelatura territoriale di Cafayate.\nCronotassi dei vescovi.\nSi omettono i periodi di sede vacante non superiori ai 2 anni o non storicamente accertati.\nStatistiche.\nLa diocesi nel 2019 su una popolazione di 350.970 persone contava 329.700 battezzati, corrispondenti al 93,9% del totale."}
{"id": "500910", "revid": "92723", "url": "https://it.wikipedia.org/wiki?curid=500910", "title": "Diocesi di Catanduva", "text": "La diocesi di Catanduva (in latino: \"Dioecesis Catanduvensis\") \u00e8 una sede della Chiesa cattolica in Brasile suffraganea dell'arcidiocesi di Ribeir\u00e3o Preto appartenente alla regione ecclesiastica Sul 1. Nel 2019 contava battezzati su abitanti. \u00c8 retta dal vescovo Valdir Mamede.\nTerritorio.\nLa diocesi comprende 17 comuni nella parte centro-settentrionale dello stato brasiliano di San Paolo: Catanduva, Ariranha, Catigu\u00e1, Elisi\u00e1rio, Ibir\u00e1, Irapu\u00e3, Itajobi, Marapoama, Novais, Novo Horizonte, Palmares Paulista, Para\u00edso, Pindorama, Sales, Santa Ad\u00e9lia, Tabapu\u00e3 e Urup\u00eas.\nSede vescovile \u00e8 la citt\u00e0 di Catanduva, dove si trova la cattedrale di Nostra Signora Aparecida (\"Nossa Senhora Aparecida\").\nIl territorio si estende su una superficie di ed \u00e8 suddiviso in 33 parrocchie, raggruppate in 4 regioni pastorali.\nStoria.\nLa diocesi \u00e8 stata eretta il 9 febbraio 2000 con la bolla \"Venerabiles Fratres\" di papa Giovanni Paolo II, ricavandone il territorio dalle diocesi di Jaboticabal, di Rio Preto (oggi diocesi di S\u00e3o Jos\u00e9 do Rio Preto) e di S\u00e3o Carlos.\nCronotassi dei vescovi.\nSi omettono i periodi di sede vacante non superiori ai 2 anni o non storicamente accertati.\nStatistiche.\nLa diocesi nel 2019 su una popolazione di 308.436 persone contava 210.760 battezzati, corrispondenti al 68,3% del totale."}
{"id": "500911", "revid": "322321", "url": "https://it.wikipedia.org/wiki?curid=500911", "title": "Diocesi di Caienna", "text": "La diocesi di Caienna (in latino: \"Dioecesis Caiennensis\") \u00e8 una sede della Chiesa cattolica in Francia suffraganea dell'arcidiocesi di Fort-de-France. Nel 2019 contava 201.600 battezzati su 302.400 abitanti. \u00c8 retta dal vescovo Alain Ransay.\nTerritorio.\nLa diocesi comprende tutta la Guyana francese.\nSede vescovile \u00e8 la citt\u00e0 di Caienna, dove si trova la cattedrale del Santissimo Salvatore.\nIl territorio \u00e8 suddiviso in 26 parrocchie.\nStoria.\nI primi missionari cattolici ad evangelizzare la Guyana francese furono i Cappuccini, la cui presenza nel territorio \u00e8 attestata a partire dal 1643: due sono i frati conosciuti di questa missione, Jean-Baptiste de Dieppe e Bernardin du Renouard.\nNel 1665 i gesuiti ottennero dalla Compagnia delle Indie Occidentali il permesso di stabilirsi nella Guyana. Con essi inizi\u00f2 una pi\u00f9 intensa e proficua campagna di evangelizzazione, che durer\u00e0 un secolo, fino al 1762, quando anche in Guyana verr\u00e0 applicata la legge relativa alla soppressione della Compagnia di Ges\u00f9. I gesuiti fondarono le prime parrocchie ed introdussero anche nella Guyana francese il sistema delle riduzioni a Kourou, Conamama e Sinnamary.\nFu grazie all'interessamento dei gesuiti che fu eretta la prefettura apostolica della Guyana francese nel dicembre 1731, ricavandone il territorio dalla prefettura apostolica delle Isole e di Terraferma (oggi arcidiocesi di Fort-de-France).\nL'ultimo superiore dei gesuiti, Alexis Ruel, rimase in Guyana, come semplice prete missionario, fino al 1768, quando fu richiamato in Francia.\nDopo l'espulsione dei gesuiti, la missione ebbe molto a soffrire, finch\u00e9 nel 1775 essa fu affidata alla Congregazione dello Spirito Santo, i cui religiosi sono comunemente chiamati \"padri Spiritani\".\nNel 1825 iniziarono i lavori di rifacimento dell'antica chiesa di San Nicola della Caienna; i lavori terminarono nel 1833 e fu dedicata al Santissimo Salvatore. Essa \u00e8 l'attuale cattedrale diocesana.\nAttorno alla met\u00e0 dell'Ottocento ai Gesuiti fu permesso il ritorno nella Guyana francese. Ad essi venne affidata la missione di cappellani dei diversi posti di detenzione della colonia penale contestualmente eretta alla Caienna.\nVerso la fine del secolo le tensioni fra gli spiritani ed il governatore locale sfociarono nell'espulsione dei religiosi, sull'esempio di quanto avveniva nella madrepatria; la prefettura apostolica venne cos\u00ec affidata al clero secolare, fino al momento dello scoppio della prima guerra mondiale.\nIl 10 gennaio 1933 con il breve \"Quae catholico nomini\" di papa Pio XI la prefettura apostolica fu elevata a vicariato apostolico.\nIl 23 febbraio 1956 con la bolla \"Qua sollicitudine\" di papa Pio XII il vicariato apostolico \u00e8 stato elevato a diocesi e ha assunto il nome attuale.\nCronotassi dei vescovi.\nSi omettono i periodi di sede vacante non superiori ai 2 anni o non storicamente accertati.\nStatistiche.\nLa diocesi nel 2019 su una popolazione di 302.400 persone contava 201.600 battezzati, corrispondenti al 66,7% del totale."}
{"id": "500913", "revid": "110157", "url": "https://it.wikipedia.org/wiki?curid=500913", "title": "Diocesi di Cabanatuan", "text": "La diocesi di Cabanatuan (in latino: \"Dioecesis Cabanatuanensis\") \u00e8 una sede della Chiesa cattolica nelle Filippine suffraganea dell'arcidiocesi di Lingayen-Dagupan. Nel 2019 contava 1.204.551 battezzati su 1.381.494 abitanti. \u00c8 retta dal vescovo Sofronio Aguirre Bancud, S.S.S.\nTerritorio.\nLa diocesi comprende 3 citt\u00e0 e 15 municipalit\u00e0 nella parte meridionale della provincia filippina di Nueva Ecija sull'isola di Luzon.\nSede vescovile \u00e8 la citt\u00e0 di Cabanatuan, dove si trova la cattedrale di San Nicola da Tolentino. A Gapan sorge il santuario nazionale della \"Divina Pastora\".\nIl territorio \u00e8 suddiviso in 30 parrocchie.\nStoria.\nLa diocesi \u00e8 stata eretta il 16 febbraio 1963 con la bolla \"Exterior Ecclesiae\" di papa Giovanni XXIII, ricavandone il territorio dalle diocesi di Lingayen-Dagupan, che contestualmente \u00e8 stata elevata al rango di arcidiocesi metropolitana, e di San Fernando (oggi arcidiocesi).\nIl 16 febbraio 1984 ha ceduto una porzione del suo territorio a vantaggio dell'erezione della diocesi di San Jose.\nCronotassi dei vescovi.\nSi omettono i periodi di sede vacante non superiori ai 2 anni o non storicamente accertati.\nStatistiche.\nLa diocesi nel 2019 su una popolazione di 1.381.494 persone contava 1.204.551 battezzati, corrispondenti all'87,2% del totale."}
{"id": "500914", "revid": "110157", "url": "https://it.wikipedia.org/wiki?curid=500914", "title": "Arcidiocesi di C\u00e1ceres", "text": "Larcidiocesi di C\u00e1ceres (in latino: \"Archidioecesis Cacerensis\") \u00e8 una sede metropolitana della Chiesa cattolica nelle Filippine. Nel 2019 contava 1.769.130 battezzati su 1.860.000 abitanti. \u00c8 retta dall'arcivescovo Rolando Joven Tria Tirona, O.C.D.\nTerritorio.\nL'arcidiocesi comprende la parte centro-orientale della provincia filippina di Camarines Sur (distretti III, IV e V); il resto della provincia appartiene alla diocesi di Libmanan.\nSede arcivescovile \u00e8 la citt\u00e0 di Naga City (chiamata un tempo \"Nueva C\u00e1ceres\"), dove si trova la cattedrale di San Giovanni evangelista. Nella stessa citt\u00e0 sorge anche il santuario e basilica minore di Nostra Signora di Pe\u00f1afrancia.\nIl territorio si estende su 3.207\u00a0km\u00b2 ed \u00e8 suddiviso in 93 parrocchie.\nProvincia ecclesiastica.\nLa provincia ecclesiastica di C\u00e1ceres, istituita nel 1951, comprende le seguenti suffraganee:\nLa provincia ecclesiastica si estende sulle province civili filippine di Albay, Sorsogon, Masbate, Camarines Norte, Camarines Sur e Catanduanes che costituiscono la regione di Bicol.\nStoria.\nLa diocesi di C\u00e1ceres fu eretta il 14 agosto 1595 con la bolla \"Super specula militantis Ecclesiae\" di papa Clemente VIII, ricavandone il territorio dalla diocesi di Manila. Nel contempo la diocesi di Manila fu elevata ad arcidiocesi e la diocesi di C\u00e1ceres ne divenne suffraganea.\nIl 10 aprile 1910 ha ceduto una porzione di territorio a vantaggio dell'erezione della diocesi di Lipa (oggi arcidiocesi).\nIl 29 giugno 1951 ha ceduto porzioni del suo territorio a vantaggio dell'erezione delle diocesi di Legazpi e di Sorsogon e contestualmente \u00e8 stata elevata al rango di arcidiocesi metropolitana mediante la bolla \"Quo in Philippina\" di papa Pio XII.\nIl 27 maggio 1974 ha ceduto un'altra porzione di territorio a vantaggio dell'erezione della diocesi di Daet.\nIl 9 dicembre 1989 ha ceduto un'ulteriore porzione di territorio a vantaggio dell'erezione della prelatura territoriale di Libmanan (oggi diocesi).\nCronotassi dei vescovi.\nSi omettono i periodi di sede vacante non superiori ai 2 anni o non storicamente accertati.\nStatistiche.\nL'arcidiocesi nel 2019 su una popolazione di 1.860.000 persone contava 1.769.130 battezzati, corrispondenti al 95,1% del totale della popolazione."}
{"id": "500915", "revid": "1652635", "url": "https://it.wikipedia.org/wiki?curid=500915", "title": "Diocesi di Cerignola-Ascoli Satriano", "text": "La diocesi di Cerignola-Ascoli Satriano (in latino: \"Dioecesis Ceriniolensis-Asculana Apuliae\") \u00e8 una sede della Chiesa cattolica in Italia suffraganea dell'arcidiocesi di Foggia-Bovino appartenente alla regione ecclesiastica Puglia. Nel 2019 contava 101.136 battezzati su 110.770 abitanti. La sede \u00e8 vacante.\nTerritorio.\nLa diocesi comprende nove comuni della provincia di Foggia in Puglia: Cerignola, Ascoli Satriano, Orta Nova, Carapelle, Stornarella, Stornara, Candela, Ordona, Rocchetta Sant'Antonio.\nSede vescovile \u00e8 la citt\u00e0 di Cerignola, dove si trovano la cattedrale di San Pietro apostolo e l'antica cattedrale di San Francesco d'Assisi. Ad Ascoli Satriano sorge la concattedrale della Nativit\u00e0 della Beata Vergine Maria.\nParrocchie.\nIl territorio si estende su 1.328\u00a0km\u00b2 ed \u00e8 suddiviso in 68 parrocchie.\nStoria.\nL'odierna diocesi nasce nel 1986 dall'unione di due antiche diocesi, quella di Ascoli Satriano, documentata a partire dal X secolo, e quella di Cerignola, eretta nel 1819.\nDiocesi di Ascoli Satriano.\nLa diocesi di Erdonia fu probabilmente eretta nel IV secolo, sebbene la tradizione suggerisca che san Leone fosse vescovo di questa sede nel II secolo. Primo e unico vescovo storicamente documentato \u00e8 Saturnino, presente al sinodo romano del 499. Nessuno dei vescovi di questa sede era presente agli altri sinodi simmachiani del 501 e del 502 indizio della crisi in cui versava la diocesi di Erdonia, di cui non si hanno in seguito pi\u00f9 notizie. \u00c8 probabile che il suo territorio venne incorporato in quello della diocesi di Eca.\nSolo a partire dal IX secolo il territorio pot\u00e9 risollevarsi dopo le distruzioni operate dalla prima invasione dei Longobardi, dai Saraceni e dalla cruenta lotta per il predominio sulla regione fra i longobardi del Ducato di Benevento e i Bizantini.\nA partire dalla prima annessione al Ducato di Benevento nel 668, la chiesa di Erdonia \u00e8 sottomessa ad Ascoli Satriano, il cui territorio passa sotto la giurisdizione dei vescovi di Benevento, che videro confermati questi loro diritti dagli imperatori Ludovico II nell'866 e Carlo il Calvo nell'875. Queste decisioni furono confermate dai pontefici, a partire dalla bolla di papa Formoso dell'893, ripresa da quelle dei papi Marino II (943) e Giovanni XII (956).\nNel 969 papa Giovanni XIII elev\u00f2 Benevento al rango di sede metropolitana e concesse all'arcivescovo di consacrare i suoi vescovi suffraganei, tra cui risulta anche quello di Ascoli Satriano. Tuttavia non si conoscono vescovi di Ascoli fino al secolo successivo. La citt\u00e0 infatti era al centro di aspre lotte fra Longobardi, Bizantini a cui si aggiunsero in seguito i Normanni: nel 1041 si raggiunse la pace con la nascita del ducato normanno di Ascoli.\nIl primo vescovo noto di Ascoli Satriano \u00e8 un anonimo che venne deposto da papa Alessandro II nel marzo 1067 per una irregolarit\u00e0 nella sua elezione. Suo successore fu Lupo Protospata, autore di un \"Chronicon rerum in regno Neapolitano gestarum\", documento relativo agli avvenimenti politico-religiosi del tempo. Si conoscono i nomi di pochi vescovi per i secoli XII e XIII, tra cui Risando e Sichenolfo, che sottoscrissero alcuni diplomi rispettivamente nel 1107 e nel 1123, e Giovanni, che prese parte al concilio lateranense del 1179.\nAscoli Satriano \u00abfu sede di alcuni conventi religiosi: uno di benedettini (1093); due di agostiniani eremitani, uno maschile (1300) e uno femminile (1818); uno di francescani conventuali (1399); uno di francescani minori tutt'ora esistente (1623)\u00bb.\nLa primitiva cattedrale di Santa Maria del Principio fu distrutta da un terremoto e sostituita nel 1455 dalla chiesa francescana di San Francesco, elevata alla dignit\u00e0 di cattedrale con bolla di papa Callisto III del 24 settembre ed intitolata alla Nativit\u00e0 della Beata Vergine Maria.\nNel 1648 il vescovo Pirro Luigi Castellomata eresse presso la chiesa dell'Annunziata, fuori le mura della citt\u00e0, un collegio di formazione per i chierici; nel secolo successivo, il vescovo Giuseppe Campanile (1737-1771), gett\u00f2 le basi per la costruzione di un pi\u00f9 appropriato edificio per ospitare il seminario diocesano. Nel Seicento sorsero diverse confraternite dedite all'apostolato in ambito caritativo, tra cui quelle di Sant'Antonio da Padova, dell'Immacolata, del Soccorso, del Santissimo Sacramento, di Santa Maria degli Angeli, del Purgatorio e di San Rocco.\nDiocesi di Cerignola.\nLa chiesa di San Pietro di Cerignola, secondo un antico manoscritto pubblicato nel \"Codice diplomatico barese\", \u00e8 attestata per la prima volta al 1225; risale invece al 1255 la menzione del primo arciprete cerignolano, Alferio, che presta giuramento agli arcivescovi di Bari e Canosa. \u00abDocumenti successivi attestano la presenza sul territorio di alcune realt\u00e0 ecclesiali intitolate a \"sancte Lucie\", a \"sancte Marie\", oltre alla gi\u00e0 citata \"ecclesie sancti Petri\". Nel 1323, l'arciprete e il clero erano ancora soggetti alla giurisdizione del preposito di Canosa.\u00bb\nUna bolla di papa Callisto III del 30 aprile 1455 riporta esplicitamente l'espressione \"Cidonola nullius doecesis\", ad indicare l'indipendenza della Chiesa di Cerignola dall'autorit\u00e0 vescovile e la sua sottomissione diretta alla Santa Sede. Il medesimo titolo di arcipretura \"nullius\" \u00e8 documentato da una visita pastorale effettuata nel 1580 da Gaspare Cenci, vescovo di Melfi e Rapolla. La citt\u00e0 ed il suo territorio comprendevano diversi ordini e congregazioni religiose con i loro monasteri: Gesuiti, Agostiniani, Carmelitani, Francescani e Domenicani.\nSecondo i privilegi concessi da Giulio II e Paolo IV, gli arcipreti esercitavano le funzioni episcopali, eccetto il potere d'ordine, non essendo consacrati vescovi; dovevano essere nativi di Cerignola e far parte del capitolo della collegiata di San Pietro.\nIl 14 giugno 1819 in forza della bolla \"Quamquam per Nuperrimam\" di papa Pio VII l'arcipretura \"nullius\" di Cerignola fu elevata al rango di diocesi e contestualmente unita \"aeque principaliter\" alla diocesi di Ascoli Satriano. La chiesa parrocchiale di San Pietro divenne la cattedrale della nuova diocesi, costituita dal solo comune cerignolano e resa suffraganea dell'arcidiocesi di Benevento.\nLe diocesi unite.\nIl primo vescovo delle sedi unite \u00e8 stato Antonio Maria Nappi, gi\u00e0 vescovo di Ascoli Satriano dal maggio 1818, nominato da Pio VII il 20 luglio 1819. Nel 1824 celebr\u00f2 un primo sinodo diocesano per l'organizzazione delle sue due diocesi.\nTra i vescovi pi\u00f9 significativi dell'Ottocento \u00e8 da ricordare Leonardo Todisco Grande, vescovo dal 1849 al 1872. \u00abAd Ascoli Monsignor Todisco visse gli anni pi\u00f9 tormentati della sua esistenza; ma proprio in questo periodo produsse i suoi pi\u00f9 importanti documenti: editti, notificazioni, lettere pastorali, \"Relationes ad limina\" ed il sinodo, celebrato nel 1853, avendo di mira una integrale formazione cristiana nel ripristino di quei valori religiosi che sembravano dimenticati. Restaur\u00f2 l'episcopio e la cattedrale di Ascoli Satriano; ricostru\u00ec il seminario a cui il terremoto del 14 agosto 1851 aveva provocato seri danni\u00bb.\nNel 1873 iniziarono i lavori di costruzione della nuova cattedrale di Cerignola, in sostituzione della precedente chiesa di San Pietro. Il nuovo edificio, conosciuto come \"Duomo Tonti\", fu ultimato nel 1934.\nNel 1885 le due diocesi comprendevano un totale di 10 parrocchie, di cui 7 nella diocesi di Ascoli Satriano (a Ascoli Satriano, Candela, Orta Nova e Stornarella) e 3 nella diocesi di Cerignola (tutte nella citt\u00e0 episcopale), con un popolazione complessiva di poco superiore ai 50.000 abitanti.\nCon decreto della Congregazione Concistoriale del 14 gennaio 1958, fu stabilito l'obbligo per i vescovi di risiedere per sei mesi all'anno ad Ascoli Satriano, e per gli altri sei mesi a Cerignola; e di avere in ognuna delle citt\u00e0 episcopali una curia diocesana. Queste disposizioni revocarono quelle stabilite il 19 novembre 1949, che avevano concesso ai vescovi di porre la propria stabile residenza ad Ascoli Satriano.\nIl 30 aprile 1979 le diocesi unite di Ascoli Satriano e Cerignola entrarono a far parte della nuova provincia ecclesiastica dell'arcidiocesi di Foggia in virt\u00f9 della bolla \"Sacrorum Antistites\" di papa Giovanni Paolo II.\nIl 25 maggio 1983 per effetto del decreto \"De animarum\" della Congregazione per i vescovi la diocesi di Ascoli Satriano acquis\u00ec il comune di Rocchetta Sant'Antonio dalla diocesi di Lacedonia.\nIl 30 settembre 1986, con il decreto \"Instantibus votis\" della stessa Congregazione per i vescovi, le due sedi furono unite \"plena unione\" e la nuova circoscrizione ecclesiastica ha assunto il nome attuale.\nIl 24 luglio 2007 \u00e8 stato inaugurato ad Ascoli Satriano, nei locali dell'ex monastero di Santa Maria del Popolo, un polo museale, costituito dal \"Museo della Diocesi di Cerignola-Ascoli Satriano\" e dal \"Museo civico archeologico Pasquale Rosario\" del comune di Ascoli Satriano.\nCronotassi dei vescovi proposta da Todisco Grande (I - XI secolo).\nLa presente cronotassi di 43 vescovi, relativa al periodo I - XI secolo, venne proposta dal vescovo di Ascoli Satriano e Cerignola Leonardo Todisco Grande (1849-1872) nell'opera \"Memoria diocesis Asculi Satriani et eiusdem diocesis series episcoporum usque ad annum 1853\" (Napoli, 1853). La maggior parte di questi vescovi appartiene tuttavia alla cronotassi tradizionale dei vescovi e arcivescovi di Benevento.\nCronotassi.\nSi omettono i periodi di sede vacante non superiori ai 2 anni o non storicamente accertati.\nVescovi oriundi della diocesi.\nElenco di alcuni prelati della diocesi diventati vescovi:\nStatistiche.\nLa diocesi nel 2019 su una popolazione di 110.770 persone contava 101.136 battezzati, corrispondenti al 91,3% del totale."}
{"id": "500916", "revid": "322321", "url": "https://it.wikipedia.org/wiki?curid=500916", "title": "Arcidiocesi di Cebu", "text": "Larcidiocesi di Cebu (in latino: \"Archidioecesis Nominis Iesu o Caebuana\") \u00e8 una sede metropolitana della Chiesa cattolica nelle Filippine. Nel 2019 contava 4.445.125 battezzati su 5.078.760 abitanti. \u00c8 retta dall'arcivescovo Jose Serofia Palma.\nTerritorio.\nL'arcidiocesi comprende la provincia filippina di Cebu ed \u00e8 la pi\u00f9 grande diocesi del Paese.\nSede arcivescovile \u00e8 la citt\u00e0 di Cebu, dove si trova la cattedrale di San Vitale. Nella stessa citt\u00e0 sorge anche la Basilica del Bambino Ges\u00f9, importante meta di pellegrinaggi e la pi\u00f9 antica chiesa delle Filippine.\nIl territorio si estende su 5.088\u00a0km\u00b2 ed \u00e8 suddiviso in 167 parrocchie, raggruppate in 22 vicariati, a loro volta raggruppati in 7 distretti.\nProvincia ecclesiastica.\nLa provincia ecclesiastica di Cebu, istituita nel 1934, comprende le seguenti suffragaee:\nStoria.\nLa diocesi del Santissimo Nome di Ges\u00f9 di Cebu fu eretta il 14 agosto 1595 con la bolla \"Super specula militantis Ecclesiae\" di papa Clemente VIII, ricavandone il territorio dalla diocesi di Manila. Nel contempo la diocesi di Manila fu elevata ad arcidiocesi metropolitana e la diocesi di Cebu ne divenne suffraganea.\nIl 27 maggio 1865 cedette una porzione del suo territorio a vantaggio dell'erezione della diocesi di Jaro (oggi arcidiocesi).\nIl 17 settembre 1902 le isole Marianne furono staccate dall'arcidiocesi e costituite in prefettura apostolica autonoma (da cui ha avuto origine la diocesi di Chalan Kanoa).\nIl 10 aprile 1910 cedette altre porzioni di territorio a vantaggio dell'erezione delle diocesi di Calbayog e di Zamboanga (oggi arcidiocesi).\nIl 15 luglio 1932 cedette un'ulteriore porzione di territorio a vantaggio dell'erezione della diocesi di Bacolod.\nIl 28 aprile 1934 la diocesi \u00e8 stata elevata al rango di arcidiocesi metropolitana con la bolla \"Romanorum Pontificum\" di papa Pio XI.\nL'8 novembre 1941 ha ceduto ancora una porzione di territorio a vantaggio dell'erezione della diocesi di Tagbilaran.\nCronotassi dei vescovi.\nSi omettono i periodi di sede vacante non superiori ai 2 anni o non storicamente accertati.\nStatistiche.\nL'arcidiocesi nel 2019 su una popolazione di 5.078.760 persone contava 4.445.125 battezzati, corrispondenti all'87,5% del totale."}
{"id": "500917", "revid": "110157", "url": "https://it.wikipedia.org/wiki?curid=500917", "title": "Diocesi di Cefal\u00f9", "text": "La diocesi di Cefal\u00f9 (in latino: \"Dioecesis Cephaludensis\") \u00e8 una sede della Chiesa cattolica in Italia suffraganea dell'arcidiocesi di Palermo appartenente alla regione ecclesiastica Sicilia. Nel 2019 contava 111.200 battezzati su 115.800 abitanti. \u00c8 retta dal vescovo Giuseppe Marciante.\nPatrona della diocesi \u00e8 Maria Santissima di Gibilmanna, venerata nel santuario di Gibilmanna.\nTerritorio.\nLa diocesi comprende la citt\u00e0 di Cefal\u00f9 e i comuni di Alia, Alimena, Aliminusa, Blufi, Bompietro, Caltavuturo, Campofelice di Roccella, Castelbuono, Castellana Sicula, Collesano, Gangi, Geraci Siculo, Gratteri, Isnello, Lascari, Montemaggiore Belsito, Petralia Soprana, Petralia Sottana, Polizzi Generosa, Pollina, San Mauro Castelverde, Sclafani Bagni, Scillato e Valledolmo.\nSede vescovile \u00e8 la citt\u00e0 di Cefal\u00f9, dove si trova la cattedrale della Trasfigurazione.\nParrocchie.\nIl territorio \u00e8 suddiviso in 53 parrocchie.\nStoria.\nCefal\u00f9 fu gi\u00e0 sede vescovile nel primo millennio, ma la data della sua erezione \u00e8 incerta. In un elenco di episcopati siciliani dell'anno 680 compare il vescovo di Cefal\u00f9, insieme a quelli di Termini, Tindari, Malta e Lipari. Nel marzo dell'866 compare nella \"Diatiposi\" (elenco bizantino di diocesi) come suffraganea dell'arcidiocesi di Siracusa. Si conosce un solo vescovo, Niceta, presente al Concilio di Costantinopoli dell'869-870. Durante la dominazione araba la diocesi di Cefal\u00f9 fu soppressa, come tutte le strutture ecclesiastiche dell'isola.\nLa diocesi fu ripristinata il 4 settembre 1131 dall'antipapa Anacleto II su richiesta del re Ruggero II di Sicilia. Originariamente era suffraganea dell'arcidiocesi di Messina. L'anno precedente Ruggero aveva eletto vescovo il proprio vescovo Iocelmo, che per\u00f2 non ricevette l'approvazione della Santa Sede e non fu mai consacrato, cos\u00ec come i suoi immediati successori.\nIn origine il vescovo era lo stesso priore del capitolo, che seguiva la regola monastica. Il capitolo era stato eretto nel giugno dello stesso 1131 da Ruggero II, come filiazione del monastero dei canonici agostiniani del monastero calabrese di Santa Maria di Bagnara.\nLa diocesi aveva un vasto potere temporale grazie alle fondazioni feudali di Ruggero II nel 1145 e un notevole patrimonio terriero. Per alcuni secoli dalla creazione della diocesi convissero anche nella liturgia della cattedrale il rito latino e quello bizantino. Per quanto riguarda il rito latino, si sa che fu adottato il \"Librus Cantus Chori\" del monastero benedettino di San Gallo, gi\u00e0 adottato dal monastero di Bagnara.\nIl diritto di nomina dei vescovi, secondo il regime siciliano dell'Apostolica Legazia di Sicilia, spetta ai sovrani, con conferma da parte della Santa Sede: l'esercizio di questo diritto cre\u00f2 con il tempo alcuni contrasti, per cui alcuni vescovi eletti non furono confermati. In realt\u00e0 i candidati erano scelti dal capitolo e successivamente nominati dal sovrano.\nBosone de Gorram fu il primo vescovo legittimo, approvato dalla Santa Sede nel 1157, terminato lo scisma di Anacleto II. Il 9 aprile 1171 l'erezione della diocesi fu confermata con la bolla \"Quoniam sicut rerum\" di papa Alessandro III.\nAll'inizio del XIII secolo nacque la prima opera caritativa della diocesi: un ospizio per i poveri.\nNel 1546 fu aperta una casa di cura per gli infermi, gestita dall'arciconfraternita della Santissima Annunziata.\nDopo il Concilio di Trento le tradizioni liturgiche proprie della diocesi dovettero cedere il passo all'omologazione al rito romano. Invece non fu recepita l'istituzione della parrocchia: le chiese della diocesi erano affidate a vicari curate, mentre il vescovo era l'unico parroco della diocesi. Questa organizzazione pastorale accentrata era diffusa in altre diocesi siciliane, ad esempio in quella di Catania. Si deve al vescovo Francesco Gonzaga l'istituzione nel 1588 del seminario diocesano.\nL'epoca della Controriforma \u00e8 segnata profondamente dall'arrivo di nuovi ordini religiosi: mentre i domenicani erano gi\u00e0 presenti dal 1502, si stabilirono a Cefal\u00f9 gli eremitani, i minori osservanti, i carmelitani e i mercedari. A Polizzi Generosa i carmelitani e i fatebenefratelli si aggiunsero al monastero domenicano fondato nel 1420 e alla casa dei cappuccini istituita nel 1538. Soprattutto si diffuse la famiglia francescana: i conventuali a Collesano, a Tusa, a Gratteri, a Isnello, a Santo Stefano di Camastra; i minori osservanti a Collesano, a Mistretta, a Castel di Lucio, a Caltavuturo; i cappuccini a Collesano, a Mistretta, a Pettineo, a Gibilmanna.\nNel 1635 sorse un'altra opera caritativa: un orfanotrofio per ragazze povere. Nel 1648 fu istituito un monte di piet\u00e0, dedicato a san Didaco, i cui proventi erano utilizzati per finanziare l'ospedale.\nIl 22 settembre 1671 il capitolo della cattedrale fu secolarizzato con una bolla di papa Leone X.\nNel XVII secolo i vescovi iniziarono ad occuparsi della gestione di un Monte di prestiti, intitolato alle Anime sante del Purgatorio, ma pi\u00f9 noto come Monte Costa. In epoca risorgimentale le autorit\u00e0 civili tenteranno di estromettere i vescovi dalla nomina degli amministratori e la controversia si risolver\u00e0 solo nel 1905, quando i vescovi vedranno confermati i propri diritti.\nLa diocesi ebbe un lungo periodo di sede vacante tra il 1716 e il 1732, per la controversia sull'estinzione della Legazia apostolica che opponeva papa Clemente IX al re di Sicilia Carlo IV.\nVerso la fine del secolo, durante l'episcopato di Gioacchino Castelli, i vescovi furono allontanati dalla gestione dell'ospedale, da allora riservata all'autorit\u00e0 civile e all'arciconfraternita dell'Annunziata.\nIl 20 maggio 1844 entr\u00f2 a far parte della provincia ecclesiastica dell'arcidiocesi di Palermo in forza della bolla \"In suprema militantis Ecclesiae specula\" di papa Gregorio XVI. La stessa bolla stabil\u00ec per la diocesi ampie variazioni territoriali: Castel di Lucio, Mistretta, Motta d'Affermo, Pettineo, Reitano, Santo Stefano di Camastra, Tusa furono cedute alla diocesi di Patti, Cerda all'arcidiocesi di Palermo e Vallelunga Pratameno alla diocesi di Caltanissetta, mentre Castelbuono, Petralia Sottana, Petralia Soprana, Geraci Siculo, Gangi e San Mauro Castelverde furono aggregate alla diocesi.\nNella seconda met\u00e0 del XIX secolo la diocesi costituiva un'unica parrocchia e il vescovo era l'unico parroco. La diocesi riusc\u00ec a salvarsi dall'incameramento dei beni della mensa vescovile previsto dalla legge n\u00ba 3838 del 1867 dimostrando che il vescovo era appunto l'unico parroco della diocesi e che i beni erano quindi annessi alla cura d'anime.\nNell'ultimo ventennio del secolo nacquero le prime societ\u00e0 operaie cattoliche, incrementate dopo l'enciclica \"Rerum Novarum\" del 1891. Il vescovo Gaetano d'Alessandro fu per\u00f2 poco interessato alla problematica sociale e mentre l'Opera dei Congressi aveva una lenta e incompleta diffusione, i lavoratori guardavano con insoddisfazione l'amministrazione delle opere sociali. Severo fu anche il successore di d'Alessandro, Anselmo Evangelista Sansoni, che guardava con sospetto tutte le associazioni laicali, anche quelle che si tenevano distanti dal temuto socialismo. Proprio questo timore per\u00f2 condusse alla diffusione di opere caritative tradizionali.\nIl 2 febbraio 1987 \u00e8 stato eretto l'Istituto superiore di scienze religiose Mariano Campo con decreto del vescovo Emanuele Catarinicchia, approvato definitivamente il 10 luglio 1993.\nCronotassi dei vescovi.\nSi omettono i periodi di sede vacante non superiori ai 2 anni o non storicamente accertati.\nStatistiche.\nLa diocesi nel 2019 su una popolazione di 115.800 persone contava 111.200 battezzati, corrispondenti al 96,0% del totale."}
{"id": "500918", "revid": "1242175", "url": "https://it.wikipedia.org/wiki?curid=500918", "title": "Diocesi di Celaya", "text": "La diocesi di Celaya (in latino: \"Dioecesis Celayensis\") \u00e8 una sede della Chiesa cattolica in Messico suffraganea dell'arcidiocesi di Le\u00f3n appartenente alla regione ecclesiastica Baj\u00edo. Nel 2019 contava 1.548.200 battezzati su 1.742.650 abitanti. \u00c8 retta dal vescovo V\u00edctor Alejandro Aguilar Ledesma.\nTerritorio.\nLa diocesi comprende 11 comuni nella parte centro-orientale dello stato messicano di Guanajuato: San Luis de la Paz, San Diego de la Uni\u00f3n, Allende, Dolores Hidalgo, Santa Cruz de Juventino Rosas, Comonfort, Villagr\u00e1n, Celaya, Apaseo el Grande, Apaseo el Alto, Cortazar.\nSede vescovile \u00e8 la citt\u00e0 di Celaya, dove si trova la cattedrale della Purissima Concezione, nota con il nome di \"El Sagrario\".\nIl territorio si estende su una superficie di 8.768\u00a0km\u00b2 ed \u00e8 suddiviso in 79 parrocchie.\nStoria.\nLa diocesi \u00e8 stata eretta il 13 ottobre 1973 con la bolla \"Scribae illi\" di papa Paolo VI, ricavandone il territorio dalla diocesi di Le\u00f3n (oggi arcidiocesi) e dall'arcidiocesi di Morelia.\nOriginariamente suffraganea dell'arcidiocesi di San Luis Potos\u00ed, il 25 novembre 2006 \u00e8 entrata a far parte della provincia ecclesiastica di Baj\u00edo, come suffraganea dell'arcidiocesi di Le\u00f3n.\nCronotassi dei vescovi.\nSi omettono i periodi di sede vacante non superiori ai 2 anni o non storicamente accertati.\nStatistiche.\nLa diocesi nel 2019 su una popolazione di 1.742.650 persone contava 1.548.200 battezzati, corrispondenti all'88,8% del totale."}
{"id": "500919", "revid": "1565034", "url": "https://it.wikipedia.org/wiki?curid=500919", "title": "Diocesi di Cerreto Sannita-Telese-Sant'Agata de' Goti", "text": "La diocesi di Cerreto Sannita-Telese-Sant'Agata de' Goti (in latino: \"Dioecesis Cerretana-Thelesina-Sanctae Agathae Gothorum\") \u00e8 una sede della Chiesa cattolica in Italia suffraganea dell'arcidiocesi di Benevento appartenente alla regione ecclesiastica Campania. Nel 2019 contava 88.131 battezzati su 90.396 abitanti. \u00c8 retta dal vescovo Giuseppe Mazzafaro.\nTerritorio.\nLa diocesi comprende 27 comuni della Campania, di cui:\nConfina con la diocesi di Alife-Caiazzo a nord ovest, con l'arcidiocesi di Campobasso-Boiano a nord, l'arcidiocesi di Benevento a est, la diocesi di Caserta a sud ovest, la diocesi di Acerra a sud e la diocesi di Nola a sud est.\nSede vescovile \u00e8 la cittadina di Cerreto Sannita, dove si trova la cattedrale della Santissima Trinit\u00e0. A Sant'Agata de' Goti sorge la concattedrale di Santa Maria Assunta. A Telese rimangono invece resti dell'ex cattedrale della Santa Croce. A Guardia Sanframondi sorge la basilica minore di Santa Maria Assunta.\nForanie e parrocchie.\nIl territorio si estende su 583\u00a0km\u00b2 ed \u00e8 suddiviso in 60 parrocchie, raggruppate in 4 foranie: Cerreto Sannita, Telese Terme, Sant'Agata de' Goti e Airola.\nSantuari diocesani.\nElenco dei santuari mariani riconosciuti presenti in diocesi:\nStoria.\nL'attuale diocesi nasce nel 1986 dall'unione di due antiche sedi episcopali: Telese, documentata a partire dal V secolo, e che nell'Ottocento assunse il nome di Telese o Cerreto; e Sant'Agata de' Goti, i cui primi vescovi sono attestati nel X secolo.\nTelese o Cerreto.\nLa diocesi di Telese fu eretta in epoca antica, ma non si hanno dati storici sicuri sulla sua fondazione, se non la menzione dei primi vescovi telesini nella seconda met\u00e0 del V secolo: Florenzio, che fu tra i partecipanti al concilio romano indetto da papa Ilario nel 465; e Agnello, che prese parte al concilio lateranense voluto da papa Felice III nel 487. Nel 600 \u00e8 documentato il vescovo Menna, che partecip\u00f2 al concilio celebrato a Roma da papa Gregorio I.\nDopo questa data, e per i successivi quattro secoli, non si hanno pi\u00f9 notizie della diocesi e dei suoi vescovi; Telese infatti visse una fase di declino, a causa delle guerre tra Greci, Longobardi e Saraceni e forse la successione episcopale fu interrotta. Nella met\u00e0 del IX secolo la tradizione attribuisce san Palerio, ma su questo vescovo telesino non vi sono dati storici coevi se non tardivi racconti agiografici.\nLa diocesi di Telese \u00e8 nuovamente documentata a partire dalla seconda met\u00e0 del X secolo. Con la bolla \"Cum certum sit\" di papa Giovanni XIII del 26 maggio 969, il pontefice eresse Benevento a sede metropolitana e concesse all'arcivescovo Landolfo I la facolt\u00e0 di consacrare i suoi vescovi suffraganei, tra cui quello di Telese. Tuttavia il primo vescovo conosciuto risale ad un secolo dopo; si tratta di un anonimo che prese parte al concilio provinciale indetto dal metropolita Uldarico nel 1061. Per l'XI e il XII secolo si conoscono pochi nomi di vescovi telesini: Arnaldo, menzionato in due diplomi del 1068 e del 1070 di dubbia fede; Gilberto, che partecip\u00f2 al concilio provinciale indetto dal metropolita Milone nel 1075; e Pietro, documentato dal 1178 al 1190 e che prese parte al concilio lateranense del 1179.\nNell'XI secolo fu eretta a Telese l'abbazia benedettina del Santissimo Salvatore, che fu un importante \u00abnodo di aggregazione religiosa e di controllo dell'area, e insieme centro d'irradiazione culturale e punto di tappa per viaggiatori e personalit\u00e0 politiche e religiose su uno dei tracciati interni della via Latina\u00bb. Il monastero \u00e8 documentato per la prima volta nel 1075, quando l'abate Lebbaldo prese parte al concilio provinciale indetto da Milone. Tra gli abati successivi si devono ricordare Giovanni, discepolo di Anselmo d'Aosta e futuro vescovo di Tusculum, e Alessandro, scrittore ecclesiastico e autore della storia di Ruggero II di Sicilia.\nNel 1139 la citt\u00e0 di Telese fu distrutta in una guerra tra Rainulfo di Alife e Ruggero II di Sicilia, ma gi\u00e0 a partire dall'anno successivo una nuova Telese fu ricostruita attorno alla cattedrale della Santa Croce. Nei secoli successivi per\u00f2 la citt\u00e0 episcopale visse momenti travagliati, che portarono al suo progressivo abbandono, a causa delle forti emissioni di vapori sulfurei seguiti al terremoto del 1349. I vescovi allora dovettero abbandonare la citt\u00e0 e si stabilirono in diverse localit\u00e0: Massa Superiore o Rocca de Episcopo, Faicchio, Guardia Sanframondi e Cerreto, che divenne residenza stabile dei vescovi a partire dal 1577.\nIl vescovo Angelo Massarelli (1557-1566) fu segretario di papa Giulio III e segretario del concilio di Trento durante il papato di Paolo IV. I successori del Massarelli attuarono in diocesi i decreti di riforma del concilio. Nel 1593 il vescovo Cesare Bellocchi istitu\u00ec a Cerreto il seminario diocesano. Il successore Eugenio Savino indisse nel 1596 la prima visita pastorale e istitu\u00ec l'archivio diocesano. Il 22 maggio 1612 Giovanni Francesco Leone ottenne dalla Santa Sede la traslazione della cattedrale e del capitolo a Cerreto, decisione confermata il 22 settembre 1691.\nCerreto fu distrutta completamente dal terremoto del 1688, ma venne interamente ricostruita \u00absecondo un piano regolatore a scacchiera, con piazze, splendide chiese e palazzi, tra cui il complesso episcopio-cattedrale-seminario\u00bb. A met\u00e0 del Settecento \u00abla diocesi raggiunse circa 25.000 abitanti, 24 parrocchie, 108 chiese, 14 comuni, 312 sacerdoti, 190 chierici, 7 cenobi\u00bb. Nel 1749 il vescovo Filippo Gentile diede al seminario una sede nuova e pi\u00f9 ampia.\nLa vacanza della cattedra vescovile dal 1800 al 1818 fu seguita dall'unione della diocesi di Telese con quella di Alife. Infatti, il 27 giugno 1818 la diocesi di Alife fu soppressa con la bolla \"De utiliori\" di papa Pio VII e il suo territorio incorportato in quello della diocesi di Telese. Tuttavia la successiva bolla \"Adorandi\" del 14 dicembre 1820 ripristin\u00f2 la diocesi alifana, che fu unita \"aeque principaliter\" a quella di Telese: questa decisione ebbe effetto solo dopo la morte del vescovo di Alife, Emilio Gentile, nell'aprile del 1822.\nL'unione provoc\u00f2 un diffuso malcontento, placatosi quando re Ferdinando II di Borbone, in visita a Cerreto Sannita nel 1852, ascoltando le preghiere del clero locale, si adoper\u00f2 per il ripristino della cattedra vescovile separata, cosa che avvenne il 6 luglio 1852, con la bolla \"Compertum nobis\" di papa Pio IX. Con questo documento, la Santa Sede conferm\u00f2 nuovamente il trasferimento della sede vescovile a Cerreto e decise la nuova denominazione della diocesi in \"diocesi di Telese o Cerreto\" (\"dioecesis Thelesina seu Cerretana\").\n\u00abNelle vicende che caratterizzarono il trapasso al Regno d'Italia, la diocesi visse momenti drammatici: il vescovo Luigi Sodo, accusato di essere filo-borbonico e amico del famoso brigante locale Cosimo Giordano, fu arrestato, condotto a Napoli e processato. Assolto dall'accusa, torn\u00f2 in diocesi e la govern\u00f2 fino al 1895, morendo in odore di santit\u00e0\u00bb.\nIl 23 maggio 1964, con la lettera apostolica \"Quaeramus gratiam\", papa Paolo VI ha proclamato la Beata Maria Vergine delle Grazie e Sant'Antonio di Padova patroni principali della diocesi.\nAl momento dell'unione con Sant'Agata de' Goti, la diocesi di Telese o Cerreto comprendeva i comuni di Cerreto Sannita, Cusano Mutri, Ponte, Casalduni, Amorosi, Guardia Sanframondi, Puglianello, San Salvatore Telesino, Melizzano, Solopaca, Castelvenere, Faicchio, San Lorenzo Maggiore, San Lorenzello, Pietraroja e Telese Terme; e le frazioni di Auduni, Caselle, Curti e Crisci del comune di Gioia Sannitica.\nSant'Agata de' Goti.\nLa prima menzione della diocesi di Sant'Agata risale alla bolla \"Cum certum sit\" di papa Giovanni XIII del 26 maggio 969, con la quale il pontefice eresse Benevento a sede metropolitana e concesse all'arcivescovo Landolfo I la facolt\u00e0 di nominare e consacrare i suoi vescovi suffraganei, tra cui quello di Sant'Agata.\nLandolfo esercit\u00f2 immediatamente questa sua facolt\u00e0, nominando l'anno successivo il primo vescovo di Sant'Agata nella persona di Madelfrido. Nella bolla di nomina, il metropolita dichiara di restituire a Sant'Agata la sede vescovile che gi\u00e0 in passato (\"ut olim\") la citt\u00e0 aveva posseduto; nella stessa bolla, Landolfo definisce i confini della diocesi di Sant'Agata, che comprendeva anche il territorio dell'antica \"Caudium\".\nTra i successivi vescovi sono noti: Adelardo, verso l'anno 1000, di cui \u00e8 rimasto il testo del suo epitaffio; Bernardo, documentato in tre occasioni nel 1059, 1075 e 1101; Enrico, fervido sostenitore di papa Innocenzo II contro l'antipapa Anacleto II; Andrea, menzionato in un diploma del 1152 del monastero di San Lorenzo di Aversa.\nTra XI e XII secolo venne fondato in Sant'Agata il monastero di San Menna, la cui chiesa venne solennemente consacrata da papa Pasquale II il 4 settembre 1110.\nNel 1191 il vescovo Giovanni II, sostenitore di Enrico VI, partecip\u00f2 all'assedio di Napoli assieme all'imperatore. A met\u00e0 del XIII secolo un francescano, Pietro, divenne vescovo di Sant'Agata e si deve probabilmente a lui l'introduzione dell'Ordine in diocesi. Nello stesso periodo il vescovo di Sant'Agata de' Goti ebbe il feudo di Bagnoli con il titolo di barone.\nI vescovi santagatesi ebbero difficolt\u00e0 ad introdurre in diocesi i decreti di riforma del concilio di Trento. \u00abNonostante l'opera di vescovi quali Giovanni Ghevara, Giovanni Beroaldi, Feliciano Ninguarda ed Ettore Diotallevi, attenti e vigili nel cogliere i malesseri che attraversavano la diocesi, l'attuazione della riforma tridentina era destinata a scontrarsi con i limiti della realt\u00e0 meridionale, fatta di patronati laici, di chiese ricettizie, di poteri baronali, di capitoli cattedrali dai forti privilegi; dovette inoltre confrontarsi con il fenomeno della clericalizzazione di massa, riconducibile essenzialmente ai privilegi e alle franchigie di cui godevano gli ecclesiastici.\u00bb Durante l'episcopato di Felice Peretti (1566-1571), futuro papa Sisto V, fu istituito il seminario diocesano.\nPochi furono i sinodi diocesani, con atti dati alle stampe, celebrati dai vescovi santagatesi; fino all'Ottocento si conoscono solo quelli del 1585, del 1587, del 1621, del 1681 e del 1706. Quest'ultimo, indetto da Filippo Albini, rappresent\u00f2 \u00abuna tappa fondamentale nel processo di rinnovamento della diocesi\u00bb.\nIl vescovo pi\u00f9 noto di Sant'Agata fu certamente sant'Alfonso Maria de' Liguori, vescovo per tredici anni, dal 1762 al 1775, che attu\u00f2 una vera e propria riforma della diocesi: impose ai suoi preti l'obbligo della predica e della confessione, richiamandoli ai loro doveri; ricostru\u00ec il seminario e ne riscrisse le regole; dette nuove regole per la vita interna dei monasteri femminili della diocesi; \u00abrivoluzion\u00f2 la distribuzione dei benefici, smembr\u00f2 alcune chiese e ne trasfer\u00ec altre stravolgendo tradizionali sistemi di alleanze e, da \"vescovo-missionario\", volle che nella sua diocesi sorgessero centri di aggregazione sociale quali le varie congregazioni delle zitelle, dei galantuomini, dei preti, dei fanciulli, segni tangibili dell'opera di catechizzazione della Chiesa\u00bb.\nIl 27 giugno 1818, con la bolla \"De utiliori\" di papa Pio VII, la diocesi di Sant'Agata de' Goti fu unita \"aeque principaliter\" alla diocesi di Acerra, fino a quando non ne fu divisa con la bolla \"Nihil est\" di papa Pio IX, del 30 novembre 1854. Con quest'ultimo decreto Sant'Agata de' Goti cedette alla diocesi di Acerra una porzione del suo territorio corrispondente agli attuali comuni di Arienzo, Cervino, San Felice a Cancello e Santa Maria a Vico.\nAl momento dell'unione con Cerreto, la diocesi di Sant'Agata de' Goti comprendeva i comuni di Sant'Agata de' Goti, Valle di Maddaloni, Durazzano, Frasso Telesino, Airola, Forchia, Moiano, Bucciano, Arpaia e Dugenta.\nCerreto Sannita-Telese-Sant'Agata de' Goti.\nIl 21 marzo 1984 Felice Leonardo, gi\u00e0 vescovo di Telese o Cerreto, fu nominato anche vescovo di Sant'Agata de' Goti, unendo cos\u00ec \"in persona episcopi\" le due sedi.\nIl 30 settembre 1986, in forza del decreto \"Instantibus votis\" della Congregazione per i Vescovi, l'unione \u00e8 divenuta piena e la diocesi ha assunto il nome attuale.\nNel 1996 l'allora cardinale Joseph Ratzinger inaugur\u00f2 il museo diocesano d'arte sacra con sede a Sant'Agata de' Goti, voluto dal vescovo Mario Paciello.\nCronotassi dei vescovi.\nSi omettono i periodi di sede vacante non superiori ai 2 anni o non storicamente accertati.\nStatistiche.\nLa diocesi nel 2019 su una popolazione di 90.396 persone contava 89.428 battezzati, corrispondenti al 97,5% del totale."}
{"id": "500920", "revid": "1565034", "url": "https://it.wikipedia.org/wiki?curid=500920", "title": "Diocesi di Cesena-Sarsina", "text": "La diocesi di Cesena-Sarsina (in latino: \"Dioecesis Caesenatensis-Sarsinatensis\") \u00e8 una sede della Chiesa cattolica in Italia suffraganea dell'arcidiocesi di Ravenna-Cervia, appartenente alla regione ecclesiastica Emilia-Romagna. Nel 2019 contava 167.503 battezzati su 172.043 abitanti. \u00c8 retta dal vescovo Douglas Regattieri.\nTerritorio.\nLa diocesi comprende la parte orientale della provincia di Forl\u00ec-Cesena ad eccezione di cinque comuni, afferenti la diocesi di Rimini. Si estende sui comuni di Bagno di Romagna, Montiano, Bertinoro, Mercato Saraceno, Cesena, Sarsina, Cesenatico, Sogliano al Rubicone, Civitella di Romagna, Gambettola, Roncofreddo, Gatteo, Verghereto e Longiano.\nSede vescovile \u00e8 la citt\u00e0 di Cesena, dove si trova la cattedrale di San Giovanni Battista. A Sarsina si trova la concattedrale di San Vicinio. A Cesena sorge anche la basilica minore dell'abbazia di Santa Maria del Monte.\nIl territorio \u00e8 suddiviso in 94 parrocchie.\nZone e unit\u00e0 pastorali.\nCon decreto vescovile del 14 settembre 2008, le parrocchie della diocesi sono state raggruppate in 6 zone pastorali e 21 unit\u00e0 pastorali:\nStoria.\nSede di Cesena.\nSecondo la tradizione, la diocesi di Cesena fu eretta nel I secolo. La cronotassi tradizionale riporta un lungo elenco di vescovi, sulla cui esistenza storica o sulla cui attribuzione alla sede cesenate molti dubbi sono stati sollevati. Primi vescovi storicamente documentati sono quelli che la cronotassi tradizionale chiama Natale II e Concordio II, menzionati nelle lettere di Gregorio Magno, tra la fine del VI secolo e gli inizi del VII.\nNel 1159 papa Alessandro III, con la bolla \"Ad hoc sumus\", conferm\u00f2 tutti i privilegi, i possedimenti e le giurisdizioni della Chiesa di Cesena, e pose la diocesi sotto l'immediata soggezione della Santa Sede. Dal XVI secolo Cesena entr\u00f2 a far parte della provincia ecclesiastica dell'arcidiocesi di Ravenna.\nNel 1241 l'antica cattedrale di Cesena, che si trovava presso il castello, fu consegnata insieme con il castello all'imperatore Federico II che demol\u00ec entrambi gli edifici.\nIl 27 maggio 1357 Cia degli Ordelaffi, moglie di Francesco II Ordelaffi, nemica dei vescovi di Cesena, ordin\u00f2 l'incendio del campanile della cattedrale e del palazzo vescovile; anche numerose case di Cesena furono distrutte.\nNel 1376 le truppe mercenarie di Giovanni Acuto, guidate personalmente da Roberto, cardinale di Ginevra e futuro antipapa Clemente VII, si impadronirono di Cesena, che rifiutava di assoggettarsi allo Stato Pontificio, uccidendo centinaia di persone ed espellendone tutti gli abitanti.\nNel 1378 papa Urbano VI concedeva la costruzione di una nuova cattedrale, che fu edificata a partire dal 1408.\nSi deve al vescovo Odoardo Gualandi la costruzione e l'istituzione del seminario per la formazione dei preti nel 1569. Diversi furono i sinodi diocesani celebrati dai vescovi di Cesena nei secoli successivi.\nIl 7 ottobre 1975 la Congregazione per i Vescovi decret\u00f2 il passaggio dalla diocesi di Sansepolcro a quella di Cesena delle parrocchie della Valle del Savio comprese nel territorio comunale di Bagno di Romagna e di Verghereto.\nSede di Sarsina.\nIncerte sono le origini della Chiesa sarsinatese. Tradizionalmente la sua fondazione \u00e8 attribuita al IV secolo, epoca in cui avrebbe vissuto il protovescovo san Vicinio, attuale compatrono della diocesi.\nDi molti onori, privilegi e concessioni fu arricchita la Chiesa di Sarsina dall'imperatore Corrado II nel 1026, all'epoca del vescovo Uberto I. Nel 1220 l'imperatore Federico II concesse al vescovo Alberico e ai suoi successori il dominio feudale e temporale su oltre settanta \"castella\" e \"pagi\" del territorio.\nSe da un lato questo determin\u00f2 un aumento del prestigio e della ricchezza della Chiesa di Sarsina, dall'altro caus\u00f2 anche dolorose conseguenze, per il predominio ed il controllo di queste terre. Nel 1265 il vescovo Guido fu ucciso per aver voluto difendere i beni ecclesiastici contro i tentativi di usurpazione di Alessandro Aldobrandi e Renerio. Nel XIV secolo anche i possedimenti temporali della Chiesa di Sarsina furono minacciati dagli Ordelaffi, con l'appoggio di qualche membro della Curia. La giurisdizione sulla citt\u00e0 di Sarsina pass\u00f2 alla Camera apostolica, ma nel 1372 il vescovo Giovanni Numai la riottenne per s\u00e9 i e per i suoi successori mediante una sentenza, confermata da papa Gregorio XI due anni dopo.\nNegli anni 80 del XIV secolo Sarsina e i castelli circostanti tornarono ad essere assoggettati alla signoria degli Ordelaffi, che li mantennero fino al 1406 quando la citt\u00e0 pass\u00f2 sotto i Malatesta e i vescovi videro tramontare definitivamente il loro potere feudale. Nel 1515 il vescovo Galeazzo Corbara si accord\u00f2 con i governanti del comune di Sansepolcro, nella parte fiorentina dell'Alta Valle del Tevere, per trasferire l\u00e0 la sede della diocesi, che avrebbe cos\u00ec preso la denominazione di Sansepolcro e Sarsina. Nonostante l'approvazione da parte di papa Leone X il progetto non ebbe esecuzione, probabilmente per il mancato sostegno della Repubblica fiorentina, che preferiva attribuire all'erigenda Diocesi di Sansepolcro l'intero territorio altotiberino.\nNel XVII secolo il vescovo Nicol\u00f2 Brauzi ebbe l'incauta idea di far rivalere i suoi antichi diritti temporali e la sua esenzione dalla Camera Apostolica. Forse per questo motivo, fu rinchiuso per molti anni da papa Paolo V nelle prigioni di Castel Sant'Angelo.\nSulle indicazioni del concilio di Trento, il vescovo Carlo Bovio istitu\u00ec nel 1643 il seminario diocesano.\nNegli anni del dominio napoleonico la diocesi di Sarsina fu soppressa dall'autorit\u00e0 civile, ma fu ristabilita con la caduta del governo francese.\nIl 28 agosto 1824, in forza della bolla \"Dominici gregis\" di papa Leone XII, la sede di Sarsina, a causa della povert\u00e0 della mensa episcopale, fu unita a quella di Bertinoro. L'unione, problematica soprattutto per la difficolt\u00e0 di comunicazione tra le due sedi, fu revocata attorno al 1872, quando la diocesi di Sarsina torn\u00f2 ad avere un proprio vescovo.\nIl 7 luglio 1850 cedette una porzione di territorio a vantaggio dell'erezione della diocesi di Modigliana (oggi diocesi di Faenza-Modigliana). Queste parrocchie le furono restituite il 25 marzo 1908, in forza del decreto \"Anno millesimo\" della Congregazione Concistoriale.\nAl momento della piena unione con Cesena, la diocesi di Sarsina comprendeva 33 parrocchie nei comuni di Sarsina (10), Bagno di Romagna (1), Civitella di Romagna (2), Mercato Saraceno (13), Sogliano al Rubicone (2) e Verghereto (5).\nSedi unite.\nIl 1\u00ba maggio 1976 Augusto Gianfranceschi, vescovo di Cesena, fu nominato anche vescovo di Sarsina, unendo cos\u00ec \"in persona episcopi\" le due sedi.\nIl 30 settembre 1986, in forza del decreto \"Instantibus votis\" della Congregazione per i Vescovi, fu stabilita la \"plena unione\" delle due diocesi e la nuova circoscrizione ecclesiastica ha assunto il nome attuale.\nCronotassi dei vescovi.\nSi omettono i periodi di sede vacante non superiori ai 2 anni o non storicamente accertati.\nStatistiche.\nLa diocesi nel 2019 su una popolazione di 172.043 persone contava 167.503 battezzati, corrispondenti al 97,4% del totale."}
{"id": "500922", "revid": "73447", "url": "https://it.wikipedia.org/wiki?curid=500922", "title": "DJ Starscream", "text": ""}
{"id": "500923", "revid": "92723", "url": "https://it.wikipedia.org/wiki?curid=500923", "title": "Diocesi di \u010cesk\u00e9 Bud\u011bjovice", "text": "La diocesi di \u010cesk\u00e9 Bud\u011bjovice (in latino: \"Dioecesis Budovicensis\") \u00e8 una sede della Chiesa cattolica nella Repubblica Ceca suffraganea dell'arcidiocesi di Praga. Nel 2019 contava 283.767 battezzati su 743.780 abitanti. \u00c8 retta dal vescovo Vlastimil Kro\u010dil.\nTerritorio.\nLa diocesi comprende la Boemia Meridionale e la regione di Vyso\u010dina ad eccezione del distretto di Havl\u00ed\u010dk\u016fv Brod.\nSede vescovile \u00e8 la citt\u00e0 di \u010cesk\u00e9 Bud\u011bjovice, dove si trova la cattedrale di San Nicola.\nIl territorio \u00e8 suddiviso in 354 parrocchie.\nStoria.\nLa diocesi fu eretta il 20 settembre 1785 con la bolla \"Catholicae ecclesiae\" di papa Pio VI, ricavandone il territorio dall'arcidiocesi di Praga.\nL'8 settembre 1888 il sacerdote V\u00e1clav Klement Petr fond\u00f2 a \u010cesk\u00e9 Bud\u011bjovice la Congregazione dei Sacerdoti del Santissimo Sacramento, detta dei petrini, che ancora oggi ha in citt\u00e0 la sua prepositura generale.\nNel 1940 fu eletto un vescovo di nazionalit\u00e0 ceca, Anton\u00edn Eltschkner, senza una consultazione con le autorit\u00e0 naziste del Protettorato di Boemia e Moravia, che protestarono energicamente e pretesero la nomina di un vescovo di nazionalit\u00e0 tedesca. A questa richiesta la Santa Sede oppose un netto rifiuto, sia contestando il diritto del governo di interferire nelle nomine ecclesiastiche, sia rimarcando il principio che il vescovo doveva appartenere alla nazionalit\u00e0 maggioritaria nella diocesi. Tuttavia, Anton\u00edn Eltschkner non pot\u00e9 esercitare il suo incarico e la Santa Sede lasci\u00f2 la cattedra vescovile vacante fino al 1947.\nDurante il regime totalitario il vescovo Hlouch fu internato a partire dall'anno 1950 fino al 1963 e non pot\u00e9 esercitare il suo incarico fino al 1968.\nIl 31 maggio 1993 la diocesi ha ceduto una porzione del suo territorio a vantaggio dell'erezione della diocesi di Plze\u0148. Contestualmente sono stati rivisti i suoi confini con le vicine sedi di Praga e di Hradec Kr\u00e1lov\u00e9.\nCronotassi dei vescovi.\nSi omettono i periodi di sede vacante non superiori ai 2 anni o non storicamente accertati.\nStatistiche.\nLa diocesi nel 2019 su una popolazione di 743.780 persone contava 283.767 battezzati, corrispondenti al 38,2% del totale."}
{"id": "500924", "revid": "92723", "url": "https://it.wikipedia.org/wiki?curid=500924", "title": "Diocesi di Chascom\u00fas", "text": "La diocesi di Chascom\u00fas (in latino: \"Dioecesis Chascomusensis\") \u00e8 una sede della Chiesa cattolica in Argentina suffraganea dell'arcidiocesi di La Plata. Nel 2019 contava 352.515 battezzati su 393.310 abitanti. \u00c8 retta dal vescovo Carlos Humberto Malfa.\nTerritorio.\nLa diocesi comprende 13 distretti della provincia di Buenos Aires: Brandsen, Castelli, Chascom\u00fas, Dolores, General Belgrano, General Guido, General Lavalle, General Paz, Maip\u00fa, Monte, Pila, Tordillo e La Costa.\nSede vescovile \u00e8 la citt\u00e0 di Chascom\u00fas, dove si trova la cattedrale di Nostra Signora della Mercede.\nIl territorio si estende su 27.115\u00a0km\u00b2 ed \u00e8 suddiviso in 29 parrocchie.\nStoria.\nLa diocesi \u00e8 stata eretta il 27 marzo 1980 con la bolla \"Universum Dominicum gregem\" di papa Giovanni Paolo II, ricavandone il territorio dall'arcidiocesi di La Plata e dalla diocesi di Mar del Plata.\nIl 24 giugno 1982, con la lettera apostolica \"Quandoquidem clerus\", papa Giovanni Paolo II ha confermato la Beata Maria Vergine della Mercede patrona principale della diocesi, e San Giovanni Battista patrono secondario.\nCronotassi dei vescovi.\nSi omettono i periodi di sede vacante non superiori ai 2 anni o non storicamente accertati.\nStatistiche.\nLa diocesi nel 2019 su una popolazione di 393.310 persone contava 352.515 battezzati, corrispondenti all'89,6% del totale."}
{"id": "500925", "revid": "92723", "url": "https://it.wikipedia.org/wiki?curid=500925", "title": "Diocesi di Chapec\u00f3", "text": "La diocesi di Chapec\u00f3 (in latino: \"Dioecesis Xapeco\u00ebnsis\") \u00e8 una sede della Chiesa cattolica in Brasile suffraganea dell'arcidiocesi di Florian\u00f3polis appartenente alla regione ecclesiastica Sul 4. Nel 2019 contava 597.876 battezzati su 755.554 abitanti. \u00c8 retta dal vescovo Odelir Jos\u00e9 Magri, M.C.C.I.\nTerritorio.\nLa diocesi comprende 80 comuni nella parte occidentale dello stato brasiliano di Santa Catarina: Abelardo Luz, \u00c1guas de Chapec\u00f3, \u00c1guas Frias, Anchieta, Arvoredo, Bandeirante, Barra Bonita, Belmonte, Bom Jesus, Bom Jesus do Oeste, Caibi, Campo Er\u00ea, Caxambu do Sul, Chapec\u00f3, Cordilheira Alta, Coronel Freitas, Coronel Martins, Cunha Por\u00e3, Cunhata\u00ed, Descanso, Dion\u00edsio Cerqueira, Entre Rios, Faxinal dos Guedes, Flor do Sert\u00e3o, Formosa do Sul, Galv\u00e3o, Guaraciaba, Guaruj\u00e1 do Sul, Guatamb\u00fa, Ipor\u00e3 do Oeste, Ipua\u00e7u, Ipumirim, Iraceminha, Irati, It\u00e1, Itapiranga, Jardin\u00f3polis, Jupi\u00e1, Lajeado Grande, Maravilha, Marema, Modelo, Monda\u00ed, Nova Erechim, Nova Itaberaba, Novo Horizonte, Ouro Verde, Paial, Palma Sola, Palmitos, Para\u00edso, Pinhalzinho, Planalto Alegre, Princesa, Quilombo, Riqueza, Romel\u00e2ndia, Saltinho, Santa Helena, Santa Terezinha do Progresso, Santiago do Sul, S\u00e3o Bernardino, S\u00e3o Carlos, S\u00e3o Domingos, S\u00e3o Jo\u00e3o do Oeste, S\u00e3o Jos\u00e9 do Cedro, S\u00e3o Louren\u00e7o do Oeste, S\u00e3o Miguel da Boa Vista, S\u00e3o Miguel do Oeste, Saudades, Seara, Serra Alta, Sul Brasil, Tigrinhos, Tun\u00e1polis, Uni\u00e3o do Oeste, Varge\u00e3o, Xanxer\u00ea, Xavantina, Xaxim.\nSede vescovile \u00e8 la citt\u00e0 di Chapec\u00f3, dove si trova la cattedrale di Sant'Antonio di Padova.\nIl territorio si estende su una superficie di 15.663\u00a0km\u00b2 ed \u00e8 suddiviso in 40 parrocchie, raggruppate in 9 regioni pastorali: S\u00e3o Miguel do Oeste, Itapiranga, Campo Er\u00ea, Chapec\u00f3, Seara, Palmitos, Xanxer\u00ea, Quilombo, Pinhalzinho.\nStoria.\nLa diocesi \u00e8 stata eretta il 14 gennaio 1958 con la bolla \"Quoniam venerabilis\" di papa Pio XII, ricavandone il territorio dalla diocesi di Lages e dalla prelatura territoriale di Palmas (oggi diocesi di Palmas-Francisco Beltr\u00e3o).\nIl 12 giugno 1975 ha ceduto una porzione del suo territorio a vantaggio dell'erezione della diocesi di Joa\u00e7aba.\nCronotassi dei vescovi.\nSi omettono i periodi di sede vacante non superiori ai 2 anni o non storicamente accertati.\nStatistiche.\nLa diocesi nel 2019 su una popolazione di 755.554 persone contava 597.876 battezzati, corrispondenti al 79,1% del totale."}
{"id": "500926", "revid": "110157", "url": "https://it.wikipedia.org/wiki?curid=500926", "title": "Diocesi di Chachapoyas", "text": "La diocesi di Chachapoyas (in latino: \"Dioecesis Chachapoyasensis\") \u00e8 una sede della Chiesa cattolica in Per\u00f9 suffraganea dell'arcidiocesi di Piura. Nel 2019 contava 363.800 battezzati su 407.250 abitanti. \u00c8 retta dal vescovo Emiliano Antonio Cisneros Mart\u00ednez, O.A.R.\nTerritorio.\nLa diocesi comprende cinque province della regione peruviana di Amazonas: Bagua, Bongar\u00e1, Chachapoyas, Luya e Rodr\u00edguez de Mendoza.\nSede vescovile \u00e8 la citt\u00e0 di Chachapoyas, dove si trova la cattedrale di San Giovanni Battista.\nIl territorio si estende su 16.075\u00a0km\u00b2 ed \u00e8 suddiviso in 22 parrocchie.\nStoria.\nLa diocesi di Maynas fu eretta il 28 maggio 1803, ricavandone il territorio dall'arcidiocesi di Lima e dalle diocesi di Huamanga, di Cuenca, di Popay\u00e1n, di Quito e di Trujillo (oggi tutte arcidiocesi). Originariamente era suffraganea dell'arcidiocesi di Lima.\nIl 2 giugno 1843 con la bolla \"Ex sublimi Petri\" di papa Gregorio XVI la diocesi di Trujillo cedette le due province di Pataz e di Chachapoyas alla diocesi di Maynas, la cui sede fu trasferita da Maynas a Chachapoyas e la diocesi ha quindi assunto il nome attuale.\nIl 5 febbraio 1900 cedette una porzione del suo territorio a vantaggio dell'erezione della prefettura apostolica di San Le\u00f3n del Amazonas (oggi vicariato apostolico di Iquitos).\nIl 23 maggio 1943 entr\u00f2 a far parte della provincia ecclesiastica dell'arcidiocesi di Trujillo.\nL'11 gennaio 1946 e il 7 marzo 1948 ha ceduto altre porzioni di territorio a vantaggio dell'erezione rispettivamente della prefettura apostolica di San Francisco Javier (oggi vicariato apostolico di Ja\u00e9n in Per\u00f9 o San Francisco Javier) e della prelatura territoriale di Moyobamba.\nIl 30 giugno 1966 \u00e8 divenuta suffraganea dell'arcidiocesi di Piura.\nCronotassi dei vescovi.\nSi omettono i periodi di sede vacante non superiori ai 2 anni o non storicamente accertati.\nStatistiche.\nLa diocesi nel 2019 su una popolazione di 407.250 persone contava 363.800 battezzati, corrispondenti all'89,3% del totale."}
{"id": "500927", "revid": "92723", "url": "https://it.wikipedia.org/wiki?curid=500927", "title": "Diocesi di Chalan Kanoa", "text": "La diocesi di Chalan Kanoa (in latino: \"Dioecesis Vialembensis\") \u00e8 una sede della Chiesa cattolica negli Stati Uniti d'America suffraganea dell'arcidiocesi di Aga\u00f1a. Nel 2019 contava 44.700 battezzati su 74.740 abitanti. \u00c8 retta dal vescovo Ryan Pagente Jimenez.\nTerritorio.\nLa diocesi comprende l'arcipelago delle Isole Marianne Settentrionali, un \"commonwealth\" in unione politica con gli Stati Uniti d'America, posto nell'Oceano Pacifico occidentale. Consiste di 14 isole, che si trovano tra le Hawaii e le Filippine.\nSede vescovile \u00e8 la citt\u00e0 di Chalan Kanoa, nell'isola di Saipan, dove si trova la cattedrale di Nostra Signora del Monte Carmelo.\nIl territorio si estende su 184\u00a0km\u00b2 ed \u00e8 suddiviso in 13 parrocchie.\nStoria.\nLa prima circoscrizione cattolica autonoma sul territorio della presente diocesi fu la prefettura apostolica delle Isole Marianne, eretta il 17 settembre 1902 con il breve \"Quae mari sinico\" di papa Leone XIII, ricavandone il territorio dall'arcidiocesi di Cebu. Questa decisione fu confermata da papa Pio X con il breve \"Inter insulas\" del 1\u00ba ottobre 1906.\nLa prefettura apostolica era costituita da due unit\u00e0 amministrative distinte: l'isola di Guam, che fin dal 1898 apparteneva agli Stati Uniti d'America, e le isole Marianne Settentrionali, vendute dalla Spagna alla Germania nel 1899.\nIl 1\u00ba marzo 1911, in virt\u00f9 di due brevi di Pio X, la prefettura apostolica fu di fatto soppressa: l'isola di Guam divenne un vicariato apostolico indipendente, oggi arcidiocesi di Aga\u00f1a (breve \"Ex hac quam divinitus\"); le altre isole furono annesse alla prefettura apostolica delle Isole Caroline, che contestualmente assunse il nome di prefettura apostolica delle Isole Caroline e Marianne, oggi diocesi delle Isole Caroline (breve \"Quae Catholico nomini\"). \nIl 4 luglio 1946 il territorio delle isole Marianne Settentrionali fu ceduto al vicariato apostolico di Guam, elevato a diocesi con il nome di diocesi di Aga\u00f1a nel 1965 e poi ad arcidiocesi l'8 marzo 1984.\nInfine l'8 novembre 1984, con la bolla \"Properamus Nos\" di papa Giovanni Paolo II, le isole Marianne Settentrionali tornarono nuovamente una circoscrizione indipendente con l'erezione dalla diocesi di Chalan Kanoa, ricavandone il territorio dall'arcidiocesi di Aga\u00f1a, di cui la nuova diocesi \u00e8 stata resa suffraganea.\nCronotassi dei vescovi.\nSi omettono i periodi di sede vacante non superiori ai 2 anni o non storicamente accertati.\nStatistiche.\nLa diocesi nel 2019 su una popolazione di 74.740 persone contava 44.700 battezzati, corrispondenti al 59,8% del totale."}
{"id": "500928", "revid": "92723", "url": "https://it.wikipedia.org/wiki?curid=500928", "title": "Diocesi di Chalatenango", "text": "La diocesi di Chalatenango (in latino: \"Dioecesis Chalatenangensis\") \u00e8 una sede della Chiesa cattolica in El Salvador suffraganea dell'arcidiocesi di San Salvador. Nel 2019 contava 248.000 battezzati su 276.890 abitanti. \u00c8 retta dal vescovo Oswaldo Est\u00e9fano Escobar Aguilar, O.C.D.\nTerritorio.\nLa diocesi comprende il dipartimento di Chalatenango in El Salvador.\nSede vescovile \u00e8 la citt\u00e0 di Chalatenango, dove si trova la cattedrale di San Giovanni Battista.\nIl territorio si estende su 2.017\u00a0km\u00b2 ed \u00e8 suddiviso in 28 parrocchie.\nStoria.\nLa diocesi \u00e8 stata eretta il 30 dicembre 1987 con la bolla \"Qui perinde\" di papa Giovanni Paolo II, ricavandone il territorio dall'arcidiocesi di San Salvador.\nCronotassi dei vescovi.\nSi omettono i periodi di sede vacante non superiori ai 2 anni o non storicamente accertati.\nStatistiche.\nLa diocesi nel 2019 su una popolazione di 276.890 persone contava 248.000 battezzati, corrispondenti all'89,6% del totale."}
{"id": "500929", "revid": "322321", "url": "https://it.wikipedia.org/wiki?curid=500929", "title": "Arcidiocesi di Chamb\u00e9ry, San Giovanni di Moriana e Tarantasia", "text": "Larcidiocesi di Chamb\u00e9ry, San Giovanni di Moriana e Tarantasia (in latino: \"Archidioecesis Camberiensis, Maurianensis et Tarantasiensis\") \u00e8 una sede della Chiesa cattolica in Francia suffraganea dell'arcidiocesi di Lione. Nel 2019 contava 390.800 battezzati su 444.200 abitanti. \u00c8 retta dall'arcivescovo Philippe Ballot.\nTerritorio.\nL'arcidiocesi comprende il dipartimento della Savoia, ad eccezione di Ugine e della valle d'Arly che appartengono alla diocesi di Annecy. Comprende inoltre 10 parrocchie attorno a Rumilly nel dipartimento dell'Alta Savoia.\nSede arcivescovile \u00e8 la citt\u00e0 di Chamb\u00e9ry, dove si trova la cattedrale di San Francesco di Sales. A San Giovanni di Moriana si trova la cattedrale di San Giovanni Battista e a Mo\u00fbtiers si trova la cattedrale di San Pietro.\nCon la riforma dell'arcidiocesi operatasi a partire dal primo decennio del III millennio, dal 28 agosto 2010 il territorio \u00e8 stato suddiviso in 43 parrocchie, raggruppate in 10 decanati.\nStoria.\nSede di Tarantasia.\nLa diocesi di Tarantasia fu eretta nel V secolo. La pi\u00f9 antica menzione della diocesi si trova in una lettera di Leone Magno del 450, nella quale il papa sottopone la diocesi alla giurisdizione del metropolita di Vienne.\nSecondo la tradizione primo vescovo della diocesi sarebbe stato san Giacomo d'Assiria, che fu discepolo di sant'Onorato di L\u00e9rins, il quale, quando divenne vescovo di Arles, lo consacr\u00f2 missionario nel paese dei Ceutroni nella valle di Tarantasia. Primo vescovo storicamente documentato \u00e8 Sanzio, che prese parte al concilio di Epaon nel 517. Sede del vescovo era la citt\u00e0 di Mo\u00fbtiers, l'antica \"Darantasia\", toponimo che in seguito diede il nome sia alla valle che alla diocesi (bench\u00e9 spesso si trovi scritto anche \"diocesi di Mo\u00fbtiers\" oppure \"diocesi di Mo\u00fbtiers in Tarantasia\").\nTra il 794 e l'811, all'epoca di Carlo Magno, la diocesi di Tarantasia fu elevata al rango di arcidiocesi metropolitana. Essa aveva come suffraganee le diocesi di Aosta e di Sion, e per un certo periodo anche quella di San Giovanni di Moriana prima che questa fosse sottomessa all'arcidiocesi di Vienne.\nAlla fine del X secolo l'arcivescovo Amizone ottenne da Rodolfo III di Borgogna il titolo di conte, all'origine del potere temporale degli arcivescovi di Tarantasia che si manterr\u00e0 per quasi otto secoli. Nei secoli immediatamente successivi gli arcivescovi-conti di Tarantasia dovettero difendere i loro diritti feudali contro usurpatori locali; fu in questo contesto che la casa di Savoia intervenne a favore degli arcivescovi, ottenendo col tempo il controllo sull'intera contea. A partire dal XIV secolo i conti di Savoia intervennero regolarmente nella nomina degli arcivescovi. L'ultimo arcivescovo-conte di Tarantasia fu Claude Humbert de Rolland, che nel 1769 vendette i titoli, oramai pi\u00f9 onorifici che lucrativi, al re Carlo Emanuele III di Savoia.\nSede di San Giovanni di Moriana.\nLa diocesi di San Giovanni di Moriana fu eretta verso il 575 ad opera del re di Borgogna Gontrano, in occasione della traslazione nella citt\u00e0 di San Giovanni di Moriana delle reliquie di san Giovanni Battista. La diocesi comprendeva la valle della Moriana, sottratta all'autorit\u00e0 dei vescovi di Torino, la val di Susa e il Brian\u00e7onnais. Il nome del primo vescovo di Moriana, Felmasio, \u00e8 contenuto in un antico documento che relaziona di un miracolo connesso alle reliquie del Battista, che fu all'origine della fondazione della diocesi. La sede episcopale della diocesi era la cattedrale di San Giovanni Battista, eretta nel VI secolo, distrutta dai saraceni nel 943 e ricostruita a nuovo nell'XI secolo.\nIn origine la diocesi era suffraganea dell'arcidiocesi di Vienne. Quando venne creata la metropolia di Tarantasia (fine VIII secolo), Moriana entr\u00f2 a far parte della nuova provincia ecclesiastica. Ma evidentemente la sede era contesa fra i due arcivescovi metropolitani: infatti una lettera di papa Giovanni VIII dell'878 designa formalmente Moriana come suffraganea di Tarantasia, mentre nel 908 papa Sergio III, confermando alla sede metropolitana di Vienne le sue suffraganee, menziona tra queste anche la diocesi di Moriana. Solo con papa Callisto II, nella prima met\u00e0 del XII secolo, la situazione diventa definitiva a vantaggio di Vienne.\nNel 1033 la citt\u00e0 di San Giovanni di Moriana, per la sua opposizione ai tentativi imperiali di annessione del regno di Borgogna, fu distrutta dall'imperatore Corrado II, che soppresse anche la diocesi, annettendone il territorio a quello della diocesi di Torino; questa decisione fu confermata da Corrado II nel 1039 al vescovo torinese Guidone. Alla morte di quest'ultimo (1046) il legittimo vescovo Thibaud pot\u00e9 riprendere possesso della sua diocesi, che fu restaurata, ma che perse la valle di Susa, rimasta alla diocesi di Torino.\nIl seminario diocesano venne fondato nel 1735.\nSede di Chamb\u00e9ry.\nIn pi\u00f9 occasioni i duchi di Savoia avevano tentato di sottrarre la loro capitale alla giurisdizione spirituale di un vescovo francese, quello di Grenoble, da cui Chamb\u00e9ry aveva sempre dipeso, per erigere una diocesi indipendente; tentativi erano stati fatti nel 1474 e nel 1515, ma erano stati vanificati dai re francesi.\nLa diocesi di Chamb\u00e9ry fu eretta il 18 agosto 1779 con la bolla \"Universa Dominici gregis\" di papa Pio VI, ricavandone il territorio dalla diocesi di Grenoble. Originariamente era immediatamente soggetta alla Santa Sede e comprendeva 61 parrocchie. Fu scelta per diventare la nuova cattedrale la chiesa dei francescani, costruita nel 1439 e consacrata nel 1488, e che nel 1777 era diventata una parrocchia cittadina.\nDurante la rivoluzione francese, il vescovo Michel Conseil si rifiut\u00f2 di riconoscere la diocesi del Monte Bianco, eretta dai rivoluzionari, e la nomina di un intruso al suo posto; questo gli valse gli arresti domiciliari nell'episcopio, dove mor\u00ec nel 1793 lasciando la diocesi vacante per diversi anni.\nIn seguito al concordato con la bolla \"Qui Christi Domini\" di papa Pio VII del 29 novembre 1801 il territorio diocesano venne fatto coincidere con i dipartimenti della Savoia e dell'Alta Savoia. Questo comport\u00f2 la soppressione dell'arcidiocesi di Tarantasia e delle diocesi di San Giovanni di Moriana e di Ginevra-Annecy, che furono unite alla diocesi di Chamb\u00e9ry, cui furono annessi anche territori appartenuti alla diocesi di Belley, ugualmente soppressa. Inoltre a Chamb\u00e9ry fu data anche la giurisdizione sulle parrocchie rimaste cattoliche della diocesi di Ginevra-Annecy e situate in quello che oggi \u00e8 il canton Ginevra. Queste misure portarono il vescovo di Chamb\u00e9ry ad assumere anche il titolo di vescovo di Ginevra.\nIl 10 luglio 1817, dopo che il congresso di Vienna ebbe restaurato il ducato di Savoia, la diocesi di Chamb\u00e9ry fu elevata al rango di arcidiocesi metropolitana con la diocesi di Aosta come unica suffraganea.\nLe decisioni d'inizio Ottocento, comportarono un aumento considerevole del territorio diocesano, che arriv\u00f2 a comprendere fino a 627 parrocchie. Ma questa situazione dur\u00f2 pochi anni. Infatti:\nL'odierna arcidiocesi.\nIl 26 aprile 1966 con la bolla \"Animorum bonum\" di papa Paolo VI le diocesi di Tarantasia e di San Giovanni di Moriana furono unite \"aeque principaliter\" all'arcidiocesi di Chamb\u00e9ry, che contestualmente assunse il nome attuale; le due diocesi unite hanno mantenuto la propria cattedrale ed il proprio capitolo dei canonici, mentre la curia vescovile venne ridotta ad una sola e l'arcivescovo di Chamb\u00e9ry porta anche i titoli di vescovo di San Giovanni di Moriana e di vescovo di Tarantasia.\nIl 16 dicembre 2002 l'arcidiocesi di Chamb\u00e9ry ha perso la dignit\u00e0 metropolitica ed \u00e8 entrata a far parte della provincia ecclesiastica dell'arcidiocesi di Lione; ha tuttavia mantenuto il rango di arcidiocesi.\nCronotassi dei vescovi.\nSi omettono i periodi di sede vacante non superiori ai 2 anni o non storicamente accertati.\nStatistiche.\nL'arcidiocesi nel 2019 su una popolazione di 444.200 persone contava 390.800 battezzati, corrispondenti all'88,0% del totale."}
{"id": "500931", "revid": "92723", "url": "https://it.wikipedia.org/wiki?curid=500931", "title": "Diocesi di Charlotte", "text": "La diocesi di Charlotte (in latino: \"Dioecesis Carolinana\") \u00e8 una sede della Chiesa cattolica negli Stati Uniti d'America suffraganea dell'arcidiocesi di Atlanta appartenente alla regione ecclesiastica XIV (FL, GA, NC, SC). Nel 2019 contava 285.655 battezzati su 5.281.925 abitanti. \u00c8 retta dal vescovo Peter Joseph Jugis.\nTerritorio.\nLa diocesi comprende 46 contee della parte centro-occidentale della Carolina del Nord negli Stati Uniti d'America.\nSede vescovile \u00e8 la citt\u00e0 di Charlotte, dove si trova la cattedrale di San Patrizio (\"Saint Patrick's Cathedral\").\nIl territorio \u00e8 suddiviso in 73 parrocchie.\nStoria.\nLa diocesi \u00e8 stata eretta il 12 novembre 1971 con la bolla \"Qui divino consilio\" di papa Paolo VI, ricavandone il territorio dalla diocesi di Raleigh.\nNel 1977 si \u00e8 ampliata, incorporando il territorio dell'abbazia territoriale di Santa Maria Ausiliatrice di Belmont, che \u00e8 stata contestualmente soppressa.\nCronotassi dei vescovi.\nSi omettono i periodi di sede vacante non superiori ai 2 anni o non storicamente accertati.\nStatistiche.\nLa diocesi nel 2019 su una popolazione di 5.281.925 persone contava 285.655 battezzati, corrispondenti al 5,4% del totale. A questi dati bisogna aggiungere un numero probabilmente simile di recenti immigrati cattolici, che non compaiono nei registri parrocchiali."}
{"id": "500932", "revid": "131358", "url": "https://it.wikipedia.org/wiki?curid=500932", "title": "Incontrista", "text": ""}
{"id": "500934", "revid": "119618606", "url": "https://it.wikipedia.org/wiki?curid=500934", "title": "Disuguaglianza di Jensen", "text": "La disuguaglianza di Jensen (dal nome del matematico danese Johan Jensen) \u00e8 una disuguaglianza che lega il valore di una funzione convessa al valore della medesima funzione calcolata nel valor medio del suo argomento. Essa \u00e8 stata enunciata e dimostrata da Jensen nel 1906. La disuguaglianza di Jensen pu\u00f2 essere introdotta in diversi contesti e con diversi gradi di generalit\u00e0, i pi\u00f9 rilevanti dei quali sono presentati nel seguito.\nEnunciati.\nLa forma pi\u00f9 elementare della disuguaglianza di Jensen pu\u00f2 essere enunciata come media pesata di un numero finito di numeri reali. Essa pu\u00f2 essere ampiamente generalizzata nel contesto della teoria della misura, e trova la sua forma pi\u00f9 naturale e potente nel formalismo della teoria della probabilit\u00e0. Nel seguito si forniscono prima gli enunciati della disuguaglianza (partendo dai pi\u00f9 semplici fino ad arrivare a quelli pi\u00f9 generali), e quindi le dimostrazioni degli stessi.\nRicordiamo che se formula_1 \u00e8 una funzione convessa, allora formula_2 \u00e8 concava, e pertanto delle disuguaglianze analoghe a quelle riportate sotto possono essere ottenute per funzioni concave, a patto di invertire il verso delle disuguaglianze stesse.\nForma discreta.\nSia formula_3 un intero positivo. Per una funzione convessa a valori reali formula_1, e per dei numeri reali formula_5 nel dominio di formula_1, e per dei \"pesi\" positivi formula_7 aventi somma unitaria, la disuguaglianza di Jensen afferma:\nIn particolare, se i pesi formula_9 sono tutti uguali ad formula_10:\novverosia il valore di formula_1 calcolato nella media degli formula_13 \u00e8 pi\u00f9 piccolo della media dei valori di formula_1 sugli formula_13.\nLa disuguaglianza nella notazione della teoria della misura.\nNelle precedenti formule, \u00e8 naturale chiedersi se \u00e8 possibile effettuare una sorta di \"passaggio al continuo\". La risposta \u00e8 affermativa, e la disuguaglianza di Jensen pu\u00f2 essere generalizzata come segue.\nSia formula_16 uno spazio di misura, tale che formula_17. Se formula_18 \u00e8 una funzione integrabile da formula_19 a valori reali, e formula_1 \u00e8 una funzione convessa sull'immagine di formula_18, allora:\nLa disuguaglianza nella notazione della teoria della probabilit\u00e0.\nLo stesso risultato pu\u00f2 pi\u00f9 naturalmente essere enunciato nel contesto della teoria della probabilit\u00e0. Sia formula_23 uno spazio di probabilit\u00e0, formula_24 una variabile aleatoria a valori reali che possieda valore atteso, e formula_1 una funzione convessa tale che anche formula_26 possieda valore atteso. Allora:\nIn questa notazione probabilistica, la misura formula_28 va appunto intesa come una probabilit\u00e0 formula_29, l'integrale rispetto a formula_28 come un valore atteso formula_31, e la funzione formula_18 come una variabile aleatoria formula_24.\nLa disuguaglianza generale nella teoria della probabilit\u00e0.\nPi\u00f9 in generale, sia formula_34 uno spazio vettoriale topologico, ed formula_24 una variabile aleatoria integrabile a valori in formula_34. In questo contesto generale, \"integrabile\" significa che per ogni elemento formula_37 nel duale di formula_34 accade formula_39, e che esiste un elemento formula_40 in formula_34 tale che formula_42. Allora, per ogni funzione convessa misurabile formula_1 su formula_34, e per ogni sub-\u03c3-algebra formula_45 di formula_46:\nQui formula_48 indica l'attesa condizionata rispetto alla \u03c3-algebra formula_45. Questo enunciato pi\u00f9 generale si riduce al precedente qualora il generico spazio topologico vettoriale formula_34 sia rimpiazzato dall'asse reale, e formula_45 dalla \u03c3-algebra banale formula_52.\nMedia aritmetica e geometrica.\nLa funzione formula_53 \u00e8 concava, utilizzando in questo caso la disuguaglianza di Jensen essa si riduce alla disuguaglianza della media aritmetica e della media geometrica.\nInfatti:\ndove l'ultima disuguaglianza discende dalla disuguaglianza di Jensen.\nApplicazioni per disuguaglianze specifiche.\nLa disuguaglianza di Jensen consente di dimostrare con facilit\u00e0 molte disuguaglianze elementari. Ad esempio, per ogni coppia di numeri reali \"positivi\" formula_56 tali che formula_57 \u00e8 valida la disuguaglianza\nPer dimostrarlo, osserviamo che la funzione \n\u00e8 convessa per formula_37 positivo, in quanto la sua seconda derivata \u00e8 sempre positiva per tali valori di formula_37. Dalla disuguaglianza di Jensen segue"}
{"id": "500935", "revid": "267975", "url": "https://it.wikipedia.org/wiki?curid=500935", "title": "Diocesi di Charlottetown", "text": "La diocesi di Charlottetown (in latino: \"Dioecesis Carolinapolitana\") \u00e8 una sede della Chiesa cattolica in Canada suffraganea dell'arcidiocesi di Halifax-Yarmouth appartenente alla regione ecclesiastica Atlantic (Atlantique). Nel 2019 contava 65.401 battezzati su 153.244 abitanti. La sede \u00e8 vacante.\nTerritorio.\nLa diocesi comprende la provincia dell'Isola del Principe Edoardo in Canada.\nSede vescovile \u00e8 la citt\u00e0 di Charlottetown, dove si trova la cattedrale di San Dunstano.\nIl territorio si estende su 5.660\u00a0km\u00b2 ed \u00e8 suddiviso in 52 parrocchie.\nStoria.\nLa diocesi \u00e8 stata eretta l'11 agosto 1829 con il breve \"Inter multiplices\" di papa Pio VIII, ricavandone il territorio dalla diocesi di Qu\u00e9bec (oggi arcidiocesi). Originariamente la diocesi era immediatamente soggetta alla Santa Sede. Il primitivo territorio della diocesi era costituito dal Nuovo Brunswick, dall'isola del Principe Edoardo e dalle isole della Maddalena.\nIl 30 settembre 1842 cedette una porzione del suo territorio a vantaggio dell'erezione della diocesi di New Brunswick (oggi diocesi di Saint John).\nIl 12 luglio 1844 divenne suffraganea dell'arcidiocesi di Qu\u00e9bec, ma gi\u00e0 il 4 maggio 1852 entr\u00f2 a far parte della provincia ecclesiastica dell'arcidiocesi di Halifax (oggi arcidiocesi di Halifax-Yarmouth).\nL'8 marzo 1913 la cattedrale di San Dunstano, la cui costruzione era terminata nel 1907, fu devastata da un incendio e fu successivamente ricostruita dal 1916 al 1919.\nCronotassi dei vescovi.\nSi omettono i periodi di sede vacante non superiori ai 2 anni o non storicamente accertati.\nStatistiche.\nLa diocesi nel 2019 su una popolazione di 153.244 persone contava 65.401 battezzati, corrispondenti al 42,7% del totale."}
{"id": "500936", "revid": "92723", "url": "https://it.wikipedia.org/wiki?curid=500936", "title": "Diocesi di Chartres", "text": "La diocesi di Chartres (in latino: \"Dioecesis Carnutensis\") \u00e8 una sede della Chiesa cattolica in Francia suffraganea dell'arcidiocesi di Tours. Nel 2019 contava 286.400 battezzati su 431.437 abitanti. \u00c8 retta dal vescovo Philippe Maurice Marie Joseph Christory, Comm. l'Emm.\nTerritorio.\nLa diocesi comprende il dipartimento francese dell'Eure-et-Loir.\nSede vescovile \u00e8 la citt\u00e0 di Chartres, dove si trova la cattedrale di Notre-Dame. La chiesa \u00e8 il pi\u00f9 celebre monumento di Chartres ed \u00e8 considerata uno dei pi\u00f9 perfetti edifici gotici.\nIl territorio si estende su 5.940\u00a0km\u00b2 ed \u00e8 suddiviso in 23 parrocchie, raggruppate in 7 decanati: Beauce, Chartres, Drouais, Dunois, Forets, Perche e Valle dell'Eure.\nStoria.\nSecondo alcune leggende medievali, un antico luogo di culto druidico del I secolo a.C. \u00e8 all'origine del culto mariano nella regione di Chartres, che facilit\u00f2 l'evangelizzazione del territorio attribuita, sempre dalla tradizione, ai santi Altino ed Eodaldo, inviati da san Saviniano di Sens. La diocesi \u00e8 attestata a partire dal IV secolo: un vescovo di nome Valentino assistette a Chartres ai miracoli operati da Martino di Tours verso la fine del secolo; un altro vescovo, Avventino, prese parte al concilio di Orl\u00e9ans nel 511.\n\"Autricum\", capitale del popolo celtico dei Carnuti, era una \"civitas\" della Gallia Lugdunense quarta (o Senonia), come testimoniato dalla \"Notitia Galliarum\" dell'inizio del V secolo. Dal punto di vista religioso, come di quello civile, Chartres dipendeva dalla provincia ecclesiastica dell'arcidiocesi di Sens, sede metropolitana provinciale.\nNella seconda met\u00e0 del VI secolo, all'epoca del vescovo Pappolo, il re merovingio Sigeberto I cerc\u00f2 di erigere una nuova diocesi nella parte austrasiana della diocesi di Chartres, con sede a Ch\u00e2teaudun nel \"pagus Dunensis\", e vi nomin\u00f2 come vescovo il sacerdote Promoto. Questo tentativo laico fu disapprovato dal concilio di Parigi del 573; tuttavia Promoto rimase indisturbato sulla sua sede fino alla morte del re (575).\nNel medioevo Chartres fu sede di una importante scuola di studi filosofici e teologici, sorta nell'XI secolo per iniziativa del vescovo Fulberto, proseguita fino al secolo successivo, avendo come programma lo sviluppo della teologia cristiana mediante l'utilizzo della filosofia di Platone nell'ambito del sistema educativo della scolastica medievale. Tra i maestri della scuola di Chartres si annoverano Bernardo, Ivo, Teodorico, Guglielmo di Conches, Gilberto Porretano e Giovanni di Salisbury.\nTra il XII e il XIII secolo fu edificata la cattedrale, una delle meraviglie del gotico francese e patrimonio dell'umanit\u00e0, solennemente consacrata il 17 ottobre 1260. Il 27 febbraio 1594 in questa cattedrale fu consacrato re di Francia Enrico IV.\nIl 20 ottobre 1622 la diocesi di Chartres entr\u00f2 a far parte della provincia ecclesiastica dell'arcidiocesi di Parigi.\nIl 25 giugno 1697 cedette una porzione del suo territorio a vantaggio dell'erezione della diocesi di Blois.\nTra i vescovi della controriforma che si contraddistinsero nell'applicazione dei decreti del concilio di Trento, si annoverano Ferdinand de Neufville, che istitu\u00ec il seminario maggiore nel 1659, Paul Godet des Marais, che eresse quattro seminari minori e che assieme al suo successore Montiers de M\u00e9rinville combatt\u00e9 energicamente il giansenismo.\nAll'insorgere della rivoluzione, Chartres comprendeva oltre 800 parrocchie, di cui 11 nella sola citt\u00e0 episcopale, suddivise in 7 arcidiaconati e 14 decanati; Bonifacio VIII era stato arcidiacono di Pincerais prima di diventare papa e anche Martino V era stato canonico a Chartres. La diocesi inoltre comprendeva 13 chiese collegiate, 22 abbazie (14 maschili e 8 femminili) e molti conventi e monasteri di diversi ordini e congregazioni religiose.\nIn seguito al concordato con la bolla \"Qui Christi Domini\" di papa Pio VII del 29 novembre 1801 la diocesi venne soppressa ed accorpata a quella di Versailles.\nIl concordato del 1817 prevedeva il ristabilimento della diocesi; per questo motivo fu nominato vescovo Jean-Baptist-Marie-Anne-Antoine de Latil. Tuttavia il Parlamento di Parigi non ratific\u00f2 il concordato, per cui il nuovo vescovo pot\u00e9 entrare in carica solo dal 1822.\nInfatti, il 6 ottobre 1822, in forza della bolla \"Paternae caritatis\" del medesimo papa Pio VII, la diocesi di Chartres fu ristabilita, ricavandone il territorio dalla diocesi di Versailles, e sottomessa alla metropolia di Parigi.\nIl 9 ottobre 1966 divenne suffraganea dell'arcidiocesi di Bourges. Tuttavia l'8 dicembre 2002, con la riorganizzazione delle circoscrizioni ecclesiastiche francesi, Chartres ha cambiato ancora provincia ecclesiastica, divenendo suffraganea dell'arcidiocesi di Tours.\nCronotassi dei vescovi.\nSi omettono i periodi di sede vacante non superiori ai 2 anni o non storicamente accertati.\nIl pi\u00f9 antico catalogo episcopale di Chartres si trova in un manoscritto dell'abbazia della Trinit\u00e0 di Vend\u00f4me; di prima mano arriva fino al vescovo Agobert (1060), ed \u00e8 poi stato continuato fino a Renaud de Bar (\u2020 1217).\nStatistiche.\nLa diocesi nel 2019 su una popolazione di 431.437 persone contava 286.400 battezzati, corrispondenti al 66,4% del totale."}
{"id": "500937", "revid": "92723", "url": "https://it.wikipedia.org/wiki?curid=500937", "title": "Diocesi di Charleston", "text": "La diocesi di Charleston (in latino: \"Dioecesis Carolopolitana\") \u00e8 una sede della Chiesa cattolica negli Stati Uniti d'America suffraganea dell'arcidiocesi di Atlanta appartenente alla regione ecclesiastica XIV (FL, GA, NC, SC). Nel 2019 contava 196.736 battezzati su 5.024.369 abitanti. La sede \u00e8 vacante, in attesa che il vescovo eletto Jacques Eric Fabre, C.S., ne prenda possesso.\nTerritorio.\nLa diocesi comprende l'intero stato della Carolina del Sud negli Stati Uniti d'America.\nSede vescovile \u00e8 la citt\u00e0 di Charleston, dove si trova la cattedrale di San Giovanni Battista (\"St John the Baptist\"). A Columbia sorge la basilica minore di San Pietro.\nIl territorio si estende su 80.779\u00a0km\u00b2 ed \u00e8 suddiviso in 6 decanati e 94 parrocchie. Nella diocesi sono presenti 30 scuole cattoliche, 27 scuole elementari e 3 licei (\"High schools\").\nStoria.\nLa diocesi \u00e8 stata eretta l'11 luglio 1820 con la bolla \"Inter multiplices\" di papa Pio VII, ricavandone il territorio dall'arcidiocesi di Baltimora, di cui originariamente era suffraganea. La diocesi comprendeva la Carolina del Nord, la Carolina del Sud e la Georgia.\nIl 19 luglio 1850 ha ceduto una porzione del suo territorio a vantaggio dell'erezione della diocesi di Savannah.\nIl 6 aprile 1854 venne consacrata la cattedrale di san Giovanni e san Finbar (\"St. John and St. Finbar\"). L'11 dicembre 1861 \u00e8 stata distrutta da un incendio che ha colpito la maggior parte della citt\u00e0. La cattedrale attuale \u00e8 stata costruita sulle fondamenta delle rovine per sostituire l'originale.\nIl 3 marzo 1868 la diocesi ha ceduto un'altra porzione del suo territorio a vantaggio dell'erezione del vicariato apostolico della Carolina del Nord (oggi diocesi di Raleigh).\nIl 10 febbraio 1962 \u00e8 entrata a far parte della provincia ecclesiastica di Atlanta.\nCronotassi dei vescovi.\nSi omettono i periodi di sede vacante non superiori ai 2 anni o non storicamente accertati.\nStatistiche.\nLa diocesi nel 2019 su una popolazione di 5.024.369 persone contava 196.736 battezzati, corrispondenti al 3,9% del totale."}
{"id": "500938", "revid": "110157", "url": "https://it.wikipedia.org/wiki?curid=500938", "title": "Diocesi di Jeju", "text": "La diocesi di Jeju (in latino: \"Dioecesis Cheiuensis\") \u00e8 una sede della Chiesa cattolica in Corea suffraganea dell'arcidiocesi di Kwangju. Nel 2019 contava 80.292 battezzati su 692.032 abitanti. \u00c8 retta dal vescovo Pius Moon Chang-woo.\nTerritorio.\nLa diocesi comprende la provincia di Jeju-do, l'isola pi\u00f9 grande della Corea del Sud nello stretto di Corea.\nSede vescovile \u00e8 la citt\u00e0 di Jeju, dove si trova la cattedrale di Cheju Joong-Ang.\nIl territorio \u00e8 suddiviso in 28 parrocchie.\nStoria.\nLa prefettura apostolica di Cheju fu eretta il 28 giugno 1971 con la bolla \"Quoniam supremi\" di papa Paolo VI, ricavandone il territorio dall'arcidiocesi di Kwangju.\nIl 21 marzo 1977 la prefettura apostolica fu elevata al rango di diocesi con la bolla \"Munus Apostolicum\" dello stesso papa Paolo VI.\nNel 2021 ha assunto il nome attuale.\nCronotassi dei vescovi.\nSi omettono i periodi di sede vacante non superiori ai 2 anni o non storicamente accertati.\nStatistiche.\nLa diocesi nel 2019 su una popolazione di 692.032 persone contava 80.292 battezzati, corrispondenti all'11,6% del totale."}
{"id": "500940", "revid": "74801", "url": "https://it.wikipedia.org/wiki?curid=500940", "title": "Paarl", "text": "Paarl \u00e8 una citt\u00e0 del Sudafrica, situata nella Provincia del Capo Occidentale, sulla riva ovest del fiume Berg, a circa da Citt\u00e0 del Capo. \u00c8 una citt\u00e0 ricca di giardini; ci sono coltivazioni di arance e vigne. Gli edifici pi\u00f9 importanti sono le due chiese calviniste, esempi di architettura coloniale olandese. La sua economia si basa su agricoltura e viticoltura; vi si producono vini (fra i migliori del Sudafrica, secondi solo a quelli di Constantia) e brandy. Ci sono inoltre industrie che producono vagoni ferroviari e finimenti per cavalli. A sudest della citt\u00e0 si trovano cave di granito.\nLa citt\u00e0 fu fondata nel 1687, in una localit\u00e0 scelta dall'allora governatore della Provincia del Capo Simon van der Stel. Il nome Paarl fu scelto per via di un masso situato su una collina della zona, che alla luce del sole ricorda un'enorme perla. I primi abitanti erano principalmente ugonotti che avevano trovato rifugio presso la Colonia del Capo olandese dopo la revoca dell'Editto di Nantes."}
{"id": "500941", "revid": "267975", "url": "https://it.wikipedia.org/wiki?curid=500941", "title": "Diocesi di Cheyenne", "text": "La diocesi di Cheyenne (in latino: \"Dioecesis Cheyennensis\") \u00e8 una sede della Chiesa cattolica negli Stati Uniti d'America suffraganea dell'arcidiocesi di Denver appartenente alla regione ecclesiastica XIII (AZ, CO, NM, UT, WY). Nel 2019 contava 51.701 battezzati su 577.700 abitanti. \u00c8 retta dal vescovo Steven Robert Biegler.\nTerritorio.\nLa diocesi comprende l'intero stato del Wyoming.\nSede vescovile \u00e8 la citt\u00e0 di Cheyenne, capitale dello stato, dove si trova la cattedrale di Santa Maria.\nIl territorio si estende su 262.333\u00a0km\u00b2 ed \u00e8 suddiviso in 37 parrocchie, raggruppate in 5 decanati: Thermopolis, Sheridan, Rock Springs, Casper e Cheyenne.\nStoria.\nLa diocesi \u00e8 stata eretta il 2 agosto 1887 con il breve \"Quae catholico nomini\" di papa Leone XIII, ricavandone il territorio dalla diocesi di Omaha (oggi arcidiocesi).\nInizialmente suffraganea dell'arcidiocesi di Saint Louis, il 15 giugno 1893 \u00e8 entrata a far parte della provincia ecclesiastica di Dubuque e il 15 novembre 1941 di quella di Denver.\nCronotassi dei vescovi.\nSi omettono i periodi di sede vacante non superiori ai 2 anni o non storicamente accertati.\nStatistiche.\nLa diocesi nel 2019 su una popolazione di 577.700 persone contava 51.701 battezzati, corrispondenti all'8,9% del totale."}
{"id": "500942", "revid": "322321", "url": "https://it.wikipedia.org/wiki?curid=500942", "title": "Diocesi di Chioggia", "text": "La diocesi di Chioggia () \u00e8 una sede della Chiesa cattolica in Italia suffraganea del patriarcato di Venezia appartenente alla regione ecclesiastica Triveneto. Nel 2019 contava 108.000 battezzati su 118.000 abitanti. \u00c8 retta dal vescovo Giampaolo Dianin.\nTerritorio.\nLa diocesi comprende la parte meridionale della citt\u00e0 metropolitana di Venezia e la parte orientale della provincia di Rovigo. Appartengono alla diocesi i seguenti territori:\nSede vescovile \u00e8 la citt\u00e0 di Chioggia, dove si trova la cattedrale di Santa Maria Assunta. Nella stessa citt\u00e0 sorge anche la basilica minore di San Giacomo Apostolo.\nIl territorio diocesano si estende su 1.000\u00a0km\u00b2 ed \u00e8 suddiviso in 68 parrocchie, raggruppate in 5 vicariati: Chioggia-Pellestrina (12 parrocchie), Sottomarina (9 parrocchie), Cavarzere (15 parrocchie), Loreo (18 parrocchie) e Ca' Venier (14 parrocchie).\nStoria.\nDalle origini al XV secolo.\nL'odierna diocesi trae la sua origine dall'antica citt\u00e0 di \"Metamauco\" (oggi Malamocco), che per un certo periodo nel VII secolo fu sede momentanea dei vescovi di Padova. Quando i vescovi patavini ritornarono nella loro sede, Malamocco rimase per un periodo imprecisato sotto la giurisdizione dei vescovi di Padova fino al IX secolo, quando divenne una diocesi indipendente dalla Chiesa madre patavina, suffraganea del patriarcato di Grado.\nIl primo vescovo noto di Malamocco \u00e8 stato Felice I, che nell'876 fu deposto da papa Giovanni VIII e mor\u00ec l'anno successivo.\nNell'aprile 1110 il vescovo Enrico Grancarolo trasl\u00f2 la sede a Chioggia per la decadenza di Malamocco a causa di una serie di calamit\u00e0 naturali; il trasferimento della sede fu confermato dal doge Ordelaffo Falier. I vescovi, comunque, continuarono a mantenere il titolo \"di Malamocco\" per qualche decennio e solo nel 1179, con il vescovo Marino, compare il titolo \"di Chioggia\".\nGi\u00e0 nel 1221 il capitolo della cattedrale contava 19 canonici. A titolo speciale era legato al capitolo l'arciprete di Malamocco, con titolo di arcidiacono. Nel corso del Medioevo i canonici erano semplicemente cooptati dal capitolo, ma dal XV secolo il vescovo e anche la Sede apostolica interverranno pi\u00f9 volte nella nomina dei canonici.\nIl XIV secolo vide la ricostruzione degli edifici sacri di Chioggia, gravemente danneggiati dalle guerre tra Venezia e Genova.\nNel XV secolo fu importante l'opera dei vescovi Centoferri e Venier, tesa a distogliere il clero dagli ambigui rapporti con il potere temporale. Il Venier celebr\u00f2 due sinodi nel 1490 e nel 1510. Intanto, nel 1508, l'apparizione della Vergine sul lido di Sottomarina segnava una rinascita spirituale della diocesi. Con la soppressione del patriarcato di Grado (1451), Chioggia divenne suffraganea del patriarcato di Venezia.\nLa Controriforma.\nIl XVI secolo fu caratterizzato dalla riforma, perseguita con particolare energia dal vescovo Nacchianti, che partecip\u00f2 al Concilio di Trento. Fu lui ad aprire nel 1546 la serie delle visite pastorali e ad effettuarne nel seguito del suo episcopato altre tre. Anche i suoi successori compirono per tutto il secolo frequenti visite pastorali.\nNel XVII secolo i vescovi ebbero come obiettivo l'educazione religiosa dei laici e la disciplina del clero. Nel contempo curarono l'edilizia sacra.\nLa prima met\u00e0 del XVIII secolo fu contrassegnata da un notevole incremento demografico, accompagnato da un analogo incremento del numero dei sacerdoti e delle parrocchie. Nell'ultimo scorcio del secolo l'incremento della popolazione non si arrest\u00f2, mentre il numero dei sacerdoti fece registrare una flessione.\nIl XIX secolo.\nLa costituzione della municipalit\u00e0 francese non turb\u00f2 eccessivamente la vita della diocesi, anche grazie agli incarichi assegnati ad alcuni sacerdoti nell'amministrazione. La diocesi comunque superer\u00e0 indenne il pericolo di soppressione che in epoca napoleonica si ripresenter\u00e0 pi\u00f9 volte. Il periodo pi\u00f9 travagliato fu quello dal 1807 al 1815 in cui la diocesi dovette sottostare ai decreti dell'autorit\u00e0 civile; offrire preghiere pubbliche per l'imperatore; subire l'imposizione del matrimonio civile, la separazione tra l'anagrafe civile e quella parrocchiale; accettare un nuovo catechismo di stampo prettamente gallicano. La diocesi era coinvolta nelle iniziative del governo, in vista dell'\u00abordine e dell'incivilimento della societ\u00e0\u00bb.\nCon la restaurazione furono ricostituite le confraternite laicali soppresse dal precedente regime e si pose mano alla riorganizzazione del seminario e pi\u00f9 in generale all'istruzione, mediante l'istituzione di nuove scuole.\nIl 1848 vedeva il clero della diocesi nutrire sostanzialmente buoni rapporti con la dominazione austriaca, mentre i vescovi vigilavano sulla diffusione presso il clero delle teorie del cattolicesimo liberale. Dopo oltre due secoli, nel 1863 il vescovo De Foretti convoc\u00f2 un sinodo diocesano nel quale condann\u00f2 il giansenismo. Preoccupato della carit\u00e0 verso i poveri, chiam\u00f2 a Chioggia i gesuiti perch\u00e9 vi aprissero un istituto di educazione, ma nel 1866 lasciarono la diocesi, appena prima dell'ingresso delle truppe italiane. Durante il Risorgimento i gesuiti erano il bersaglio favorito degli spiriti anticlericali. Le leggi di espropriazione dei beni ecclesiastici colpirono Chioggia gi\u00e0 nel 1867, quando vennero incamerate le propriet\u00e0 dei padri filippini.\nIl vescovo Agostini, succeduto a De Foretti dopo una sede vacante di pi\u00f9 di quattro anni, non ricevette il regio \"exequatur\" e pertanto gli fu proibito di prendere possesso del palazzo vescovile. Inoltre, fu costantemente attaccato dalla stampa liberale. Il vescovo promosse l'Opera dei Congressi e anche una \"Societ\u00e0 per la santificazione delle feste\", che furono accolte pessimamente dalla stampa anticlericale.\nIl vescovo Marangoni negli anni ottanta del XIX secolo constatava un certo degrado morale, che si esprimeva nell'abbandono del sacramento della Penitenza e in promiscue situazioni familiari. Invece la situazione politica non dest\u00f2 preoccupazioni, almeno fino alle elezioni del 1889 quando fu bandito dell'insegnamento catechistico nelle scuole e i crocefissi e gli altri simboli religiosi furono asportati dai luoghi pubblici. Inoltre, dal bilancio comunale fu cancellata la voce del sussidio al culto. Sul piano sociale, il vescovo chiam\u00f2 a Chioggia i salesiani e favor\u00ec le loro iniziative nel campo dell'istruzione dei giovani.\nIl XX secolo.\nNel 1919 la parrocchia di Malamocco, sede primitiva dei vescovi di Chioggia, fu ceduta al patriarcato di Venezia.\nAbbastanza complesso fu l'atteggiamento del vescovo e del clero rispetto al fascismo. Mentre il fascismo conquistava consensi in una parte dei fedeli e in pochi sacerdoti (fra cui spiccava il canonico Dughiero), la maggioranza del clero optava per una prudente neutralit\u00e0, cercando di evitare gli scontri, ma anche la collaborazione con il regime. A dissuadere i cattolici da rapporti troppo cordiali con i fascisti erano soprattutto gli episodi di squadrismo che nell'area del Polesine furono pressoch\u00e9 sistematici. D'altro canto con le iniziative dell'Azione cattolica si cercava di porre un argine al totalitarismo fascista nell'educazione della giovent\u00f9.\nNel periodo a cavallo tra la seconda guerra mondiale furono notevoli gli slanci di Giacinto Ambrosi verso le societ\u00e0 operaie e i gruppi di lavoratori e disoccupati, che in tutti i modi si prodig\u00f2 di aiutare e favorire.\nGli anni cinquanta furono funestati dall'alluvione che si abbatt\u00e9 sulla diocesi, provocando ingenti distruzioni e successivamente un forte flusso migratorio verso il retroterra e il triangolo industriale. Chi rimaneva doveva fare i conti con le scarse opportunit\u00e0 di occupazione che offriva la citt\u00e0 desolata. Il vescovo Piasentini anim\u00f2 le iniziative di ricostruzione e anche quelle di sostegno a lavoratori e disoccupati, gestendo tutto con grandi capacit\u00e0 dirigenziali. Nel contempo seppe scandire la vita spirituale della diocesi con la proposta di intensi periodi di riflessione, con la ripetuta dedica di un anno ad una particolare devozione.\nLungo il corso del XX secolo la diocesi, a fronte di un calo della popolazione, ha saputo infittire la sua presenza, passando dalle 30 parrocchie d'inizio secolo alle 68 parrocchie attuali. Nel 1964 il territorio della diocesi \u00e8 stato diviso in cinque vicariati.\nCronotassi dei vescovi.\nSi omettono i periodi di sede vacante non superiori ai 2 anni o non storicamente accertati.\nStatistiche.\nLa diocesi nel 2019 su una popolazione di 118.000 persone contava 108.000 battezzati, corrispondenti al 91,5% del totale."}
{"id": "500945", "revid": "267975", "url": "https://it.wikipedia.org/wiki?curid=500945", "title": "Arcidiocesi di Chicago", "text": "Larcidiocesi di Chicago (in latino: \"Archidioecesis Chicagiensis\") \u00e8 una sede metropolitana della Chiesa cattolica negli Stati Uniti d'America appartenente alla regione ecclesiastica VII (IL, IN, WI). Nel 2019 contava 2.183.000 battezzati su 5.900.365 abitanti. \u00c8 retta dall'arcivescovo cardinale Blase Joseph Cupich.\nTerritorio.\nL'arcidiocesi comprende le contee di Cook e Lake nello stato statunitense dell'Illinois.\nSede arcivescovile \u00e8 la citt\u00e0 di Chicago, dove si trovano la cattedrale del Santo Nome di Ges\u00f9 (\"Holy Name Cathedral\") e le basiliche minori del santuario della Madonna Addolorata (\"Our Lady of Sorrows\"), di San Giacinto (\"Basilica of St. Hyacinth\") e della Regina di Tutti i Santi (\"Basilica of Queen of All Saints\").\nIl territorio si estende su 3.654\u00a0km\u00b2 ed \u00e8 suddiviso in 336 parrocchie, raggruppate in 6 vicariati e 31 decanati.\nProvincia ecclesiastica.\nLa provincia ecclesiastica di Chicago, istituita nel 1880, si estende sull'intero stato dell'Illinois e comprende le seguenti suffraganee:\nStoria.\nIl primo missionario a giungere nell'area dove oggi sorge Chicago fu il gesuita francese Jacques Marquette, che il 4 dicembre 1674 esplor\u00f2 le foci del fiume Chicago, rimanendovi per alcuni mesi. Il luogo dove dimor\u00f2 divenne il primo insediamento della futura citt\u00e0. Ben presto, con l'immigrazione, si form\u00f2 anche una missione cattolica, guidata dai gesuiti; ma fu solo nel XIX secolo, che la missione si dette una propria organizzazione, con l'arrivo dei primi sacerdoti residenti, tra cui John Mary Irenaeus Saint Cyr, che costru\u00ec la prima chiesa cattolica, consacrata nel mese di ottobre del 1833. L'anno seguente il vescovo di Vincennes (oggi arcidiocesi di Indianapolis), Simon Brut\u00e9, visit\u00f2 la missione trovandovi una comunit\u00e0 cattolica di 400 persone.\nIl concilio provinciale di Baltimora del 1843 chiese alla Santa Sede che fossero erette le diocesi di Chicago, di Milwaukee, di Hartford e di Little Rock. La diocesi di Chicago fu canonicamente eretta il 28 novembre 1843 con il breve \"In suprema\" di papa Gregorio XVI, ricavandone il territorio dalle diocesi di Saint Louis (oggi arcidiocesi) e di Vincennes.\nIl 29 luglio 1853 e il 12 febbraio 1875 cedette porzioni del suo territorio a vantaggio dell'erezione rispettivamente delle diocesi di Quincy (oggi diocesi di Springfield in Illinois) e di Peoria.\nIl 10 settembre 1880 \u00e8 stata elevata al rango di arcidiocesi metropolitana in forza del breve \"Postquam venerabilem\" di papa Leone XIII. Contestualmente cedette una porzione di territorio, comprensiva delle contee di Bureau, LaSalle, Putnam, Henry e Rock Island, alla diocesi di Peoria.\nIl 27 settembre 1908 e l'11 dicembre 1948 ha ceduto altre porzioni del suo territorio a vantaggio dell'erezione rispettivamente delle diocesi di Rockford e di Joliet.\nNell'agosto del 2008 l'arcidiocesi ha patteggiato impegnandosi a versare altri 12,6 milioni di dollari in risarcimento delle vittime degli abusi sessuali commessi da parte di 10 propri sacerdoti a 15 vittime. L'arcidiocesi ha gi\u00e0 versato 65 milioni di dollari di risarcimento per 250 casi di pedofilia commessi da sacerdoti. Sono ancora in corso i giudizi per altri 20 casi simili.\nNel novembre del 2011 l'arcidiocesi ha annunciato di pagare 3,2 milioni di dollari a una delle presunte vittime del sacerdote Daniel McCormack, gi\u00e0 condannato pi\u00f9 volte per abusi sessuali; la vittima, che all'epoca dei fatti era pre-adolescente, aveva accusato i responsabili dell'arcidiocesi di non aver rimosso McCormack dal suo incarico sebbene fossero a conoscenza del fatto che molestasse bambini.\nCronotassi dei vescovi.\nSi omettono i periodi di sede vacante non superiori ai 2 anni o non storicamente accertati.\nStatistiche.\nL'arcidiocesi nel 2019 su una popolazione di 5.900.365 persone contava 2.183.000 battezzati, corrispondenti al 37,0% del totale."}
{"id": "500946", "revid": "110157", "url": "https://it.wikipedia.org/wiki?curid=500946", "title": "Diocesi di Chikmagalur", "text": "La diocesi di Chikmagalur (in latino: \"Dioecesis Chikmagalurensis\") \u00e8 una sede della Chiesa cattolica in India suffraganea dell'arcidiocesi di Bangalore. Nel 2019 contava 39.675 battezzati su 2.913.974 abitanti. \u00c8 retta dal vescovo Anthony Swamy Thomasappa.\nTerritorio.\nLa diocesi \u00e8 situata nel sud-ovest dello stato di Karnataka in India e comprende i distretti di Chickmagalur e Hassan.\nSede vescovile \u00e8 nella citt\u00e0 di Chickmagalur, dove si trova la cattedrale di San Giuseppe.\nIl territorio si estende su 14.015\u00a0km\u00b2 ed \u00e8 suddiviso in 42 parrocchie.\nStoria.\nLa diocesi \u00e8 stata eretta il 16 novembre 1963 con la bolla \"Indicae regionis condicio\" di papa Paolo VI, ricavandone il territorio dalla diocesi di Mysore.\nIl 14 novembre 1988 ha ceduto una porzione del suo territorio a vantaggio dell'erezione della diocesi di Shimoga.\nCronotassi dei vescovi.\nSi omettono i periodi di sede vacante non superiori ai 2 anni o non storicamente accertati.\nStatistiche.\nLa diocesi nel 2019 su una popolazione di 2.913.974 persone contava 39.675 battezzati, corrispondenti all'1,4% del totale."}
{"id": "500947", "revid": "92723", "url": "https://it.wikipedia.org/wiki?curid=500947", "title": "Diocesi di Chilpancingo-Chilapa", "text": "La diocesi di Chilpancingo-Chilapa (in latino: \"Dioecesis Chilpancingensis-Chilapensis\") \u00e8 una sede della Chiesa cattolica in Messico suffraganea dell'arcidiocesi di Acapulco appartenente alla regione ecclesiastica Sur. Nel 2019 contava 1.004.000 battezzati su 1.325.700 abitanti. La sede \u00e8 vacante, in attesa che il vescovo eletto Jos\u00e9 de Jes\u00fas Gonz\u00e1lez Hern\u00e1ndez, O.F.M., ne prenda possesso.\nTerritorio.\nLa diocesi comprende la parte centro-settentrionale dello stato messicano di Guerrero.\nSede vescovile \u00e8 la citt\u00e0 di Chilpancingo de los Bravo, dove si trova la cattedrale di Santa Maria Assunta. A Chilapa de \u00c1lvarez sorge la concattedrale, anch'essa dedicata all'Assunzione di Maria.\nIl territorio si estende su una superficie di 19.860\u00a0km\u00b2 ed \u00e8 suddiviso in 94 parrocchie.\nStoria.\nLa diocesi di Chilapa fu eretta il 27 febbraio 1816 con la bolla \"Universi Dominici gregis\" di papa Pio VII, ricavandone il territorio dalle arcidiocesi di Michoac\u00e1n (oggi arcidiocesi di Morelia) e di Citt\u00e0 del Messico e dalla diocesi di Tlaxcala (oggi arcidiocesi di Puebla de los \u00c1ngeles)\nTuttavia, a causa delle avversit\u00e0 politiche, la bolla non pot\u00e9 trovare attuazione e la diocesi rest\u00f2 solo sulla carta. Fu nuovamente eretta il 16 marzo 1863 con la bolla \"Grave nimis\" di papa Pio IX, ricavandone il territorio dalle stesse circoscrizioni ecclesiastiche. Originariamente era suffraganea dell'arcidiocesi di Citt\u00e0 del Messico e comprendeva l'intero Stato di Guerrero.\nIl 18 marzo 1958 e il 27 ottobre 1964 cedette porzioni del suo territorio a vantaggio dell'erezione rispettivamente della diocesi di Acapulco (oggi arcidiocesi) e della diocesi di Ciudad Altamirano.\nIl 10 febbraio 1983 entr\u00f2 a far parte della provincia ecclesiastica dell'arcidiocesi di Acapulco.\nIl 20 ottobre 1989 con il decreto \"Cum urbs\" della Congregazione per i Vescovi la sede vescovile \u00e8 stata trasferita da Chilapa a Chilpancingo e la diocesi ha assunto il nome attuale.\nIl 4 gennaio 1992 ha ceduto un'altra porzione di territorio a vantaggio dell'erezione della diocesi di Tlapa.\nCronotassi dei vescovi.\nSi omettono i periodi di sede vacante non superiori ai 2 anni o non storicamente accertati.\nStatistiche.\nLa diocesi nel 2019 su una popolazione di 1.325.700 persone contava 1.004.000 battezzati, corrispondenti al 75,7% del totale."}
{"id": "500949", "revid": "92723", "url": "https://it.wikipedia.org/wiki?curid=500949", "title": "Diocesi di Chimbote", "text": "La diocesi di Chimbote (in latino: \"Dioecesis Cimbotiensis\") \u00e8 una sede della Chiesa cattolica in Per\u00f9 suffraganea dell'arcidiocesi di Trujillo. Nel 2019 contava 616.900 battezzati su 701.680 abitanti. \u00c8 retta dal vescovo \u00c1ngel Francisco Sim\u00f3n Piorno.\nTerritorio.\nLa diocesi comprende tre province della regione peruviana di Ancash: Casma, Huarmey e Santa, nonch\u00e9 alcuni distretti delle province di Huaraz, Huaylas e Yungay.\nSede vescovile \u00e8 la citt\u00e0 di Chimbote, dove si trova la cattedrale di Nostra Signora del Carmelo e di San Pietro.\nIl territorio \u00e8 suddiviso in 51 parrocchie.\nStoria.\nLa prelatura territoriale di Chimbote fu eretta il 26 novembre 1962 con la bolla \"Ecclesiae Propositum\" di papa Giovanni XXIII, ricavandone il territorio dalla diocesi di Huaraz.\nIl 22 marzo 1983 per effetto del decreto \"Spirituali Christifidelium\" della Congregazione per i vescovi ha esteso la sua giurisdizione ai distretti di Huarmey, Pamparomas, Quillo, Cochabamba, Colcabamba, Huanchay, Pampas e Pariacoto, compresi in precedenza nella diocesi di Huaraz.\nIl 6 aprile dello stesso anno la prelatura territoriale \u00e8 stata elevata a diocesi con la bolla \"Pastoralis cura\" di papa Giovanni Paolo II.\nIl 9 agosto 1991 furono uccisi nella diocesi i beati martiri Micha\u0142 Tomaszek e Zbigniew Strza\u0142kowski, entrambi frati minori conventuali e il 25 agosto dello stesso anno il beato martire Alessandro Dordi, vittime di Sendero Luminoso, d'ispirazione maoista.\nCronotassi dei vescovi.\nSi omettono i periodi di sede vacante non superiori ai 2 anni o non storicamente accertati.\nStatistiche.\nLa diocesi nel 2019 su una popolazione di 701.680 persone contava 616.900 battezzati, corrispondenti all'87,9% del totale."}
{"id": "500950", "revid": "92723", "url": "https://it.wikipedia.org/wiki?curid=500950", "title": "Diocesi di Chio", "text": "La diocesi di Chio o diocesi di Scio (in latino: \"Dioecesis Chiensis\") \u00e8 una sede della Chiesa cattolica in Grecia suffraganea dell'arcidiocesi di Nasso. Nel 2019 contava 500 battezzati su 210.000 abitanti. La sede \u00e8 vacante.\nTerritorio.\nLa diocesi estende la sua giurisdizione sui fedeli cattolici di rito latino delle isole greche di Lemno, Lesbo, Chio, Samo e Icaria.\nSede vescovile \u00e8 la citt\u00e0 di Chio, dove si trova la cattedrale di San Nicola.\nIl territorio si estende su 4.116\u00a0km\u00b2 ed \u00e8 suddiviso in 3 parrocchie: la cattedrale e due chiese, entrambe dedicate a Maria Assunta, sulle isole di Samo e Lesbo.\nStoria.\nChio \u00e8 un'antica sede greca, attestata gi\u00e0 a partire dal V secolo, elevata al rango di metropolia nel XIV secolo.\nA seguito della quarta crociata (1204), fu istituita la diocesi di rito latino, il cui primo vescovo \u00e8 menzionato tuttavia solo nella prima met\u00e0 del XIV secolo.\nOriginariamente era suffraganea dell'arcidiocesi di Rodi. Il 9 marzo 1222 entr\u00f2 a far parte della provincia ecclesiastica dell'arcidiocesi di Mitilene, ma successivamente ritorn\u00f2 ad essere suffraganea di Rodi. Nel 1642 entr\u00f2 a far parte della provincia ecclesiastica dell'arcidiocesi di Nasso.\n\u00c8 sull'isola di Chio che le relazioni fra cattolici e ortodossi furono tra le migliori di tutto l'Oriente e non sono documentati episodi di manifesta ostilit\u00e0 nei confronti dei cattolici. I Gesuiti, installati sull'isola a partire dal 1590, non avevano difficolt\u00e0 a predicare nelle chiese ortodosse e i vescovi latini non di rado ufficiavano nei monasteri greci. Questa collaborazione dur\u00f2 fino a circa la fine del XVII secolo.\nNel 1668 l'isola di Chio, abitata da 40\u00a0000 persone di cui 6\u00a0000 cattolici, era occupata dai turchi, che avevano requisito anche la cattedrale di Santa Maria. Nel 1754 gli abitanti dell'isola erano 60\u00a0000, di cui 3\u00a0500 cattolici. Il numero dei cattolici continu\u00f2 a diminuire drasticamente nel corso dei due secoli successivi.\nIl 30 marzo 1930 cedette l'isola di Patmo all'arcidiocesi di Rodi, mentre il 20 agosto 1931 in forza del breve \"Quae catholico\" di papa Pio XI incorpor\u00f2 l'isola di Lesbo, fino ad allora appartenuta all'arcidiocesi di Smirne.\nDal 1939 la diocesi non ha pi\u00f9 un proprio vescovo ed \u00e8 retta da un amministratore apostolico (per lo pi\u00f9 gli arcivescovi metropoliti di Nasso).\nCronotassi.\nSi omettono i periodi di sede vacante non superiori ai 2 anni o non storicamente accertati.\nStatistiche.\nLa diocesi nel 2019 su una popolazione di 210.000 persone contava 500 battezzati, corrispondenti allo 0,2% del totale."}
{"id": "500951", "revid": "110157", "url": "https://it.wikipedia.org/wiki?curid=500951", "title": "Diocesi di Chiclayo", "text": "La diocesi di Chiclayo (in latino: \"Dioecesis Chiclayensis\") \u00e8 una sede della Chiesa cattolica in Per\u00f9 suffraganea dell'arcidiocesi di Piura. Nel 2019 contava 1.076.079 battezzati su 1.271.457 abitanti. \u00c8 retta dal vescovo Robert Francis Prevost, O.S.A.\nTerritorio.\nLa diocesi comprende la regione peruviana di Lambayeque e la provincia di Santa Cruz nella regione di Cajamarca.\nSede della diocesi \u00e8 la citt\u00e0 di Chiclayo, dove si trova la cattedrale di Santa Maria.\nIl territorio \u00e8 suddiviso in 50 parrocchie.\nStoria.\nLa diocesi \u00e8 stata eretta il 17 dicembre 1956 con la bolla \"Sicut mater familias\" di papa Pio XII, ricavandone il territorio dall'arcidiocesi di Trujillo e dalla diocesi di Cajamarca. Originariamente era suffraganea dell'arcidiocesi di Trujillo.\nIl 7 aprile 1963 ha ceduto una porzione del suo territorio a vantaggio dell'erezione della prelatura territoriale di Chota.\nIl 30 giugno 1966 \u00e8 entrata a far parte della provincia ecclesiastica dell'arcidiocesi di Piura.\nCronotassi dei vescovi.\nSi omettono i periodi di sede vacante non superiori ai 2 anni o non storicamente accertati.\nStatistiche.\nLa diocesi nel 2019 su una popolazione di 1.271.457 persone contava 1.076.079 battezzati, corrispondenti all'84,6% del totale."}
{"id": "500952", "revid": "1123126", "url": "https://it.wikipedia.org/wiki?curid=500952", "title": "Diocesi di Chicoutimi", "text": "La diocesi di Chicoutimi (in latino: \"Dioecesis Chicoutimiensis\") \u00e8 una sede della Chiesa cattolica in Canada suffraganea dell'arcidiocesi di Qu\u00e9bec appartenente alla regione ecclesiastica Qu\u00e9bec. Nel 2019 contava 249.874 battezzati su 261.471 abitanti. \u00c8 retta dal vescovo Ren\u00e9 Guay.\nTerritorio.\nLa diocesi comprende parte della regione del Saguenay-Lac-Saint-Jean in Canada.\nSede vescovile \u00e8 la citt\u00e0 di Chicoutimi, dal 2002 un quartiere della citt\u00e0 di Saguenay, dove si trova la cattedrale di San Francesco Saverio (\"Cath\u00e9drale Saint-Fran\u00e7ois-Xavier\").\nIl territorio \u00e8 suddiviso in 65 parrocchie.\nStoria.\nLa diocesi \u00e8 stata eretta il 28 maggio 1878 con il breve \"Arcano divinae providentiae\" di papa Leone XIII, ricavandone il territorio dall'arcidiocesi di Qu\u00e9bec.\nIl 24 novembre 1945 ha ceduto una porzione del suo territorio a vantaggio dell'erezione della diocesi del Golfo di San Lorenzo (oggi diocesi di Baie-Comeau).\nIl 31 maggio 2007 ha ampliato il proprio territorio, includendo territori prima appartenuti alla diocesi di Amos.\nCronotassi dei vescovi.\nSi omettono i periodi di sede vacante non superiori ai 2 anni o non storicamente accertati.\nStatistiche.\nLa diocesi nel 2019 su una popolazione di 261.471 persone contava 249.874 battezzati, corrispondenti al 95,6% del totale."}
{"id": "500953", "revid": "110157", "url": "https://it.wikipedia.org/wiki?curid=500953", "title": "Diocesi di Chi\u0219in\u0103u", "text": "La diocesi di Chi\u0219in\u0103u (in latino: \"Dioecesis Chisinauensis\") \u00e8 una sede della Chiesa cattolica in Moldavia immediatamente soggetta alla Santa Sede. Nel 2019 contava 20.000 battezzati su 3.547.500 abitanti. \u00c8 retta dal vescovo Anton Co\u0219a.\nTerritorio.\nLa diocesi comprende tutta la Moldavia.\nSede vescovile \u00e8 la citt\u00e0 di Chi\u0219in\u0103u, dove si trova la cattedrale della Divina Provvidenza.\nIl territorio \u00e8 suddiviso in 20 parrocchie.\nStoria.\nDopo l'unione della Bessarabia con la Romania al termine della prima guerra mondiale, papa Benedetto XV, con il decreto \"Quum nonnullae\" della Congregazione Concistoriale, sanc\u00ec nel 1921 il distacco delle parrocchie di rito latino di Chi\u015fin\u0103u, B\u0103l\u021bi, Tighina, Hotin e Crasna dalla diocesi di Tiraspol e la loro aggregazione alla diocesi di Ia\u0219i.\nNel 1936 erano censite dieci parrocchie di rito latino per un totale di poco pi\u00f9 di dodicimila fedeli.\nAl termine della seconda guerra mondiale, con il passaggio della Bessarabia all'Unione Sovietica, le parrocchie latine furono date in amministrazione agli arcivescovi di Riga.\nOttenuta l'indipendenza dall'Unione Sovietica, la Santa Sede eresse il 28 ottobre 1993, con il decreto \"Quo aptius\" della Congregazione per i Vescovi, l'amministrazione apostolica della Moldavia.\nIl 27 ottobre 2001 l'amministrazione apostolica \u00e8 stata elevata a diocesi con la bolla \"Sollicitus de spirituali\" di papa Giovanni Paolo II.\nCronotassi dei vescovi.\nSi omettono i periodi di sede vacante non superiori ai 2 anni o non storicamente accertati.\nStatistiche.\nLa diocesi nel 2019 su una popolazione di 3.547.500 persone contava 20.000 battezzati, corrispondenti allo 0,6% del totale."}
{"id": "500954", "revid": "92723", "url": "https://it.wikipedia.org/wiki?curid=500954", "title": "Diocesi di Chitr\u00e9", "text": "La diocesi di Chitr\u00e9 (in latino: \"Dioecesis Citrensis\") \u00e8 una sede della Chiesa cattolica a Panama suffraganea dell'arcidiocesi di Panama. Nel 2019 contava 185.430 battezzati su 218.154 abitanti. \u00c8 retta dal vescovo Rafael Valdivieso Miranda.\nTerritorio.\nLa diocesi comprende le province panamensi di Herrera e Los Santos.\nSede vescovile \u00e8 la citt\u00e0 di Chitr\u00e9, dove si trova la cattedrale di San Giovanni Battista.\nIl territorio si estende su 6.150\u00a0km\u00b2 ed \u00e8 suddiviso in 23 parrocchie, raggruppate in 4 zone pastorali.\nStoria.\nLa diocesi \u00e8 stata eretta il 21 luglio 1962 con la bolla \"Danielis prophetia\" di papa Giovanni XXIII, ricavandone il territorio dall'arcidiocesi di Panama.\nCronotassi dei vescovi.\nSi omettono i periodi di sede vacante non superiori ai 2 anni o non storicamente accertati.\nStatistiche.\nLa diocesi nel 2019 su una popolazione di 218.154 persone contava 185.430 battezzati, corrispondenti all'85,0% del totale."}
{"id": "500955", "revid": "110157", "url": "https://it.wikipedia.org/wiki?curid=500955", "title": "Diocesi di Cheongju", "text": "La diocesi di Cheongju (in latino: \"Dioecesis Cheongiuensis\") \u00e8 una sede della Chiesa cattolica in Corea suffraganea dell'arcidiocesi di Daegu. Nel 2019 contava 170.477 battezzati su 1.432.393 abitanti. \u00c8 retta dal vescovo Gabriel Chang Bong-hun.\nTerritorio.\nLa diocesi comprende la provincia di Nord Chungcheong in Corea del Sud, ad eccezione della citt\u00e0 di Jecheon e della contea di Danyang (che appartengono alla diocesi di Wonju).\nSede vescovile \u00e8 la citt\u00e0 di Cheongju, dove si trova la cattedrale della Sacra Famiglia.\nIl territorio \u00e8 suddiviso in 78 parrocchie.\nStoria.\nIl vicariato apostolico di Cheongju fu eretto il 23 giugno 1958 con la bolla \"Sacro suadente\" di papa Pio XII, ricavandone il territorio dal vicariato apostolico di Seul (oggi arcidiocesi).\nIl 10 marzo 1962 il vicariato apostolico fu elevato al rango di diocesi con la bolla \"Fertile Evangelii semen\" di papa Giovanni XXIII.\nCronotassi dei vescovi.\nSi omettono i periodi di sede vacante non superiori ai 2 anni o non storicamente accertati.\nStatistiche.\nLa diocesi nel 2019 su una popolazione di 1.432.393 persone contava 170.477 battezzati, corrispondenti all'11,9% del totale."}
{"id": "500956", "revid": "92723", "url": "https://it.wikipedia.org/wiki?curid=500956", "title": "Diocesi di Chikwawa", "text": "La diocesi di Chikwawa (in latino: \"Dioecesis Chiquavana\") \u00e8 una sede della Chiesa cattolica in Malawi suffraganea dell'arcidiocesi di Blantyre. Nel 2019 contava 236.650 battezzati su 1.997.000 abitanti. \u00c8 retta dal vescovo Peter Martin Musikuwa.\nTerritorio.\nLa diocesi comprende i distretti di Chikwawa e Nsanje, nell'estremo sud del Malawi.\nSede vescovile \u00e8 la citt\u00e0 di Chikwawa, dove si trova la cattedrale di San Michele.\nIl territorio \u00e8 suddiviso in 14 parrocchie.\nStoria.\nLa diocesi \u00e8 stata eretta il 22 marzo 1965 con la bolla \"Ad Christi regnum\" di papa Paolo VI, ricavandone il territorio dall'arcidiocesi di Blantyre.\nCronotassi dei vescovi.\nSi omettono i periodi di sede vacante non superiori ai 2 anni o non storicamente accertati.\nStatistiche.\nLa diocesi nel 2019 su una popolazione di 1.997.000 persone contava 236.650 battezzati, corrispondenti all'11,9% del totale."}
{"id": "500957", "revid": "110157", "url": "https://it.wikipedia.org/wiki?curid=500957", "title": "Diocesi di Ch\u00e2lons", "text": "La diocesi di Ch\u00e2lons (in latino: \"Dioecesis Catalaunensis\") \u00e8 una sede della Chiesa cattolica in Francia suffraganea dell'arcidiocesi di Reims. Nel 2019 contava 269.000 battezzati su 281.693 abitanti. \u00c8 retta dal vescovo Fran\u00e7ois Touvet.\nTerritorio.\nLa diocesi comprende il dipartimento francese della Marna, eccettuato l'arrondissement di Reims.\nSede vescovile \u00e8 la citt\u00e0 di Ch\u00e2lons-en-Champagne, dove si trova la cattedrale di Santo Stefano. A L'\u00c9pine sorge la basilica minore di Notre-Dame.\nIl territorio si estende su 6.501\u00a0km\u00b2 ed \u00e8 suddiviso in 34 parrocchie, raggruppate in 6 decanati: Argonne, Brie, Ch\u00e2lons, Champagne, Perthois e Vignoble.\nStoria.\nIl territorio dell'odierna Ch\u00e2lons era abitato in epoca pre-romana dal popolo dei Catalauni, il cui principale centro era chiamato in epoca romana \"Durocatalaunum\". La \"civitas Catalaunorum\" entr\u00f2 a far parte nel IV secolo della provincia romana della Gallia Belgica seconda, come attestato dalla \"Notitia Galliarum\" dell'inizio del V secolo.\nLa tradizione attribuisce l'evangelizzazione del territorio dei Catalauni a san Memmio, la cui vita leggendaria riferisce che fu inviato in Gallia da san Pietro. In realt\u00e0 il fondatore della Chiesa di Ch\u00e2lons \u00e8 vissuto nella prima met\u00e0 del IV secolo o al massimo alla fine del III secolo; infatti, secondo gli antichi cataloghi episcopali medievali, il nome del suo immediato successore, san Donaziano, si trova negli atti dello pseudo-concilio di Colonia del 346.\nDal punto di vista religioso, come di quello civile, Ch\u00e2lons dipendeva dalla provincia ecclesiastica dell'arcidiocesi di Reims, sede metropolitana provinciale.\nPoco si conosce dei successori di san Memmio, sui quali esistono molti dubbi sulla loro storicit\u00e0. Il pi\u00f9 venerato dopo il fondatore fu Alpino, considerato santo nei calendari locali, la cui vita tuttavia \u00e8 tanto leggendaria quanto quella di Memmio, attribuendogli fatti posteriori al suo episcopato, come quello del passaggio di Attila re degli Unni attorno al 451.\nVerso la fine del VI secolo il cristianesimo pot\u00e9 diffondersi e consolidarsi grazie all'opera dei monaci missionari irlandesi, tra i quali l'abate san Colombano fondatore dell'abbazia di Luxeuil nel 590, una delle pi\u00f9 importanti e conosciute della Francia e matrice di centinaia di monasteri nel regno Franco grazie ai suoi monaci, fra cui spicca san Gallo.\nIn epoca carolingia, la diocesi si organizz\u00f2 ed assunse quell'aspetto che mantenne fino alla rivoluzione francese alla fine del Settecento. Essa fu divisa in 4 arcidiaconati e 9 decanati, suddivisione amministrativa che si trova completamente attualizzata durante l'episcopato di Erchenrado (\u2020 ca. 868). I decanati riflettevano l'antica suddivisione in \"pagi\" dell'epoca franca e merovingia; gli arcidiaconi invece erano membri di diritto del capitolo della cattedrale:\nTra l'XI ed il XIII secolo i vescovi (quasi una trentina in 3 secoli) si trovarono impegnati nella riforma generale della Chiesa, conosciuta storicamente come riforma gregoriana. Tra i pi\u00f9 noti vescovi di quest'epoca c'\u00e8 Guglielmo di Champeaux (\u2020 1122), uno dei pi\u00f9 celebri professori di filosofia e di teologia della sua epoca, la cui fama fu oscurata da quella del suo discepolo, Pietro Abelardo. In quest'epoca (di certo a partire almeno da Roger I), i vescovi esercitarono anche il potere temporale sulla citt\u00e0 episcopale e circa 70 villaggi e cittadine, quasi un quarto della diocesi. Successivamente, i vescovi aumenteranno i loto poteri comitali fino a diventare conti di Ch\u00e2lons e pari ecclesiastici di Francia.\nA Guglielmo di Champeaux si deve anche la ricostruzione dell'antica cattedrale in forme romaniche, che fu consacrata il 26 ottobre 1147 da papa Eugenio III, assistito da san Bernardo di Chiaravalle. Nel XIII secolo, con il vescovo Pierre de Hans, ne fu intrapresa la ricostruzione in stile gotico.\nNel corso del XVI secolo la diocesi si trov\u00f2 coinvolta nei tentativi di imporre la riforma protestante e nella successiva guerra tra gli ugonotti e la lega cattolica. Il 1\u00ba marzo 1562 venne compiuto il celebre massacro di Wassy che dette avvio alle guerre di religione francesi.\nNell'epoca della controriforma, domina la figura del vescovo F\u00e9lix Vialart de Herse (\u2020 1680), al quale si deve l'introduzione della riforma cattolica nella diocesi in applicazione dei dettami del concilio di Trento, attraverso una serie di ordinanze e statuti sinodali che modelleranno la diocesi fino alla fine dell\"'ancien r\u00e9gime\". Tra le altre cose rifond\u00f2 nel 1650 il seminario diocesano, gi\u00e0 istituito nel 1572 ma senza grandi successi; visit\u00f2 regolarmente la diocesi e le singole parrocchie; rinforz\u00f2 l'istituzione dei sinodi diocesani e stabil\u00ec le \"conf\u00e9rences eccl\u00e9siastiques\" per l'aggiornamento spirituale e teologico dei preti; cre\u00f2 infine il gruppo delle \"dames r\u00e9gentes\", un gruppo istituzionalizzato di donne per la formazione delle insegnanti nelle scuole, soprattutto di campagna, e per coadiuvare i parroci nell'evangelizzazione e nella catechesi.\n\"Gallia christiana\" attribuisce all'antica diocesi di Ch\u00e2lons (prima della rivoluzione francese) 19 abbazie, di cui 16 di uomini: sette appartenevano ai benedettini, quattro all'ordine di Sant'Agostino, sette all'Ordine Cistercense ed una ai premostratensi.\nIn seguito al concordato con la bolla \"Qui Christi Domini\" di papa Pio VII del 29 novembre 1801 la diocesi fu soppressa e il suo territorio fu incorporato in quello della diocesi di Meaux.\nUn nuovo concordato, stipulato nel giugno 1817, prevedeva il ristabilimento della diocesi. Ma questo accordo non entr\u00f2 mai in vigore, in quanto non ratificato dal Parlamento di Parigi.\nIl 6 ottobre 1822 la diocesi fu definitivamente ristabilita con la bolla \"Paternae charitatis\" del medesimo papa Pio VII. La nuova diocesi corrispondeva al dipartimento della Marna, eccettuato l'arrondissement di Reims. Rispetto alla diocesi dell\"'ancien r\u00e9gime\" aveva perso 75 parrocchie, passate alle diocesi di Langres e di Verdun; ma ne aveva acquisite 181 provenienti dalle antiche diocesi di Reims (42), Sens (1), Soissons (39) e Troyes (99).\nCronotassi dei vescovi.\nSi omettono i periodi di sede vacante non superiori ai 2 anni o non storicamente accertati.\nStatistiche.\nLa diocesi nel 2019 su una popolazione di 281.693 persone contava 269.000 battezzati, corrispondenti al 95,5% del totale."}
{"id": "500958", "revid": "1935652", "url": "https://it.wikipedia.org/wiki?curid=500958", "title": "Diocesi di Chilaw", "text": "La diocesi di Chilaw (in latino: \"Dioecesis Chilavensis\") \u00e8 una sede della Chiesa cattolica in Sri Lanka suffraganea dell'arcidiocesi di Colombo. Nel 2019 contava 296.850 battezzati su 885.600 abitanti. La sede \u00e8 vacante.\nTerritorio.\nLa diocesi comprende il distretto di Puttalam, nella Provincia Nord-Occidentale dello Sri Lanka.\nSede vescovile \u00e8 la citt\u00e0 di Chilaw, dove si trova la cattedrale di Santa Maria.\nIl territorio \u00e8 suddiviso in 49 parrocchie.\nStoria.\nLa diocesi \u00e8 stata eretta il 5 gennaio 1939 con la bolla \"Ad catholicum nomen\" di papa Pio XI, ricavandone il territorio dall'arcidiocesi di Colombo.\nIl 15 marzo 1987 ha ceduto una porzione del suo territorio a vantaggio dell'erezione della diocesi di Kurunegala.\nCronotassi dei vescovi.\nSi omettono i periodi di sede vacante non superiori ai 2 anni o non storicamente accertati.\nStatistiche.\nLa diocesi nel 2019 su una popolazione di 885.600 persone contava 296.850 battezzati, corrispondenti al 33,5% del totale."}
{"id": "500959", "revid": "1123126", "url": "https://it.wikipedia.org/wiki?curid=500959", "title": "Diocesi di Chiang Mai", "text": "La diocesi di Chiang Mai (in latino: \"Dioecesis Chiangmaiensis\") \u00e8 una sede della Chiesa cattolica in Thailandia suffraganea dell'arcidiocesi di Bangkok. Nel 2019 contava 55.489 battezzati su 3.140.056 abitanti. \u00c8 retta dal vescovo Francis Xavier Vira Arpondratana.\nTerritorio.\nLa diocesi comprende le province di Chiang Mai, Lampang (eccetto il distretto di Ngao), Lamphun, Mae Hong Son.\nSede vescovile \u00e8 la citt\u00e0 di Chiang Mai, dove si trova la cattedrale del Sacro Cuore di Ges\u00f9.\nIl territorio \u00e8 suddiviso in 34 parrocchie.\nStoria.\nLa missione cattolica di Chieng-Mai ebbe origine nel gennaio 1931, quando da Bangkok giunsero due sacerdoti della Societ\u00e0 per le missioni estere di Parigi. Due precedenti tentativi, nel 1844 e nel 1914, erano falliti.\nNel 1931 fu costruita la prima chiesa del Sacro Cuore, che nel 1959 divent\u00f2 la prima cattedrale della diocesi.\nIl 17 novembre 1959 con la bolla \"Caelorum regnum\" di papa Giovanni XXIII fu eretta la prefettura apostolica di Chieng-Mai, ricavandone il territorio dal vicariato apostolico di Bangkok (oggi arcidiocesi). Come amministratore apostolico fu nominato il francese Lucien Bernard Lacoste, della Congregazione dei Preti del Sacro Cuore di Ges\u00f9 di B\u00e9tharram, vescovo di Dali in Cina, che era impossibilitato ad esercitare tale incarico perch\u00e9 espulso dal territorio cinese nel 1952.\nIl 28 febbraio 1965 fu inaugurata una seconda e pi\u00f9 ampia cattedrale, ancora dedicata al Sacro Cuore di Ges\u00f9.\nIl 18 dicembre 1965 la prefettura apostolica fu elevata a diocesi con la bolla \"Qui in fastigio\" di papa Paolo VI. Alla sua guida rimase, sempre quale amministratore apostolico, Lucien Lacoste.\nIl 2 luglio 1969 per effetto del decreto \"Cum Excellentissimus\" della Congregazione per l'evangelizzazione dei popoli la diocesi ha assunto il nome attuale.\nIl 20 giugno 1970 cedette il territorio della provincia di Uttaradit alla diocesi di Nakhon Sawan.\nNel 1975 la diocesi fu affidata al primo vescovo thailandese, Robert Ratna Bamrungtrakul.\nIl 30 ottobre 1999 \u00e8 stata inaugurata la terza cattedrale della diocesi, sempre dedicata al Sacro Cuore di Ges\u00f9.\nIl 25 aprile 2018 ha ceduto una porzione del suo territorio a vantaggio dell'erezione della diocesi di Chiang Rai.\nCronotassi dei vescovi.\nSi omettono i periodi di sede vacante non superiori ai 2 anni o non storicamente accertati.\nStatistiche.\nLa diocesi nell'anno 2019 su una popolazione di 3.140.056 persone contava 55.489 battezzati, corrispondenti all'1,8% del totale."}
{"id": "500960", "revid": "92723", "url": "https://it.wikipedia.org/wiki?curid=500960", "title": "Diocesi di Chimoio", "text": "La diocesi di Chimoio (in latino: \"Dioecesis Cimoiana\") \u00e8 una sede della Chiesa cattolica in Mozambico suffraganea dell'arcidiocesi di Beira. Nel 2019 contava 89.000 battezzati su 2.109.000 abitanti. \u00c8 retta dal vescovo Jo\u00e3o Carlos Hatoa Nunes.\nTerritorio.\nLa diocesi comprende la provincia di Manica, in Mozambico.\nSede vescovile \u00e8 la citt\u00e0 di Chimoio, dove si trova la cattedrale dell'Immacolata Concezione.\nIl territorio \u00e8 suddiviso in 18 parrocchie.\nStoria.\nLa diocesi \u00e8 stata eretta il 19 novembre 1990 con la bolla \"Quod vehementer\" di papa Giovanni Paolo II, ricavandone il territorio dall'arcidiocesi di Beira.\nCronotassi dei vescovi.\nSi omettono i periodi di sede vacante non superiori ai 2 anni o non storicamente accertati.\nStatistiche.\nLa diocesi nel 2019 su una popolazione di 2.109.000 persone contava 89.000 battezzati, corrispondenti al 4,2% del totale."}
{"id": "500961", "revid": "92723", "url": "https://it.wikipedia.org/wiki?curid=500961", "title": "Diocesi di Chuncheon", "text": "La diocesi di Chuncheon (in latino: \"Dioecesis Chuncheonensis\") \u00e8 una sede della Chiesa cattolica in Corea suffraganea dell'arcidiocesi di Seul. Nel 2019 contava 90.373 battezzati su 1.122.868 abitanti. \u00c8 retta dal vescovo Simon Kim Ju-young.\nTerritorio.\nLa diocesi comprende i seguenti territori della Corea:\nSede vescovile \u00e8 la citt\u00e0 di Chuncheon, dove si trova la cattedrale del Sacro Cuore di Ges\u00f9.\nIl territorio \u00e8 suddiviso in 61 parrocchie.\nStoria.\nLa prefettura apostolica di Shunsen fu eretta il 25 aprile 1939 con la bolla \"Ad fidei propagationem\" di papa Pio XI, ricavandone il territorio dal vicariato apostolico di Seul (oggi arcidiocesi).\nIl 16 luglio 1950 la prefettura apostolica assunse il nome di prefettura apostolica di Ch'unch'on.\nIl 20 settembre 1955 la prefettura apostolica fu elevata a vicariato apostolico con la bolla \"Etsi sancta Ecclesia\" di papa Pio XII.\nIl 10 marzo 1962 il vicariato apostolico fu elevato a diocesi con la bolla \"Fertile Evangelii semen\" di papa Giovanni XXIII.\nIl 22 marzo 1965 cedette una porzione del suo territorio a vantaggio dell'erezione della diocesi di Wonju.\nDal 2005 il vescovo di Ch'unch'on divenne anche amministratore apostolico della diocesi di Hamhung, nel territorio della Corea del Nord.\nNel 2021 ha assunto il nome attuale.\nCronotassi dei vescovi.\nSi omettono i periodi di sede vacante non superiori ai 2 anni o non storicamente accertati.\nStatistiche.\nLa diocesi nel 2019 su una popolazione di 1.122.868 persone contava 90.373 battezzati, corrispondenti all'8,0% del totale."}
{"id": "500963", "revid": "281779", "url": "https://it.wikipedia.org/wiki?curid=500963", "title": "John Otto", "text": "Suona nel gruppo dei Limp Bizkit.\nBiografia.\n\u00c8 un ex studente di arti drammatiche, ed \u00e8 appassionato di jazz. Si \u00e8 unito al gruppo nel 1994, dopo essere stato convinto dal cugino Sam Rivers (bassista).\nNel 2005, a causa dei suoi problemi con la droga e la sua riabilitazione, non ha preso parte alla registrazione dell'ultimo EP dei Limp Bizkit, The Unquestionable Truth (Part 1), dove collabora solo nella traccia \"The Channel\". Per l'occasione \u00e8 stato rimpiazzato da Sammy Siegler il batterista dei Glassjaw. Nonostante questo periodo di iato, John non \u00e8 mai stato estromesso ufficialmente ed \u00e8 rientrato nella band a partire da Gold Cobra del 2011.\nOggi John Otto si \u00e8 disintossicato e vive a Hollywood in California. Il suo ultimo interesse musicale \u00e8 principalmente il rap. "}
{"id": "500965", "revid": "92723", "url": "https://it.wikipedia.org/wiki?curid=500965", "title": "Diocesi di Chingleput", "text": "La diocesi di Chingleput (in latino: \"Dioecesis Chingleputensis\") \u00e8 una sede della Chiesa cattolica in India suffraganea dell'arcidiocesi di Madras e Mylapore. Nel 2019 contava 203.220 battezzati su 5.158.620 abitanti. \u00c8 retta dal vescovo Anthonisamy Neethinathan.\nTerritorio.\nLa diocesi comprende il distretto di Kanchipuram nello stato indiano di Tamil Nadu.\nSede vescovile \u00e8 la citt\u00e0 di Attur, mentre a Chengalpattu (Chingleput) si trova la cattedrale di San Giuseppe lavoratore.\nIl territorio \u00e8 suddiviso in 99 parrocchie.\nStoria.\nLa diocesi \u00e8 stata eretta il 28 giugno 2002 con la bolla \"Cum ad provehendam\" di papa Giovanni Paolo II, ricavandone il territorio dall'arcidiocesi di Madras e Mylapore.\nCronotassi dei vescovi.\nSi omettono i periodi di sede vacante non superiori ai 2 anni o non storicamente accertati.\nStatistiche.\nLa diocesi nel 2019 su una popolazione di 5.158.620 persone contava 203.220 battezzati, corrispondenti al 3,9% del totale."}
{"id": "500966", "revid": "92723", "url": "https://it.wikipedia.org/wiki?curid=500966", "title": "Diocesi di Chanthaburi", "text": "La diocesi di Chanthaburi (in latino: \"Dioecesis Chanthaburiensis\") \u00e8 una sede della Chiesa cattolica in Thailandia suffraganea dell'arcidiocesi di Bangkok. Nel 2019 contava 54.846 battezzati su 5.056.005 abitanti. \u00c8 retta dal vescovo Silvio Siripong Charatsri.\nTerritorio.\nLa diocesi comprende le province di Chanthaburi, Chonburi, Prachinburi, Rayong, Sa Kaeo e Trat, nonch\u00e9 la porzione della provincia di Chachoengsao ad est del fiume Bang Pa Kong e Nakhon Nayok eccetto il distretto di Ban Na.\nSede vescovile \u00e8 la citt\u00e0 di Chanthaburi, dove si trova la cattedrale dell'Immacolata Concezione.\nIl territorio \u00e8 suddiviso in 40 parrocchie.\nStoria.\nIl vicariato apostolico di Chanthaburi fu eretto l'11 maggio 1944 con la bolla \"Quo in Thail\u00e4ndensi\" di papa Pio XII, ricavandone il territorio dal vicariato apostolico di Bangkok (oggi arcidiocesi).\nIl 18 dicembre 1965 il vicariato apostolico \u00e8 stato elevato a diocesi con la bolla \"Qui in fastigio\" di papa Paolo VI.\nIl 2 luglio 1969 per effetto del decreto \"Cum Excellentissimus\" della Congregazione per l'evangelizzazione dei popoli ha assunto il nome attuale di diocesi di Chanthaburi.\nCronotassi dei vescovi.\nSi omettono i periodi di sede vacante non superiori ai 2 anni o non storicamente accertati.\nStatistiche.\nLa diocesi nel 2019 su una popolazione di 5.056.005 persone contava 54.846 battezzati, corrispondenti all'1,1% del totale."}
{"id": "500969", "revid": "92723", "url": "https://it.wikipedia.org/wiki?curid=500969", "title": "Diocesi di Chinhoyi", "text": "La diocesi di Chinhoyi (in latino: \"Dioecesis Chinhoyiensis\") \u00e8 una sede della Chiesa cattolica in Zimbabwe suffraganea dell'arcidiocesi di Harare. Nel 2019 contava 228.400 battezzati su 3.194.000 abitanti. \u00c8 retta dal vescovo Raymond Tapiwa Mupa, C.SS.R.\nTerritorio.\nLa diocesi comprende i distretti civili di Guruve, Centenary, Mount Darwin e Rushinga (a nord del fiume Mazowe) nella Provincia del Mashonaland Centrale e i distretti di Makonde, Hurungwe e Kariba (ad est del fiume Sanyati) nella Provincia del Mashonaland Occidentale in Zimbabwe.\nSede vescovile \u00e8 la citt\u00e0 di Chinhoyi, dove si trova la cattedrale di San Pietro.\nIl territorio \u00e8 suddiviso in 22 parrocchie.\nStoria.\nLa missione di Chinhoyi fu affidata ai Gesuiti tedeschi nel 1958.\nLa prefettura apostolica di Sinoia fu eretta il 17 dicembre 1973 con la bolla \"Verba Christi\" di papa Paolo VI, ricavandone il territorio dall'arcidiocesi di Salisbury (oggi arcidiocesi di Harare).\nIl 25 giugno 1982 assunse il nome di prefettura apostolica di Chinhoyi.\nIl 28 ottobre 1985 la prefettura apostolica \u00e8 stata elevata a diocesi con la bolla \"Cum Praefectura\" di papa Giovanni Paolo II.\nCronotassi dei vescovi.\nSi omettono i periodi di sede vacante non superiori ai 2 anni o non storicamente accertati.\nStatistiche.\nLa diocesi nel 2019 su una popolazione di 3.194.000 persone contava 228.400 battezzati, corrispondenti al 7,2% del totale."}
{"id": "500970", "revid": "110157", "url": "https://it.wikipedia.org/wiki?curid=500970", "title": "Diocesi di Choluteca", "text": "La diocesi di Choluteca (in latino: \"Dioecesis Cholutecensis\") \u00e8 una sede della Chiesa cattolica in Honduras suffraganea dell'arcidiocesi di Tegucigalpa. Nel 2019 contava 527.250 battezzati su 703.300 abitanti. \u00c8 retta dal vescovo Guy Charbonneau, P.M.E.\nTerritorio.\nLa diocesi comprende i dipartimenti di Choluteca e Valle nella parte meridionale dell'Honduras.\nSede vescovile \u00e8 la citt\u00e0 di Choluteca, dove si trova la cattedrale dell'Immacolata Concezione di Maria Vergine.\nIl territorio si estende su una superficie di 6.282\u00a0km\u00b2 ed \u00e8 suddiviso in 16 parrocchie.\nStoria.\nLa prelatura territoriale di Choluteca fu eretta l'8 settembre 1964 con la bolla \"Inter munia\" di papa Paolo VI, ricavandone il territorio dall'arcidiocesi di Tegucigalpa.\nIl 29 agosto 1979 la prelatura territoriale \u00e8 stata elevata a diocesi con la bolla \"In hac beatissimi\" di papa Giovanni Paolo II.\nCronotassi dei vescovi.\nSi omettono i periodi di sede vacante non superiori ai 2 anni o non storicamente accertati.\nStatistiche.\nLa diocesi nel 2019 su una popolazione di 703.300 persone contava 527.250 battezzati, corrispondenti al 75,0% del totale."}
{"id": "500971", "revid": "110157", "url": "https://it.wikipedia.org/wiki?curid=500971", "title": "Diocesi di Jeonju", "text": "La diocesi di Jeonju (in latino: \"Dioecesis Ieoniuensis\") \u00e8 una sede della Chiesa cattolica in Corea suffraganea dell'arcidiocesi di Kwangju. Nel 2019 contava 200.349 battezzati su 1.836.832 abitanti. \u00c8 retta dal vescovo John Kim Son-Tae.\nTerritorio.\nLa diocesi comprende l'intera provincia di Nord Jeolla nella Corea del Sud.\nSede vescovile \u00e8 la citt\u00e0 di Jeonju, dove si trova la cattedrale del Sacro Cuore di Ges\u00f9.\nIl territorio \u00e8 suddiviso in 96 parrocchie.\nStoria.\nLa prefettura apostolica di Zenshu fu eretta il 13 aprile 1937 con la bolla \"Quidquid ad Christi\" di papa Pio XI, ricavandone il territorio dal vicariato apostolico di Taiku (oggi arcidiocesi di Daegu).\nIl 12 luglio 1950 la prefettura apostolica assunse il nome di prefettura apostolica di Jeonju.\nIl 26 gennaio 1957 la prefettura apostolica fu elevata a vicariato apostolico con la bolla \"In apostolica praefectura\" di papa Pio XII.\nIl 10 marzo 1962 il vicariato apostolico \u00e8 stato elevato a diocesi con la bolla \"Fertile Evangelii semen\" di papa Giovanni XXIII.\nIl 16 settembre 1983, con la lettera apostolica \"Clara veluti\", papa Giovanni Paolo II ha confermato i Santi Martiri di Jeonju patroni principali della diocesi.\nCronotassi dei vescovi.\nSi omettono i periodi di sede vacante non superiori ai 2 anni o non storicamente accertati.\nStatistiche.\nLa diocesi nel 2019 su una popolazione di 1.836.832 persone contava 200.349 battezzati, corrispondenti al 10,9% del totale."}
{"id": "500973", "revid": "92723", "url": "https://it.wikipedia.org/wiki?curid=500973", "title": "Diocesi di Chosica", "text": "La diocesi di Chosica (in latino: \"Dioecesis Chosicana\") \u00e8 una sede della Chiesa cattolica in Per\u00f9 suffraganea dell'arcidiocesi di Lima. Nel 2019 contava 1.891.000 battezzati su 2.217.000 abitanti. \u00c8 retta dal vescovo Norbert Klemens Strotmann Hoppe, M.S.C.\nTerritorio.\nLa diocesi comprende 7 distretti nella parte nord-orientale della provincia di Lima: San Juan de Lurigancho, Santa Anita, Ate, Chaclacayo e Lurigancho-Chosica; nonch\u00e9 la provincia di Huarochir\u00ed nella regione di Lima.\nSede vescovile \u00e8 la citt\u00e0 di Huayc\u00e1n, nel distretto di Ate, dove si trova la cattedrale di Sant'Andrea di Huayc\u00e1n.\nIl territorio \u00e8 suddiviso in 30 parrocchie.\nStoria.\nLa diocesi \u00e8 stata eretta il 14 dicembre 1996, ricavandone il territorio dall'arcidiocesi di Lima.\nIl 22 marzo 2000 \u00e8 stato istituito il seminario diocesano, dedicato a san Martino de Porres.\nIl 6 luglio 2001 la diocesi si \u00e8 ampliata, estendendo la sua giurisdizione a quattro parrocchie, corrispondenti alla provincia di Huarochir\u00ed, che precedentemente appartenevano alla prelatura territoriale di Yauyos.\nCronotassi dei vescovi.\nSi omettono i periodi di sede vacante non superiori ai 2 anni o non storicamente accertati.\nStatistiche.\nLa diocesi nel 2019 su una popolazione di 2.217.000 persone contava 1.891.000 battezzati, corrispondenti all'85,3% del totale."}
{"id": "500975", "revid": "110157", "url": "https://it.wikipedia.org/wiki?curid=500975", "title": "Vicariato apostolico del Chaco Paraguayo", "text": "Il vicariato apostolico del Chaco Paraguayo (in latino: \"Vicariatus Apostolicus Ciachensis in Paraquaria Natione\") \u00e8 una sede della Chiesa cattolica in Paraguay immediatamente soggetta alla Santa Sede. Nel 2017 contava 20.700 battezzati su 25.500 abitanti. \u00c8 retto dal vescovo Gabriel Narciso Escobar Ayala, S.D.B.\nTerritorio.\nIl vicariato apostolico comprende per intero il dipartimento paraguaiano dell'Alto Paraguay, e la parte a nord del Rio Verde del dipartimento Presidente Hayes.\nSede del vicariato \u00e8 la citt\u00e0 di Fuerte Olimpo, dove si trova la cattedrale di Maria Aiuto dei Cristiani.\nIl territorio si estende su 96.000\u00a0km\u00b2 ed \u00e8 suddiviso in 7 parrocchie.\nStoria.\nIl vicariato apostolico \u00e8 stato eretto l'11 marzo 1948 con la bolla \"Quo in Paraguayana\" di papa Pio XII, ricavandone il territorio dalla diocesi di Concepci\u00f3n en Paraguay e dal vicariato apostolico del Chaco (oggi vicariato apostolico di Camiri in Bolivia).\nCronotassi dei vescovi.\nSi omettono i periodi di sede vacante non superiori ai 2 anni o non storicamente accertati.\nStatistiche.\nIl vicariato apostolico nel 2017 su una popolazione di 25.500 persone contava 20.700 battezzati, corrispondenti all'81,2% del totale."}
{"id": "500976", "revid": "92723", "url": "https://it.wikipedia.org/wiki?curid=500976", "title": "Diocesi di Chipata", "text": "La diocesi di Chipata (in latino: \"Dioecesis Chipatensis\") \u00e8 una sede della Chiesa cattolica in Zambia suffraganea dell'arcidiocesi di Lusaka. Nel 2019 contava 470.000 battezzati su 2.132.500 abitanti. \u00c8 retta dal vescovo George Cosmas Zumaire Lungu.\nTerritorio.\nLa diocesi comprende l'intera Provincia Orientale nello Zambia.\nSede vescovile \u00e8 la citt\u00e0 di Chipata, dove si trova la cattedrale di Sant'Anna.\nIl territorio \u00e8 suddiviso in 36 parrocchie.\nStoria.\nLa prefettura apostolica di Fort Jameson fu eretta il 1\u00ba luglio 1937 con la bolla \"Quo in Rhodesiae\" di papa Pio XI, ricavandone il territorio dal vicariato apostolico di Nyassa (oggi arcidiocesi di Lilongwe) e dal vicariato apostolico di Lwangwa (oggi diocesi di Mpika).\nIl 7 maggio 1953 la prefettura apostolica fu elevata a vicariato apostolico con la bolla \"Qui ad supremum\" di papa Pio XII.\nIl 25 aprile 1959 il vicariato apostolico fu elevato a diocesi con la bolla \"Cum christiana fides\" di papa Giovanni XXIII.\nIl 15 aprile 1968 ha assunto il nome attuale.\nNel 1980 il vescovo Medardo Joseph Mazombwe inaugur\u00f2 il seminario diocesano, dedicato a Santa Maria.\nCronotassi dei vescovi.\nSi omettono i periodi di sede vacante non superiori ai 2 anni o non storicamente accertati.\nStatistiche.\nLa diocesi nel 2019 su una popolazione di 2.132.500 persone contava 470.000 battezzati, corrispondenti al 22,0% del totale."}
{"id": "500979", "revid": "125610452", "url": "https://it.wikipedia.org/wiki?curid=500979", "title": "Diocesi di Christchurch", "text": "La diocesi di Christchurch (in latino: \"Dioecesis Christopolitana\") \u00e8 una sede della Chiesa cattolica in Nuova Zelanda suffraganea dell'arcidiocesi di Wellington. Nel 2019 contava 72.000 battezzati su 610.910 abitanti. La sede \u00e8 vacante.\nTerritorio.\nLa diocesi comprende parte delle regioni di Canterbury e West Coast nell'Isola del Sud, e le isole Chatham, arcipelago che si trova a circa 800 km a est della Nuova Zelanda.\nSede vescovile \u00e8 la citt\u00e0 di Christchurch, dove si trovava la cattedrale del Santissimo Sacramento, rovinata in un terremoto nel 2011 e successivamente demolita; in attesa della costruzione di un nuovo edificio, funge da cattedrale la chiesa di Santa Maria.\nIl territorio \u00e8 suddiviso in 26 parrocchie.\nStoria.\nLa diocesi \u00e8 stata eretta il 10 maggio 1887 con il breve \"Ex debito pastoralis\" di papa Leone XIII, ricavandone il territorio dalla diocesi di Wellington, contestualmente elevata al rango di arcidiocesi metropolitana.\nCronotassi dei vescovi.\nSi omettono i periodi di sede vacante non superiori ai 2 anni o non storicamente accertati.\nStatistiche.\nLa diocesi nel 2019 su una popolazione di 610.910 persone contava 72.000 battezzati, corrispondenti all'11,8% del totale."}
{"id": "500980", "revid": "110157", "url": "https://it.wikipedia.org/wiki?curid=500980", "title": "Arcidiocesi di Chattogram", "text": "Larcidiocesi di Chattogram (in latino \"Archidioecesis Chittagongensis\") \u00e8 una sede metropolitana della Chiesa cattolica in Bangladesh. Nel 2019 contava 32.046 battezzati su 20.195.233 abitanti. \u00c8 retta dall'arcivescovo Lawrence Subrato Howlader, C.S.C.\nTerritorio.\nL'arcidiocesi comprende 9 distretti della divisione di Chittagong in Bangladesh: Chittagong, Cox's Bazar, Bandarban, Rangamati, Khagrachhari, Noakhali, Feni, Lakshmipur e Chandpur.\nSede arcivescovile \u00e8 la citt\u00e0 di Chittagong, dove si trova la cattedrale di Nostra Signora del Santo Rosario.\nIl territorio si estende su 28.881\u00a0km\u00b2 ed \u00e8 suddiviso in 11 parrocchie.\nProvincia ecclesiastica.\nLa provincia ecclesiastica di Chattogram, istituita nel 2017, comprende 2 suffraganee:\nStoria.\nLa diocesi di Chittagong fu eretta il 25 maggio 1927 con il breve \"In illis christiani\" di papa Pio XI, ricavandone il territorio dalla diocesi di Dacca (oggi arcidiocesi). Originariamente era suffraganea dell'arcidiocesi di Calcutta.\nIl 3 luglio 1929 pass\u00f2 sotto la giurisdizione dei vescovi di Chittagong la parrocchia di Shibpur, che fino ad allora dipendeva dai vescovi di S\u00e3o Tom\u00e9 di Meliapore in virt\u00f9 dei diritti del \"padroado\" portoghese.\nIl 9 luglio 1940 cedette una porzione del suo territorio a vantaggio dell'erezione della prefettura apostolica di Akyab (oggi diocesi di Pyay).\nIl 15 luglio 1950 entr\u00f2 a far parte della provincia ecclesiastica dell'arcidiocesi di Dacca.\nIl 17 gennaio 1952 cedette la porzione di territorio che si trovava in India a vantaggio dell'erezione della prefettura apostolica di Haflong (oggi diocesi di Aizawl).\nIl 29 dicembre 2015 cedette un'ulteriore porzione di territorio a vantaggio dell'erezione della diocesi di Barisal (oggi diocesi di Barishal).\nIl 2 febbraio 2017 fu elevata al rango di arcidiocesi metropolitana.\nIl 28 dicembre 2018, immutato il latino, ha assunto la denominazione con l'attuale grafia.\nCronotassi dei vescovi.\nSi omettono i periodi di sede vacante non superiori ai 2 anni o non storicamente accertati.\nStatistiche.\nL'arcidiocesi nel 2019 su una popolazione di 20.195.233 persone contava 32.046 battezzati, corrispondenti allo 0,2% del totale."}
{"id": "500981", "revid": "92723", "url": "https://it.wikipedia.org/wiki?curid=500981", "title": "Diocesi di Chulucanas", "text": "La diocesi di Chulucanas (in latino: \"Dioecesis Chulucanensis\") \u00e8 una sede della Chiesa cattolica in Per\u00f9 suffraganea dell'arcidiocesi di Piura. Nel 2019 contava 417.450 battezzati su 490.500 abitanti. \u00c8 retta dal vescovo Crist\u00f3bal Bernardo Mej\u00eda Corral.\nTerritorio.\nLa diocesi comprende tre province della regione peruviana di Piura: Ayabaca, Huancabamba, Morrop\u00f3n.\nSede vescovile \u00e8 la citt\u00e0 di Chulucanas, dove si trova la cattedrale della Sacra Famiglia.\nIl territorio \u00e8 suddiviso in 23 parrocchie.\nStoria.\nLa prelatura territoriale di Chulucanas fu eretta il 4 marzo 1964 con la bolla \"Venerabilis Frater\" di papa Paolo VI, ricavandone il territorio dalla diocesi di Piura (oggi arcidiocesi).\nOriginariamente suffraganea dell'arcidiocesi di Trujillo, il 30 giugno 1966 \u00e8 entrata a far parte della provincia ecclesiastica di Piura.\nIl 17 giugno 1974, con la lettera apostolica \"Quantum recta\", lo stesso papa Paolo VI proclam\u00f2 la Sacra Famiglia di Nazareth patrona principale della prelatura territoriale.\nIl 12 dicembre 1988 la prelatura \u00e8 stata elevata a diocesi con la bolla \"Quoniam praelaticia\" di papa Giovanni Paolo II.\nCronotassi dei vescovi.\nSi omettono i periodi di sede vacante non superiori ai 2 anni o non storicamente accertati.\nStatistiche.\nLa diocesi nel 2019 su una popolazione di 490.500 persone contava 417.450 battezzati, corrispondenti all'85,1% del totale."}
{"id": "500985", "revid": "110157", "url": "https://it.wikipedia.org/wiki?curid=500985", "title": "Prelatura territoriale di Chuquibamba", "text": "La prelatura territoriale di Chuquibamba (in latino \"Praelatura Territorialis Chuquibambensis\") \u00e8 una sede della Chiesa cattolica in Per\u00f9 suffraganea dell'arcidiocesi di Arequipa. Nel 2019 contava 116.353 battezzati su 132.220 abitanti. \u00c8 retta dal vescovo Jorge Enrique Izaguirre Rafael, C.S.C.\nTerritorio.\nLa prelatura territoriale comprende le provincie di Caman\u00e1, Castilla, Condesuyos e La Uni\u00f3n nella regione peruviana di Arequipa.\nSede prelatizia \u00e8 la citt\u00e0 di Chuquibamba, dove si trova la cattedrale dell'Immacolata Concezione.\nIl territorio \u00e8 suddiviso in 23 parrocchie.\nStoria.\nLa prelatura territoriale \u00e8 stata eretta il 5 giugno 1962 con la bolla \"Christi caritas\" di papa Giovanni XXIII, ricavandone il territorio dall'arcidiocesi di Arequipa e dalla prelatura territoriale di Caravel\u00ed.\nCronotassi dei vescovi.\nSi omettono i periodi di sede vacante non superiori ai 2 anni o non storicamente accertati.\nStatistiche.\nLa prelatura territoriale nel 2019 su una popolazione di 132.220 persone contava 116.353 battezzati, corrispondenti all'88,0% del totale."}
{"id": "500986", "revid": "92723", "url": "https://it.wikipedia.org/wiki?curid=500986", "title": "Diocesi di Churchill-Baia di Hudson", "text": "La diocesi di Churchill-Baia di Hudson (in latino: \"Dioecesis Churchillpolitana-Sinus de Hudson\") \u00e8 una sede della Chiesa cattolica in Canada suffraganea dell'arcidiocesi di Keewatin-Le Pas appartenente alla regione ecclesiastica West (Ouest). Nel 2019 contava 10.863 battezzati su 37.900 abitanti. \u00c8 retta dal vescovo Anthony Wieslaw Kr\u00f3tki, O.M.I.\nTerritorio.\nLa diocesi comprende il territorio della Baia di Hudson e altri territori nelle province canadesi del Manitoba e di Nunavut.\nSede vescovile \u00e8 la citt\u00e0 di Churchill, dove si trova la cattedrale dei Santi Martiri Canadesi e della Regina dei Martiri.\nIl territorio \u00e8 immenso: copre una superficie di 2.300.000\u00a0km\u00b2, suddivisa in 31 parrocchie.\nStoria.\nLa prefettura apostolica della Baia di Hudson fu eretta il 15 luglio 1925 con il breve \"Divini verbi\" di papa Pio XI, ricavandone il territorio dal vicariato apostolico di Keewatin (oggi arcidiocesi di Keewatin-Le Pas).\nIl 21 dicembre 1931 la prefettura apostolica fu elevata a vicariato apostolico con il breve \"Supremum officium\" dello stesso papa Pio XI.\nIl 13 gennaio 1940 si ingrand\u00ec per effetto del decreto \"Vicarius Apostolicus\" della Sacra Congregazione per la Propagazione della Fede, incorporando una porzione del territorio del vicariato apostolico di Keewatin.\nIl 13 luglio 1945 cedette una porzione del suo territorio a vantaggio dell'erezione della prefettura apostolica del Labrador, da cui deriver\u00e0 la diocesi di Labrador City-Schefferville, oggi soppressa.\nIl 13 luglio 1967 il vicariato apostolico \u00e8 stato elevato a diocesi in forza della bolla \"Adsiduo perducti\" di papa Paolo VI, assumendo il nome di diocesi di Churchill.\nIl 29 gennaio 1968 ha assunto il nome attuale in forza del decreto \"Cum Excellentissimus\" della Congregazione per l'Evangelizzazione dei Popoli.\nIl 25 gennaio 2016 la diocesi \u00e8 passata dalla giurisdizione della Congregazione per l'Evangelizzazione dei Popoli alla giurisdizione della Congregazione per i Vescovi.\nCronotassi dei vescovi.\nSi omettono i periodi di sede vacante non superiori ai 2 anni o non storicamente accertati.\nStatistiche.\nLa diocesi nel 2019 su una popolazione di 37.900 persone contava 10.863 battezzati, corrispondenti al 28,7% del totale."}
{"id": "500987", "revid": "92723", "url": "https://it.wikipedia.org/wiki?curid=500987", "title": "Diocesi di Chur", "text": ""}
{"id": "500990", "revid": "92723", "url": "https://it.wikipedia.org/wiki?curid=500990", "title": "Diocesi di Ciudad Altamirano", "text": "La diocesi di Ciudad Altamirano (in latino: \"Dioecesis Civitatis Altamirensis\") \u00e8 una sede della Chiesa cattolica in Messico suffraganea dell'arcidiocesi di Acapulco appartenente alla regione ecclesiastica Sur. Nel 2019 contava 973.600 battezzati su 1.018.000 abitanti. \u00c8 retta dal vescovo Joel Ocampo Gorostieta.\nTerritorio.\nLa diocesi comprende la parte nord-occidentale dello stato messicano di Guerrero, ed una porzione minore di quello di Michoac\u00e1n de Ocampo.\nSede vescovile \u00e8 Ciudad Altamirano, dove si trova la cattedrale di San Giovanni Battista.\nIl territorio si estende su una superficie di 16.000\u00a0km\u00b2 ed \u00e8 suddiviso in 39 parrocchie.\nStoria.\nLa diocesi \u00e8 stata eretta il 27 ottobre 1964 con la bolla \"Populo Dei\" di papa Paolo VI, ricavandone il territorio dalle diocesi di Acapulco (oggi arcidiocesi), di Chilapa (oggi diocesi di Chilpancingo-Chilapa), di Tac\u00e1mbaro e di Toluca. Originariamente era suffraganea dell'arcidiocesi di Morelia.\nNel 1976 ha ceduto alla diocesi di Toluca i comuni di Sultepec e di Pozontepec nello Stato di Messico.\nIl 10 febbraio 1983 \u00e8 entrata a far parte della provincia ecclesiastica dell'arcidiocesi di Acapulco.\nL'11 ottobre 1985 ha ceduto un'altra porzione del suo territorio a vantaggio dell'erezione della diocesi di Ciudad L\u00e1zaro C\u00e1rdenas.\nIl 21 dicembre 2014 il sacerdote Gregorio L\u00f3pez Gorostieta, professore al seminario della diocesi, fu sequestrato da un gruppo armato e il suo corpo ritrovato senza vita quattro giorni dopo, suscitando l'indignazione di tutta la Chiesa messicana.\nCronotassi dei vescovi.\nSi omettono i periodi di sede vacante non superiori ai 2 anni o non storicamente accertati.\nStatistiche.\nLa diocesi nel 2019 su una popolazione di 1.018.000 persone contava 973.600 battezzati, corrispondenti al 95,6% del totale."}
{"id": "500992", "revid": "110157", "url": "https://it.wikipedia.org/wiki?curid=500992", "title": "Arcidiocesi di Ciudad Bol\u00edvar", "text": "Larcidiocesi di Ciudad Bol\u00edvar (in latino: \"Archidioecesis Civitatis Bolivarensis\") \u00e8 una sede metropolitana della Chiesa cattolica in Venezuela. Nel 2019 contava 622.000 battezzati su 654.000 abitanti. \u00c8 retta dall'arcivescovo Ulises Antonio Guti\u00e9rrez Reyes, O. de M.\nTerritorio.\nL'arcidiocesi comprende la parte occidentale dello stato venezuelano di Bol\u00edvar.\nSede arcivescovile \u00e8 la citt\u00e0 di Ciudad Bol\u00edvar, dove si trova la cattedrale di San Tommaso.\nIl territorio si estende su 109.769\u00a0km\u00b2 ed \u00e8 suddiviso in 27 parrocchie.\nProvincia ecclesiastica.\nLa provincia ecclesiastica di Ciudad Bol\u00edvar, istituita nel 1958, comprende due suffraganee:\nStoria.\nLa diocesi di Guayana fu eretta il 20 maggio 1790, ricavandone il territorio dalla diocesi di Porto Rico (oggi arcidiocesi di San Juan di Porto Rico). Il primitivo territorio della diocesi comprendeva le province continentali di Guayana e di Cuman\u00e1, nonch\u00e9 le province insulari di Trinidad e di Margarita, nella Capitaneria generale del Venezuela. Sede della diocesi era la citt\u00e0 di Angostura, l'odierna Ciudad Bol\u00edvar, nota anche come Santo Tom\u00e9 de Guayana.\nOriginariamente suffraganea dell'arcidiocesi di Santo Domingo, il 24 novembre 1803 in virt\u00f9 della bolla \"In universalis Ecclesiae regimine\" di papa Pio VII entr\u00f2 a far parte della provincia ecclesiastica dell'arcidiocesi di Caracas.\nIl 23 febbraio 1818 cedette una porzione del suo territorio a vantaggio dell'erezione del vicariato apostolico di Trinidad (oggi arcidiocesi di Porto di Spagna).\nIl 4 marzo 1922, il 12 ottobre 1922 e il 5 febbraio 1932 ha ceduto altre porzioni di territorio a vantaggio dell'erezione rispettivamente del vicariato apostolico di Caron\u00ed, della diocesi di Cuman\u00e1 (oggi arcidiocesi) e della prefettura apostolica dell'Alto Orinoco (oggi vicariato apostolico di Puerto Ayacucho).\nIl 2 gennaio 1953 assunse il nome di diocesi di Ciudad Bol\u00edvar.\nIl 7 giugno 1954 e il 24 maggio 1958 cedette ulteriori porzioni del suo territorio a vantaggio dell'erezione rispettivamente delle diocesi di Barcelona e di Matur\u00edn.\nIl 21 giugno 1958 \u00e8 stata elevata al rango di arcidiocesi metropolitana con la bolla \"Magna quidem\" di papa Pio XII.\nIl 20 agosto 1979 ha ceduto un'altra porzione di territorio a vantaggio dell'erezione della diocesi di Ciudad Guayana, a cui il 25 marzo 1988 ha aggiunto i comuni di Piar, Roscio e Sifontes per una sostanziale modifica dei confini diocesani.\nCronotassi dei vescovi.\nSi omettono i periodi di sede vacante non superiori ai 2 anni o non storicamente accertati.\nStatistiche.\nL'arcidiocesi nel 2019 su una popolazione di 654.000 persone contava 622.000 battezzati, corrispondenti al 95,1% del totale."}
{"id": "500993", "revid": "110157", "url": "https://it.wikipedia.org/wiki?curid=500993", "title": "Diocesi di Civita Castellana", "text": "La diocesi di Civita Castellana (in latino: \"Dioecesis Civitatis Castellanae\") \u00e8 una sede della Chiesa cattolica in Italia immediatamente soggetta alla Santa Sede, appartenente alla regione ecclesiastica Lazio. Nel 2019 contava 248.400 battezzati su 260.600 abitanti. \u00c8 retta dal vescovo Romano Rossi.\nTerritorio.\nLa diocesi comprende i seguenti comuni:\nSede vescovile \u00e8 la citt\u00e0 di Civita Castellana, dove si trova la cattedrale di Santa Maria Maggiore. Nella diocesi sorgono ben quattro concattedrali: Santa Maria Assunta a Gallese, Santa Maria Assunta a Orte, Santa Maria Assunta e Santa Anastasia a Nepi e Santa Maria Assunta a Sutri. A Castel Sant'Elia si trova il pontificio santuario di Maria Santissima \"ad rupes\".\nIl territorio si estende su 1.552\u00a0km\u00b2 ed \u00e8 suddiviso in 76 parrocchie, raggruppate in 6 vicarie: Faleritana, Teverina, Cassia, Lago, Flaminia e Soratte.\nStoria.\nLa diocesi di Civita Castellana, citt\u00e0 che all'epoca della diffusione del cristianesimo non era ancora stata edificata, trae la sua origine dall'antica diocesi di Faleri: i resti di \"Faleri Novi\" si trovano oggi a pochi chilometri a nord di Civita Castellana. Contestualmente a Faleri, sorsero nelle vicinanze altre diocesi: Acquaviva, Baccano, Forum Clodii, Manturanum, Nepi, Orte, Sutri e, pi\u00f9 tardi, Gallese.\nLa tradizione agiografica collega a Faleri Novi il martirio dei santi Gratiliano e Felicissima nel III secolo, mentre a Rignano Flaminio si colloca la deposizione dei martiri Abbondio, Abbondanzio, Marciano e Giovanni nel IV secolo.\nLa diocesi di Faleri \u00e8 attestata nella seconda met\u00e0 del V secolo. A causa delle diverse varianti presenti nei manoscritti, \u00e8 incerta l'attribuzione di Giusto, che partecip\u00f2 al un concilio romano del 465, alla sede laziale o a quella di Faenza. Apparteneva invece alla diocesi faleritana il vescovo Felice, che nel sinodo romano indetto nel 499 da papa Simmaco si firma come \"episcopus ecclesiae Faliscae et Nepesinae\", indizio che all'epoca le due diocesi erano unite. Lo stesso Felice \u00e8 presente agli altri concili simmachiani del 501 e 502.\nLa cronotassi episcopale di Faleri del primo millennio \u00e8 molto lacunosa e i soli vescovi noti sono quelli che presero parte ai sinodi celebrati dai papi a Roma e ne firmarono gli atti.\nLa citt\u00e0 di Faleri, per la mancanza di difese naturali, fu pian piano abbandonata e la popolazione si trasfer\u00ec a Civita Castellana (VII-VIII secolo). Anche i vescovi abbandonarono la loro sede per trasferirsi nella nuova citt\u00e0, pur continuando a mantenere per un certo periodo l'antico titolo ecclesiastico. Il titolo \"civitatis Castellanae\" compare per la prima volta con il vescovo Crescenzio (o Crescenziano) sul finire del X secolo, quando a Civita Castellana furono trasferite da Rignano le reliquie dei santi Marciano e Giovanni; mentre l'ultima volta che appare nei documenti il titolo di \"episcopus ecclesiae Falaritanae\" \u00e8 con il vescovo Benedetto nel 1037 e nel 1050.\nLa primitiva cattedrale della diocesi era dedicata ai santi Marciano e Giovanni, divenuti patroni della diocesi dopo il trasferimento delle loro reliquie. Distrutta dai Normanni nel 1063, fu ricostruita nelle forme attuali a partire dal 1185 e consacrata dal vescovo Romano nel 1210.\nIl Medioevo vede la fioritura di numerosi monasteri, fra cui quelli del monte Soratte di origine carolingia, l'abbazia territoriale di Sant'Andrea in Flumine, ai quali si aggiungeranno i monasteri cistercensi a partire dal XII secolo. Il XIII secolo vide queste diocesi percorse da movimenti ereticali, come quelli dei patari e dei fraticelli. In questo clima la diocesi fu per\u00f2 terreno fertile anche per fondazioni francescane: per mano dello stesso santo di Assisi sorsero i conventi di Orte e di Civita Castellana. Anche i cistercensi fondarono un loro monastero nell'antica cattedrale di Faleri Novi.\nNel XII secolo Civita Castellana divenne un'importante citt\u00e0 del Patrimonio. In fuga da Roma, vi trov\u00f2 la morte l'antipapa Clemente III nel 1100; alcuni papi, Eugenio III e Adriano IV, posero la loro residenza a Civita, Alessandro III vi mor\u00ec nel 1181 e fu sepolto nella cattedrale.\nA partire dal XIII secolo le antiche diocesi della regione si incamminarono verso un processo di aggregazione, dettato dalla scarsezza delle rendite. Verso il 1285 Gallese fu soppressa ed assorbita dalla diocesi di Civita Castellana, a cui fu unita, il 5 ottobre 1437, la diocesi di Orte: da questo momento i vescovi porteranno il doppio titolo di vescovi di Civita Castellana e Orte, restando le due diocesi indipendenti per giurisdizione, curie e residenze episcopali.\nQuest'aggregazione giover\u00e0 alle diocesi, le cui cattedre erano ambite per la vicinanza a Roma, che grazie ai ripetuti trasferimenti di vescovi diverranno tutte omogenee fra loro nell'impostazione pastorale e amministrativa, gi\u00e0 prima che il Concilio di Trento desse uniformit\u00e0 alle diverse tradizioni diocesane. Il Concilio invece ebbe notevoli conseguenze imponendo ai vescovi l'obbligo della residenza.\nNel XVI secolo, per breve tempo, fu ristabilita la diocesi di Gallese; Girolamo Garimberti ne fu eletto vescovo il 17 marzo 1563 da papa Pio IV, ma il suo successore Gabriele de Alexandris rinunci\u00f2 alla diocesi il 16 settembre 1569 e papa Pio V soppresse nuovamente la diocesi incorporandone il territorio nella diocesi di Civita Castellana.\nSolo nel Seicento furono celebrati i primi sinodi per l'applicazione dei decreti di riforma del concilio di Trento, a partire da quello celebrato nel 1627 dal vescovo Angelo Gozzadini. La vera riforma della diocesi si attu\u00f2 con i sinodi del Settecento dei vescovi Blasi (\u20201718), Vari (\u20201748) e Lanucci (\u20201765), che incentrarono la vita della diocesi sulle confraternite, a cui erano affidati ampi compiti assistenziali e caritativi, e sugli ordini religiosi, fra i quali si conferm\u00f2 importante la presenza dei francescani. Ma fu soprattutto con Giovanni Francesco Tenderini (1717-1739), beatificato nel 1794, che si realizz\u00f2 l'intensa opera di rinnovamento diocesano: \u00abTenderini ripristin\u00f2 la disciplina ecclesiastica, favor\u00ec l'istruzione religiosa dei fedeli, visit\u00f2 a pi\u00f9 riprese la diocesi con un\u2019attenzione particolare alla cura pastorale\u00bb. Questo rinnovamento porter\u00e0 anche all'apertura del seminario diocesano nel 1746, mentre si andavano diffondendo anche scuole per l'educazione femminile. Fu verso la fine del secolo che sorse il pi\u00f9 importante santuario mariano dell'odierna diocesi, quello di Santa Maria \"ad Rupes\".\nDurante il periodo napoleonico il vescovo di Civita Castellana Lorenzo De Dominicis accett\u00f2 di sottoscrivere il giuramento. Questo atto permise la sopravvivenza della diocesi, mentre le vicine diocesi di Nepi e di Sutri, per l'atteggiamento antinapoleonico del loro vescovo, finirono per essere soppresse dal regime francese ed accorpate a Civita Castellana.\nIl 20 dicembre 1805 la collegiata di Gallese riebbe il titolo di cattedrale e i vescovi di Civita Castellana, oltre al titolo di Orte, aggiunsero anche quello di Gallese.\nNell'Ottocento si distinse in particolare il vescovo Mattia Agostino Mengacci (1851-1872): \u00abpartecip\u00f2 al Vaticano I; celebr\u00f2 un sinodo (1859) grazie al quale venne riformata la curia e riorganizzato l'archivio; nel 1857 accolse Pio IX in viaggio nello Stato.\u00bb\nIl 10 aprile 1976 Marcello Rosina, vescovo di Nepi e Sutri, fu nominato anche vescovo delle sedi unite di Civita Castellana, Orte e Gallese, unendo cos\u00ec \"in persona episcopi\" le cinque sedi, primo passo per la definitiva unione di tutte queste diocesi.\nIn seguito alla soppressione dell'abbazia territoriale dei Santi Vincenzo e Anastasio \"ad Aquas Salvias\", nel 1981 le parrocchie dei comuni di Sant'Oreste e di Ponzano Romano entrarono a fare parte della diocesi di Civita Castellana.\nL'11 febbraio 1986 le diocesi di Nepi, di Sutri, di Orte e di Gallese sono state soppresse in via definitiva ed estintiva e il territorio delle cinque diocesi ha dato origine alla nuova diocesi di Civita Castellana. Contestualmente le quattro antiche cattedrali hanno assunto il titolo di concattedrale. La memoria delle illustre diocesi di Nepi, di Sutri, di Orte e di Gallese \u00e8 tramandata ai posteri in quanto esse sono diventate \"sedi titolari\".\nIl primo vescovo della nuova Diocesi di Civita Castellana, S.E. Mons. Marcello Rosina, ha affidato la Comunit\u00e0 originata dalla fusione delle 5 diocesi di Nepi, di Sutri, di Orte e di Gallese alla protezione della Madonna ad Rupes elevandola a celeste Patrona della nuova Chiesa diocesana.\nIl 29 giugno 1992 la parrocchia di San Liberato, frazione di Narni, \u00e8 stata scorporata da Civita Castellana e annessa alla diocesi di Terni-Narni-Amelia.\nNel 2002 \u00e8 stato inaugurato il nuovo archivio storico diocesano negli ambienti dell'ex palazzo episcopale di Nepi.\nNel 2007 l'Istituto di Scienze Religiose \"Alberto Trocchi\", fondato nel 1980, \u00e8 stato elevato a Istituto Superiore di Scienze Religiose della Pontificia Universit\u00e0 Lateranense, permanendo nella sede storica dell'antico Seminario Vescovile di Nepi.\nCronotassi dei vescovi.\nSi omettono i periodi di sede vacante non superiori ai 2 anni o non storicamente accertati.\nStatistiche.\nLa diocesi nel 2019 su una popolazione di 260.600 persone contava 248.400 battezzati, corrispondenti al 95,3% del totale."}
{"id": "500996", "revid": "92723", "url": "https://it.wikipedia.org/wiki?curid=500996", "title": "Diocesi di Ciego de \u00c1vila", "text": "La diocesi di Ciego de \u00c1vila (in latino: \"Dioecesis Caeci Abulensis\") \u00e8 una sede della Chiesa cattolica a Cuba suffraganea dell'arcidiocesi di Camag\u00fcey. Nel 2019 contava 191.830 battezzati su 467.000 abitanti. \u00c8 retta dal vescovo Juan Gabriel Diaz Ruiz.\nTerritorio.\nLa diocesi comprende l'intera provincia di Ciego de \u00c1vila e il municipio di Jatibonico nella vicina provincia di Sancti Sp\u00edritus.\nSede vescovile \u00e8 la citt\u00e0 di Ciego de \u00c1vila, dove si trova la cattedrale di Sant'Eugenio.\nIl territorio \u00e8 suddiviso in 7 parrocchie.\nStoria.\nLa diocesi \u00e8 stata eretta il 2 febbraio 1996 con la bolla \"Universale Ecclesiae\" di papa Giovanni Paolo II, ricavandone il territorio dalla diocesi di Camag\u00fcey (oggi arcidiocesi).\nOriginariamente suffraganea dell'arcidiocesi di Santiago di Cuba, il 5 dicembre 1998 \u00e8 entrata a far parte della provincia ecclesiastica di Camag\u00fcey.\nCronotassi dei vescovi.\nSi omettono i periodi di sede vacante non superiori ai 2 anni o non storicamente accertati.\nStatistiche.\nLa diocesi nel 2019 su una popolazione di 467.000 persone contava 191.830 battezzati, corrispondenti al 41,1% del totale."}
{"id": "500999", "revid": "92723", "url": "https://it.wikipedia.org/wiki?curid=500999", "title": "Diocesi di Cienfuegos", "text": "La diocesi di Cienfuegos (in latino: \"Dioecesis Centumfocencis\") \u00e8 una sede della Chiesa cattolica a Cuba suffraganea dell'arcidiocesi di Camag\u00fcey. Nel 2019 contava 299.400 battezzati su 495.900 abitanti. \u00c8 retta dal vescovo Domingo Oropesa Lorente.\nTerritorio.\nLa diocesi \u00e8 situata nella parte centro-meridionale dell'isola di Cuba e comprende la provincia di Cienfuegos e il municipio di Trinidad, appartenente alla provincia di Sancti Sp\u00edritus.\nSede vescovile \u00e8 la citt\u00e0 di Cienfuegos, dove si trova la cattedrale dell'Immacolata Concezione (\"Pur\u00edsima Concepci\u00f3n Inmaculada\").\nIl territorio si estende su 5.360\u00a0km\u00b2 ed \u00e8 suddiviso in 22 parrocchie.\nStoria.\nLa diocesi \u00e8 stata eretta da papa Leone XIII con il breve \"Actum praeclare\" il 20 febbraio 1903, ricavandone il territorio dalla diocesi di San Crist\u00f3bal de la Habana (oggi arcidiocesi). Originariamente era suffraganea dell'arcidiocesi di Santiago di Cuba.\nIl 30 giugno 1971 in forza del decreto \"Cum urbs\" della Congregazione per i vescovi la chiesa di Santa Chiara nella citt\u00e0 di Santa Clara fu elevata a concattedrale, al vescovo fu permesso di risiedere nella citt\u00e0 di santa Clara e la diocesi assunse il nome di diocesi di Cienfuegos-Santa Clara, che mantenne fino al 1\u00ba aprile 1995 quando si \u00e8 divisa nella presente diocesi di Cienfuegos e nella diocesi di Santa Clara.\nIl 5 dicembre 1998 \u00e8 entrata a far parte della provincia ecclesiastica di Camag\u00fcey.\nCronotassi dei vescovi.\nSi omettono i periodi di sede vacante non superiori ai 2 anni o non storicamente accertati.\nStatistiche.\nLa diocesi nel 2019 su una popolazione di 495.900 persone contava 299.400 battezzati, corrispondenti al 60,4% del totale."}
{"id": "501000", "revid": "110157", "url": "https://it.wikipedia.org/wiki?curid=501000", "title": "Diocesi di Ciudad Guzm\u00e1n", "text": "La diocesi di Ciudad Guzm\u00e1n (in latino: \"Dioecesis Guzmanopolitana\") \u00e8 una sede della Chiesa cattolica in Messico suffraganea dell'arcidiocesi di Guadalajara appartenente alla regione ecclesiastica Occidente. Nel 2019 contava 412.757 battezzati su 434.482 abitanti. \u00c8 retta dal vescovo \u00d3scar Armando Campos Contreras.\nTerritorio.\nLa diocesi comprende 24 comuni nella parte sud-orientale dello stato messicano di Jalisco: Acatl\u00e1n de Ju\u00e1rez, Amacueca, Atemajac de Brizuela, Atoyac, Chiquilistl\u00e1n, Concepci\u00f3n de Buenos Aires, G\u00f3mez Far\u00edas, La Manzanilla de la Paz, Mazamitla, Quitupan, San Gabriel, Santa Mar\u00eda del Oro, Sayula, Tamazula de Gordiano, Tapalpa, Tecolotl\u00e1n, Teocuitatl\u00e1n de Corona, Tizap\u00e1n el Alto, Tuxcueca, Tuxpan, Valle de Ju\u00e1rez, Zacoalco de Torres, Zapotiltic e Zapotl\u00e1n el Grande.\nSede vescovile \u00e8 Ciudad Guzm\u00e1n, nel comune di Zapotl\u00e1n el Grande, dove si trova la cattedrale di San Giuseppe.\nIl territorio si estende su una superficie di 9.345\u00a0km\u00b2 ed \u00e8 suddiviso in 60 parrocchie.\nStoria.\nLa diocesi \u00e8 stata eretta il 25 marzo 1972 con la bolla \"Qui omnium\" di papa Paolo VI, ricavandone il territorio dalla diocesi di Colima e dall'arcidiocesi di Guadalajara.\nIl 9 ottobre 1972, con la lettera apostolica \"Sancti Ioseph\", papa Paolo VI ha proclamato San Giuseppe patrono principale della diocesi.\nCronotassi dei vescovi.\nSi omettono i periodi di sede vacante non superiori ai 2 anni o non storicamente accertati.\nStatistiche.\nLa diocesi nel 2019 su una popolazione di 434.482 persone contava 412.757 battezzati, corrispondenti al 95,0% del totale."}
{"id": "501002", "revid": "92723", "url": "https://it.wikipedia.org/wiki?curid=501002", "title": "Diocesi di Ciudad Guayana", "text": "La diocesi di Ciudad Guayana (in latino: \"Dioecesis Civitatis Guayanensis\") \u00e8 una sede della Chiesa cattolica in Venezuela suffraganea dell'arcidiocesi di Ciudad Bol\u00edvar. Nel 2019 contava 960.800 battezzati su 1.012.400 abitanti. \u00c8 retta dal vescovo Helizandro Ter\u00e1n Berm\u00fadez, O.S.A.\nTerritorio.\nLa diocesi comprende i seguenti municipi dello stato venezuelano di Bol\u00edvar: Caron\u00ed, Piar, El Callao, Roscio e Sifontes.\nSede vescovile \u00e8 la citt\u00e0 di Ciudad Guayana. La procattedrale della diocesi \u00e8 la chiesa parrocchiale di Nostra Signora di Fatima a Puerto Ordaz.\nIl territorio \u00e8 suddiviso in 45 parrocchie.\nStoria.\nLa diocesi \u00e8 stata eretta il 20 agosto 1979 con la bolla \"Cum nos Domini Nostri mandato\" di papa Giovanni Paolo II, ricavandone il territorio dall'arcidiocesi di Ciudad Bol\u00edvar.\nIl 25 marzo 1988 la diocesi si \u00e8 ampliata in forza del decreto \"Quo aptius\" della Congregazione per i Vescovi, inglobando un'altra porzione dell'arcidiocesi di Ciudad Bol\u00edvar, e precisamente i comuni di Piar, Roscio e Sifontes.\nCronotassi dei vescovi.\nSi omettono i periodi di sede vacante non superiori ai 2 anni o non storicamente accertati.\nStatistiche.\nLa diocesi nel 2019 su una popolazione di 1.012.400 persone contava 960.800 battezzati, corrispondenti al 94,9% del totale."}
{"id": "501003", "revid": "2043251", "url": "https://it.wikipedia.org/wiki?curid=501003", "title": "Diocesi di Ciudad Ju\u00e1rez", "text": "La diocesi di Ciudad Ju\u00e1rez (in latino: \"Dioecesis Civitatis Iuarezensis\") \u00e8 una sede della Chiesa cattolica in Messico suffraganea dell'arcidiocesi di Chihuahua appartenente alla regione ecclesiastica Norte. Nel 2019 contava 1.200.417 battezzati su 1.501.552 abitanti. \u00c8 retta dal vescovo Jos\u00e9 Guadalupe Torres Campos.\nTerritorio.\nLa diocesi comprende 4 comuni dello stato messicano di Chihuahua: Ahumada, Guadalupe, Ju\u00e1rez e Praxedis G. Guerrero.\nSede vescovile \u00e8 Ciudad Ju\u00e1rez, dove si trova la cattedrale della Vergine di Guadalupe.\nIl territorio si estende su una superficie di 29.639\u00a0km\u00b2 ed \u00e8 suddiviso in 76 parrocchie, raggruppate in 10 decanati.\nStoria.\nLa diocesi \u00e8 stata eretta il 10 aprile 1957 con la bolla \"In similitudinem Christi\" di papa Pio XII, ricavandone il territorio dalla diocesi di Chihuahua (oggi arcidiocesi).\nIl 15 ottobre 1963 cedette i comuni di Ojinaga, Coyame del Sotol, Manuel Benavides e Guerrero all'arcidiocesi di Chihuahua.\nIl 25 aprile 1966 e il 13 aprile 1977 ha ceduto porzioni del suo territorio a vantaggio dell'erezione rispettivamente delle prelature territoriali di Madera (oggi diocesi di Cuauht\u00e9moc-Madera) e di Nuevo Casas Grandes (oggi diocesi).\nCronotassi dei vescovi.\nSi omettono i periodi di sede vacante non superiori ai 2 anni o non storicamente accertati.\nStatistiche.\nLa diocesi nel 2019 su una popolazione di 1.501.552 persone contava 1.200.417 battezzati, corrispondenti al 79,9% del totale."}
{"id": "501004", "revid": "110157", "url": "https://it.wikipedia.org/wiki?curid=501004", "title": "Diocesi di Ciudad L\u00e1zaro C\u00e1rdenas", "text": "La diocesi di Ciudad L\u00e1zaro C\u00e1rdenas (in latino: \"Dioecesis Civitatis Lazari C\u00e1rdenas\") \u00e8 una sede della Chiesa cattolica in Messico suffraganea dell'arcidiocesi di Morelia appartenente alla regione ecclesiastica Don Vasco. Nel 2019 contava 843.420 battezzati su 906.650 abitanti. \u00c8 retta dal vescovo Armando Ant\u00f3nio Ort\u00edz Aguirre.\nTerritorio.\nLa diocesi comprende parte degli stati messicani di Michoac\u00e1n e Guerrero. Appartengono alla diocesi 7 comuni: Aquila, Arteaga, Coahuayana, L\u00e1zaro C\u00e1rdenas, Zihuatanejo de Azueta, La Uni\u00f3n de Isidoro Montes de Oca e Coahuayutla de Jos\u00e9 Mar\u00eda Izazaga.\nSede vescovile \u00e8 Ciudad L\u00e1zaro C\u00e1rdenas, dove si trova la cattedrale di Cristo Re.\nIl territorio si estende su una superficie di 14.890\u00a0km\u00b2 ed \u00e8 suddiviso in 26 parrocchie.\nStoria.\nLa diocesi \u00e8 stata eretta l'11 ottobre 1985 con la bolla \"Cum probe\" di papa Giovanni Paolo II, ricavandone il territorio dalle diocesi di Apatzing\u00e1n e di Ciudad Altamirano.\nOriginariamente suffraganea dell'arcidiocesi di Acapulco, il 25 novembre 2006 \u00e8 entrata a far parte della provincia ecclesiastica dell'arcidiocesi di Morelia.\nCronotassi dei vescovi.\nSi omettono i periodi di sede vacante non superiori ai 2 anni o non storicamente accertati.\nStatistiche.\nLa diocesi nel 2019 su una popolazione di 906.650 persone contava 843.420 battezzati, corrispondenti al 93,0% del totale."}
{"id": "501005", "revid": "322321", "url": "https://it.wikipedia.org/wiki?curid=501005", "title": "Patriarcato di Cilicia degli Armeni", "text": "Il patriarcato di Cilicia degli Armeni (in latino: \"Patriarchatus Ciliciae Armenorum\") \u00e8 la sede patriarcale della Chiesa armeno-cattolica. \u00c8 retta dal patriarca Rapha\u00ebl Bedros XXI Minassian, I.C.P.B.\nTerritorio.\nIl patriarcato estende la sua giurisdizione su tutti i fedeli armeno-cattolici che dimorano nel territorio proprio della Chiesa armeno-cattolica, ossia nelle regioni che tradizionalmente sono riconosciute come il luogo di origine di questa Chiesa sui iuris.\nLa sede del patriarcato si trova a Bzoummar nel distretto di Kisrawan in Libano. L'arcieparchia di Beirut \u00e8 la sede propria del patriarca; qui si trova la cattedrale patriarcale dei Santi Elia e Gregorio Illuminatore.\nDal patriarcato di Cilicia degli armeni inoltre dipendono direttamente:\nIl patriarca armeno-cattolico \u00e8 membro di diritto del Consiglio dei patriarchi cattolici d'Oriente.\nCronotassi dei patriarchi.\nSi omettono i periodi di sede vacante non superiori ai 2 anni o non storicamente accertati."}
{"id": "501006", "revid": "110157", "url": "https://it.wikipedia.org/wiki?curid=501006", "title": "Arcidiocesi di Cincinnati", "text": "Larcidiocesi di Cincinnati (in latino: \"Archidioecesis Cincinnatensis\") \u00e8 una sede metropolitana della Chiesa cattolica negli Stati Uniti d'America appartenente alla regione ecclesiastica VI (OH, MI). Nel 2019 contava 451.045 battezzati su 3.034.008 abitanti. \u00c8 retta dall'arcivescovo Dennis Marion Schnurr.\nTerritorio.\nL'arcidiocesi si trova nel sud ovest dello stato dell'Ohio, Stati Uniti, di cui comprende le seguenti contee: Adams, Auglaize, Brown, Butler, Champaign, Clark, Clermont, Clinton, Darke, Greene, Hamilton, Highland, Logan, Mercer, Miami, Montgomery, Preble, Shelby e Warren.\nSede arcivescovile \u00e8 la citt\u00e0 di Cincinnati, dove si trova la cattedrale di San Pietro in Vincoli (\"Saint Peter in Chains\"). Nel territorio dell'arcidiocesi si trovano anche due santuari nazionali: il santuario delle Sacre Reliquie (\"National Shrine of the Holy Relics\") nella contea di Mercer, e il santuario di Sant'Antonio (\"National Shrine of St. Anthony\") a Cincinnati.\nIl territorio si estende su 22.364\u00a0km\u00b2 ed \u00e8 suddiviso in 211 parrocchie.\nProvincia ecclesiastica.\nLa provincia ecclesiastica di Cincinnati, istituita nel 1850, si estende per intero sullo stato dell'Ohio, e comprende le seguenti suffraganee:\nStoria.\nLa diocesi fu eretta il 19 giugno 1821 con il breve \"Inter multiplices\" di papa Pio VII, ricavandone il territorio dalla diocesi di Bardstown (oggi arcidiocesi di Louisville). Originariamente era suffraganea dell'arcidiocesi di Baltimora.\nAll'epoca dell'erezione della diocesi una legge non scritta proibiva la costruzione di chiese cattoliche a Cincinnati, tanto che la prima cattedrale fu costruita appena fuori dai confini cittadini.\nL'8 marzo 1833 e il 23 aprile 1847 cedette porzioni del suo territorio a vantaggio dell'erezione rispettivamente delle diocesi di Detroit (oggi arcidiocesi) e di Cleveland.\nIl 19 luglio 1850 \u00e8 stata elevata al rango di arcidiocesi metropolitana con la bolla \"In Apostolicae Sedis\" di papa Pio IX.\nIl 3 marzo 1868 ha ceduto un'altra porzione di territorio a vantaggio dell'erezione della diocesi di Columbus.\nNel 1939, su iniziativa del vescovo McNicholas, sono stati fondati a Cincinnati i Missionari domestici d'America.\nIl 1\u00ba agosto 1957 per effetto del decreto \"Metropolitanam Cathedram\" della Congregazione Concistoriale la cattedrale \u00e8 stata trasferita dalla chiesa di Santa Monica alla chiesa di San Pietro in Vincoli, ampliata e restaurata, che era gi\u00e0 stata cattedrale fino al 16 luglio 1938.\nCronotassi dei vescovi.\nSi omettono i periodi di sede vacante non superiori ai 2 anni o non storicamente accertati.\nStatistiche.\nL'arcidiocesi nel 2019 su una popolazione di 3.034.008 persone contava 451.045 battezzati, corrispondenti al 14,9% del totale.\nIstituti religiosi presenti in diocesi.\nNel 2021 contavano case in diocesi i seguenti istituti religiosi:"}
{"id": "501008", "revid": "110157", "url": "https://it.wikipedia.org/wiki?curid=501008", "title": "Diocesi di Ciudad Obreg\u00f3n", "text": "La diocesi di Ciudad Obreg\u00f3n (in latino: \"Dioecesis Civitatis Obregonensis\") \u00e8 una sede della Chiesa cattolica in Messico suffraganea dell'arcidiocesi di Hermosillo appartenente alla regione ecclesiastica Noroeste. Nel 2019 contava 1.167.500 battezzati su 1.535.000 abitanti. \u00c8 retta dal vescovo Rutilo Felipe Pozos Lorenzini.\nTerritorio.\nLa diocesi comprende 36 comuni nella parte sud-orientale dello stato messicano di Sonora.\nSede vescovile \u00e8 Ciudad Obreg\u00f3n, dove si trova la cattedrale del Sacro Cuore di Ges\u00f9.\nIl territorio si estende su una superficie di 88.350\u00a0km\u00b2 ed \u00e8 suddiviso in 69 parrocchie, raggruppate in 9 decanati.\nStoria.\nLa diocesi \u00e8 stata eretta il 20 giugno 1959 con la bolla \"Cum petiisset\" di papa Giovanni XXIII, ricavandone il territorio dalla diocesi di Sonora (oggi arcidiocesi di Hermosillo).\nOriginariamente suffraganea dell'arcidiocesi di Chihuahua, il 13 luglio 1963 \u00e8 entrata a far parte della provincia ecclesiastica dell'arcidiocesi di Hermosillo.\nIl 25 aprile 1966 ha ceduto una porzione del suo territorio a vantaggio dell'erezione della prelatura territoriale di Madera (oggi diocesi di Cuauht\u00e9moc-Madera).\nIl 7 ottobre 1982, per effetto del decreto \"Quo aptius\" della Congregazione per i vescovi, ha esteso la sua giurisdizione al comune di Y\u00e9cora, che prima era appartenuto alla prelatura territoriale di Madera.\nCronotassi dei vescovi.\nSi omettono i periodi di sede vacante non superiori ai 2 anni o non storicamente accertati.\nStatistiche.\nLa diocesi nel 2019 su una popolazione di 1.535.000 persone contava 1.167.500 battezzati, corrispondenti al 76,1% del totale."}
{"id": "501010", "revid": "92723", "url": "https://it.wikipedia.org/wiki?curid=501010", "title": "Diocesi di Ciudad Real", "text": "La diocesi di Ciudad Real (in latino: \"Dioecesis Civitatis Regalensis\") \u00e8 una sede della Chiesa cattolica in Spagna suffraganea dell'arcidiocesi di Toledo. Nel 2019 contava 507.360 battezzati su 512.570 abitanti. \u00c8 retta dal vescovo Gerardo Melgar Viciosa.\nTerritorio.\nLa diocesi comprende l'intera provincia di Ciudad Real nel centro della Spagna.\nSede vescovile \u00e8 Ciudad Real, dove si trova la cattedrale di Santa Maria del Prado.\nIl territorio si estende su 19.813\u00a0km\u00b2 ed \u00e8 suddiviso in 164 parrocchie, raggruppate in 11 arcipresbiterati.\nStoria.\nIl territorio dell'attuale diocesi, prima del 1851, apparteneva in larga parte all'arcidiocesi di Toledo ed in misura minore alla diocesi di Cordova e alla giurisdizione esente di Ucl\u00e9s. Tuttavia la maggior parte delle parrocchie di questi territori dipendeva ed era affidata alla cura pastorale degli ordini militari spagnoli, ossia l'Ordine di Santiago, l'Ordine di Calatrava, l'Ordine di Montesa e l'Ordine di Alc\u00e1ntara.\nIl concordato del 1851 prevedeva la creazione della diocesi di Ciudad Real (art. 5), suffraganea dell'arcidiocesi di Toledo (art. 6), con i territori dei suddetti ordini militari della provincia di Ciudad Real, sui quali il re di Spagna continuava a conservare il titolo di \"Gran Maestro\" (art. 9). Tuttavia il concordato ebbe difficolt\u00e0 ad affermarsi e nessuna bolla pontificia fu pubblicata per l'attuazione pratica delle sue decisioni. Il 9 marzo 1873 il governo repubblicano soppresse gli ordini militari spagnoli, per cui il 14 luglio successivo papa Pio IX, con la bolla \"Quo gravius\", soppresse la giurisdizione degli ordini militari ed annett\u00e9 i loro territori alle diocesi vicine. Di fatto questa decisione annull\u00f2 quella presa nel 1851.\nCon la restaurazione della monarchia furono ristabiliti anche gli ordini militari. Pio IX allora eresse la prelatura territoriale di Ciudad Real (\"Praelatura Cluniensis\") con la bolla \"Ad Apostolicam\" del 18 novembre 1875. Con questa bolla il pontefice restaur\u00f2 canonicamente gli ordini religioso-cavallereschi coordinati dal Real Consiglio degli Ordini Militari, e assegn\u00f2 loro la giurisdizione sull'intera provincia di Ciudad Real con l'erezione di un priorato \"nullius dioecesis\", ossia immediatamente soggetto alla Santa Sede; il priore del Real Consiglio fu nominato vescovo della nuova giurisdizione ecclesiastica. Fin dall'erezione della prelatura ai prelati di Ciudad Real fu assegnata la sede titolare di Dora.\nLa guerra civile spagnola colp\u00ec duramente la prelatura territoriale: morirono di morte cruenta il priore Narciso de Est\u00e9naga y Echevarr\u00eda, giustiziato il 22 agosto 1936, molti sacerdoti diocesani, nonch\u00e9 numerosi religiosi, soprattutto claretiani e lasalliani.\nIl 4 febbraio 1980 la prelatura territoriale \u00e8 stata elevata al rango di diocesi, suffraganea dell'arcidiocesi di Toledo, con la bolla \"Episcopus titulo Doritanus\" di papa Giovanni Paolo II. Lo stesso giorno con la bolla \"Constat militarium\" \u00e8 stata fornita una descrizione della nuova diocesi e contestualmente \u00e8 stato costituito il capitolo della cattedrale in sostituzione del precedente capitolo priorale. I vescovi di Ciudad Real conservano, \"historicam ob causam\", il titolo di priori.\nCronotassi dei vescovi.\nSi omettono i periodi di sede vacante non superiori ai 2 anni o non storicamente accertati.\nStatistiche.\nLa diocesi nel 2019 su una popolazione di 512.570 persone contava 507.360 battezzati, corrispondenti al 99,0% del totale."}
{"id": "501011", "revid": "92723", "url": "https://it.wikipedia.org/wiki?curid=501011", "title": "Diocesi di Ciudad Rodrigo", "text": "La diocesi di Ciudad Rodrigo (in latino: \"Dioecesis Civitatensis\") \u00e8 una sede della Chiesa cattolica in Spagna suffraganea dell'arcidiocesi di Valladolid. Nel 2019 contava 35.115 battezzati su 36.325 abitanti. \u00c8 retta dal vescovo Jos\u00e9 Luis Retana Gozalo.\nIl patrono della diocesi \u00e8 sant'Isidoro di Siviglia.\nTerritorio.\nLa diocesi comprende 83 comuni nella parte sud-occidentale della provincia di Salamanca. Confina con le diocesi di Salamanca, di Coria-C\u00e1ceres e di Guarda (in Portogallo).\nSede vescovile \u00e8 Ciudad Rodrigo, dove si trova la cattedrale di Santa Maria.\nIl territorio si estende su 4.264\u00a0km\u00b2 ed \u00e8 suddiviso in 120 parrocchie raggruppate in 7 arcipresbiterati (\"arciprestazgos\"): Abadengo, Agueda, Arga\u00f1\u00e1n, La Ribera, Ciudad Rodrigo, Campo Charro e Yeltes.\nStoria.\nIn epoca romana, l'attuale Ciudad Rodrigo ebbe nomi diversi, essendo conosciuta dalle fonti antiche con i nomi di Mir\u00f3briga Wettonum, poi di August\u00f3briga ed infine di Civitas Augusta. Secondo una tradizione relativamente recente, August\u00f3briga sarebbe stata in epoca romana sede di una diocesi che in seguito, dopo l'invasione visigotica, fu trasferita a Caliabria. Storici recenti ritengono che non esiste alcuna prova dell'esistenza di una diocesi ad August\u00f3briga in epoca romana.\nNel 1102 Ciudad Rodrigo fu riconquistata definitivamente dagli eserciti cristiani. Con il re Ferdinando II di Le\u00f3n, si inizi\u00f2 a pensare di istituirvi una nuova diocesi. A questo progetto si opposero i vescovi di Salamanca, da cui la sede di Ciudad Rodrigo avrebbe ricavato il suo territorio. Tuttavia il re continu\u00f2 nel suo intento, ed il 13 febbraio 1161 istitu\u00ec la diocesi di Ciudad Rodrigo, rendendola suffraganea dell'arcidiocesi di Santiago di Compostela. Risale al 1165 la prima menzione di una donazione regia alla diocesi; nel febbraio 1168 \u00e8 documentato l'inizio della costruzione della cattedrale.\nIl primo vescovo, Domingo, appare solo pi\u00f9 tardi. \u00c8 documentato per la prima volta in un privilegio del 10 luglio 1168, dove si firma come \"Ego Dominicus electus Civitatis Roderici\"; in tutti i documenti successivi, fino alla sua morte, si firma invece come \"Caliabriensis episcopus\". Secondo alcuni storici (per esempio Jos\u00e9 Ignacio Mart\u00edn Benito e Fidel Fita Colom\u00e9) l'assegnazione del titolo dell'antica diocesi di Caliabria fu un modo per giustificare, di fronte agli oppositori, l'esistenza della diocesi, che appariva cos\u00ec non come una nuova realt\u00e0 ecclesiastica, ma semplicemente come restaurazione della diocesi visigotica.\nL'approvazione e la conferma definitiva dell'erezione della nuova diocesi fu concessa da papa Alessandro III con la bolla \"Ex litteris\" del 25 maggio 1175, con la quale il pontefice riconobbe anche l'elezione del secondo vescovo, Pedro de Ponte, e tutti i suoi possedimenti. Lo stesso papa riconobbe implicitamente la suffraganeit\u00e0 di Santiago di Compostela in una bolla del 1178.\nI confini della nuova diocesi furono stabiliti e definiti in epoche successive. Quelli con la diocesi di Salamanca furono stabiliti nel 1173 tramite un accordo tra i rispettivi capitoli canonicali e confermati da Ferdinando II nel mese di dicembre 1173. Il confine con la diocesi di Coria a sud fu fissato con due accordi nel 1191 e nel 1233. Infine, i confini occidentali inizialmente andavano ben oltre l'attuale confine tra Spagna e Portogallo; furono stabiliti in via definitiva solo nel 1297 e ancora nel 1481.\nDurante lo scisma d'Occidente tra il XIV e il XV secolo la diocesi ebbe fino a tre vescovi diversi, uno legittimo di obbedienza romana, e gli altri due illegittimi, uno di obbedienza avignonese e l'altro indipendente.\nIl 25 novembre 1769 il vescovo Cayetano Antonio Cuadrillero y Mota istitu\u00ec il seminario diocesano, dedicato a san Gaetano da Thiene.\nIl Concordato del 1851 stabil\u00ec la soppressione della diocesi e la sua unione con quella di Salamanca. Bench\u00e9 nessuna bolla pontificia abbia mai confermato questa unione, \"de facto\" i vescovi di Salamanca furono nominati amministratori di Ciudad Rodrigo dal 1867 al 1885. In quest'anno fu raggiunto un compromesso con la trasformazione dell'antica diocesi in amministrazione apostolica, indipendente dai vescovi di Salamanca e retta da amministratori apostolici residenti con un titolo di vescovi \"in partibus\". Questa situazione perdur\u00f2 fino al 1950, quando l'ultimo amministratore, Jes\u00fas Enciso Viana, fu nominato vescovo di Ciudad Rodrigo, ristabilendo cos\u00ec a tutti gli effetti la diocesi.\nNel frattempo, il 4 luglio 1857 era entrata a far parte della nuova provincia ecclesiastica dell'arcidiocesi di Valladolid.\nNel 1958, facendo seguito al concordato del 1953 che stabiliva di far coincidere i limiti delle diocesi con quelli delle province civili, la diocesi di Ciudad Rodrigo ha ceduto alla diocesi di Coria-C\u00e1ceres l'arcipresbiterato di Sierra de Gata, ed ha acquisito una serie di parrocchie dalla diocesi di Salamanca.\nDal 15 novembre 2021 \u00e8 unita \"in persona episcopi\" alla diocesi di Salamanca.\nCronotassi dei vescovi.\nSi omettono i periodi di sede vacante non superiori ai 2 anni o non storicamente accertati.\nStatistiche.\nLa diocesi nel 2019 su una popolazione di 36.325 persone contava 35.115 battezzati, corrispondenti al 96,7% del totale."}
{"id": "501012", "revid": "1935652", "url": "https://it.wikipedia.org/wiki?curid=501012", "title": "Diocesi di Civitavecchia-Tarquinia", "text": "La diocesi di Civitavecchia-Tarquinia (in latino: \"Dioecesis Centumcellarum-Tarquiniensis\") \u00e8 una sede della Chiesa cattolica in Italia immediatamente soggetta alla Santa Sede appartenente alla regione ecclesiastica Lazio. Nel 2019 contava 103.800 battezzati su 106.700 abitanti. \u00c8 retta dal vescovo Gianrico Ruzza.\nTerritorio.\nLa diocesi comprende sei comuni del Lazio a cavallo di due province: in provincia di Viterbo i comuni di Tarquinia, Monte Romano e Montalto di Castro; in provincia di Roma i comuni di Civitavecchia, Allumiere e Tolfa (eccetto la frazione di Santa Severa Nord che appartiene alla sede suburbicaria di Porto-Santa Rufina).\nSede vescovile \u00e8 la citt\u00e0 di Civitavecchia, dove si trova la cattedrale di San Francesco d'Assisi. A Tarquinia sorge la concattedrale di Santa Margherita.\nParrocchie e zone pastorali.\nIl territorio si estende su 876\u00a0km\u00b2 ed \u00e8 suddiviso in 27 parrocchie, raggruppate in 2 zone pastorali:\nStoria.\nL'odierna diocesi \u00e8 frutto dell'unione, stabilita nel 1986, di due antiche sedi episcopali: Civitavecchia (\"Centumcellae\"), attestata nel IV secolo e restaurata nel 1825; e Tarquinia, nota a partire dal V secolo e restaurata, con il nome di Corneto, nel 1435.\nDiocesi di Tarquinia.\nTarquinia fu un'antica sede episcopale risalente almeno al V secolo. Di essa si conoscono tre vescovi: Apuleio, che partecip\u00f2 al sinodo romano del 465; Proiettizio, presente al concilio lateranense indetto da papa Felice III nel 487; e Luciano, che presenzi\u00f2 al sinodo romano indetto da papa Simmaco nel 499 e forse anche a quello celebrato da papa Gelasio I nel 495. In seguito la citt\u00e0 cadde in rovina e con essa scomparve anche la diocesi.\nNel IX secolo Tarquinia era una semplice parrocchia di campagna, la \"plebs Sanctae Mariae in Tarquinio\" nel \"territorium Corgnetanense\", dipendente dal vescovo di Toscanella, come documentato da un diploma di papa Leone IV al vescovo tuscanese Virbono II (852). Il toponimo \"Corneto\" (\"Corgnetum\" o \"Cornietum\"), attestato a partire dall'VIII secolo, fa riferimento al nuovo abitato sorto nei pressi dell'antica Tarquinia. Nel suo territorio si trovava una \"cella Sanctae Mariae de Minione\", documentata nell'857, mentre nel centro abitato sorgeva una \"ecclesia Sancti Fortunati de Corneto\" menzionata in un rescritto di papa Celestino III del 1196; l'unica chiesa con fonte battesimale era quella di Santa Maria \"de Castello\", citata in una bolla di papa Onorio III del 1221.\nDal 1192 il territorio di Corneto fu sottomesso ai vescovi di Viterbo dopo che la diocesi di Tuscania fu unita a quella di Viterbo da papa Celestino III.\nLa diocesi di Corneto fu eretta il 5 dicembre 1435 con la bolla \"In supremae dignitatis\" di papa Eugenio IV, ricavandone il territorio dalla diocesi di Viterbo e Tuscania. La diocesi, comprensiva della sola citt\u00e0 di Corneto, fu unita alla diocesi di Montefiascone, bench\u00e9 i territori delle due diocesi non fossero contigui.\nPrimo vescovo delle sedi unite fu Pietro Dell'Orto (1435-1438), trasferito dalla sede di Nepi. Il suo successore, Bartolomeo Vitelleschi, era nipote del potente cardinale Giovanni Maria Vitelleschi \u00abartefice della elevazione di Corneto al rango di civitas e diocesi\u00bb; Bartolomeo port\u00f2 a compimento la costruzione della cattedrale dei Santi Margherita e Martino, dove fece inumare le spoglie dello zio, e nel 1463 fece pubblicare le \"Constitutiones diocesanae\", dalle quali \u00abemergeva il magistero del Vescovo e la centralit\u00e0 della cattedrale, veniva definita con rigore la liturgia e anticipava, non soltanto nello spirito, la normalizzazione che un secolo pi\u00f9 tardi darebbe uscita dal concilio di Trento\u00bb.\nCon la peste del 1504 incominci\u00f2 per Corneto un lungo periodo di declino e nei due secoli successivi la citt\u00e0 ebbe un notevole calo demografico. Nel 1710 furono scoperte a Corneto le reliquie di Santa Ferma, protettrice di Civitavecchia; il 25 marzo 1713 vennero solennemente esposte alla pubblica venerazione e poi tumulate nella cattedrale cornetana. Nel Settecento Corneto vide la presenza di santa Lucia Filippini e di san Paolo della Croce, che vi fondo l'eremo ed il convento delle Passioniste (1759 e 1771).\nDiocesi di Civitavecchia.\nLa presenza di una comunit\u00e0 cristiana a \"Centumcellae\" risalirebbe almeno al III secolo. La citt\u00e0 era il luogo d'esilio dei cristiani di alto rango; secondo la tradizione a Centocelle fin\u00ec i suoi giorni in esilio papa Cornelio nel 253; ancora a Centocelle subirono il martirio i santi romani Secondiano, Veriano e Marcelliano ricordati nel martirologio geronimiano.\nLa diocesi \u00e8 attestata per la prima volta agli inizi del IV secolo con il vescovo Epitetto I, che prese parte al concilio di Arles del 314. Nella seconda met\u00e0 del secolo, la sede di Centocelle fu occupata da un vescovo ariano, Epitetto II, \"eretico e servo dell'imperatore Costanzo II\", secondo le parole di Lucifero di Cagliari, definito istrione da sant'Atanasio; fu tra i consacranti dell'antipapa Felice II e partecip\u00f2 al concilio di Rimini del 359.\nSono noti vescovi di Centocelle fino all'XI secolo, con il vescovo Azzo, presente ai concili romani indetti da papa Benedetto IX nel 1036 e da papa Leone IX nel 1050. In seguito la diocesi, assieme a quella di Blera, fu unita alla diocesi di Tuscania; nella chiesa di san Pietro di Tuscania si fa menzione di \"Richardus, praesul Tuscanus, Centumcellicus atque Bledanus\", chiaro segno che a quell'epoca (1093) le tre diocesi erano unite. \u00c8 l'ultima menzione della diocesi di Centocelle. Quando nel 1192 la diocesi di Tuscania fu a sua volta unita a quella di Viterbo, il territorio di Centocelle, chiamato oramai \"Civitas vetula\", entr\u00f2 a far parte dei possedimenti dei vescovi viterbesi e tale rimase per i successivi sei secoli e mezzo.\nLa scoperta dell'allume, fondamentale nel campo della tintoria, nei monti della Tolfa a met\u00e0 del XV secolo, diede una svolta nello sviluppo di Civitavecchia, con un considerevole aumento demografico; il suo porto, da cui partivano le navi cariche di allume per tutta l'Europa, divenne il porto privilegiato della marina da guerra pontificia e poi porto principale per merci, pellegrini e viaggiatori diretti a Roma; inoltre la citt\u00e0 divenne sede di un governatore pontificio, mettendola dunque sullo stesso piano di Viterbo. Dal punto di vista religioso, la citt\u00e0 comprendeva una sola parrocchia, la chiesa di Santa Maria, officiata dai Domenicani, a cui si aggiunse, all'inizio dell'Ottocento, la parrocchia di San Francesco, retta dai Conventuali.\nIl 10 dicembre 1825, con la bolla \"De Dominici gregis\", papa Leone XII istitu\u00ec la diocesi di Civitavecchia, ricavandone il territorio dalla diocesi di Viterbo e Tuscania, e contestualmente la un\u00ec alla diocesi di Porto e Santa Rufina. A ricordo dell'antica sede di Centocelle, alla nuova diocesi fu assegnato il titolo ecclesiastico di \"dioecesis Centumcellarum\".\nFu eretta a cattedrale la chiesa di San Francesco. Primo vescovo della diocesi di Civitavecchia fu il cardinale Bartolomeo Pacca, gi\u00e0 titolare della chiesa di Porto e Santa Rufina.\nIl 5 settembre 1850, in forza del decreto concistoriale \"Omnium Ecclesiarum sollicitudo\", gli abitati di Tolfa e di Allumiere furono separati dalla diocesi di Sutri ed annessi a quella di Civitavecchia.\nDiocesi di Civitavecchia-Tarquinia.\nIl 14 giugno 1854, con la bolla \"Romani Pontificis\", papa Pio IX soppresse le precedenti unioni con Montefiascone e con Porto e Santa Rufina, ed un\u00ec tra loro \"aeque principaliter\" le diocesi di Corneto e di Civitavecchia. In ossequio all'antica successione dei vescovi di Corneto, a questa era concesso il privilegio del primo posto nella nuova denominazione di diocesi di Corneto e Civitavecchia e la precedenza nella cerimonia della presa di possesso.\nNel 1872 la citt\u00e0 di Corneto assunse l'antico nome di Tarquinia e la diocesi di Corneto cambi\u00f2 la denominazione in diocesi di Tarquinia.\nIl 30 settembre 1986, in forza del decreto \"Instantibus votis\" della Congregazione per i vescovi, \u00e8 stata stabilita la piena unione delle sedi di Tarquinia e di Civitavecchia, che ha portato alla nascita dell'odierna diocesi di Civitavecchia-Tarquinia.\nLa chiesa di Sant'Agostino, alla periferia di Civitavecchia, \u00e8 meta di continui pellegrinaggi da quando ospita la \"Madonnina di Civitavecchia\", statua che dal 2 febbraio al 15 marzo 1995, avrebbe per quattordici volte stillato lacrime di sangue; su questo presunto miracolo finora gli organi competenti della Santa Sede non si sono ancora pronunciati.\nNel 2001 \u00e8 stato inaugurato a Tarquinia il \"Museo diocesano Carlo Chenis\", dedicato al vescovo Carlo Chenis e ospitato nei locali dell'ex palazzo vescovile tarquiniese, fatto edificare da Pompeo Aldrovandi tra il 1734 e il 1752.\nDal 12 febbraio 2022 \u00e8 unita \"in persona episcopi\" alla sede suburbicaria di Porto-Santa Rufina.\nCronotassi dei vescovi.\nSi omettono i periodi di sede vacante non superiori ai 2 anni o non storicamente accertati.\nStatistiche.\nLa diocesi nel 2019 su una popolazione di 106.700 persone contava 103.800 battezzati, corrispondenti al 97,3% del totale."}
{"id": "501013", "revid": "92723", "url": "https://it.wikipedia.org/wiki?curid=501013", "title": "Diocesi di Citt\u00e0 di Castello", "text": "La diocesi di Citt\u00e0 di Castello (in latino: \"Dioecesis Civitatis Castelli o Tifernatensis\") \u00e8 una sede della Chiesa cattolica in Italia suffraganea dell'arcidiocesi di Perugia-Citt\u00e0 della Pieve appartenente alla regione ecclesiastica Umbria. Nel 2019 contava 62.500 battezzati su 64.700 abitanti. \u00c8 retta dal vescovo Domenico Cancian, F.A.M.\nTerritorio.\nLa diocesi si estende su 7 comuni dell'Alta Valle del Tevere in provincia di Perugia: Citt\u00e0 di Castello, Citerna, Monte Santa Maria Tiberina, Montone, Pietralunga, San Giustino e parte del comune di Umbertide.\nSede vescovile \u00e8 Citt\u00e0 di Castello, dove si trova la cattedrale dei Santi Florido e Amanzio.\nIl territorio si estende su 820 km\u00b2 ed \u00e8 suddiviso in 60 parrocchie, tra le quali la pi\u00f9 popolosa \u00e8 quella di San Giustino Martire, nel comune di San Giustino, che conta circa 7.000 fedeli. La parrocchia meno popolosa \u00e8 quella di Pieve de' Saddi, con un centinaio di abitanti, legata all'origine del cristianesimo in Alta Valle del Tevere. Le parrocchie sono raggruppate in 3 zone pastorali: Nord, Centro e Sud. Il 15 giugno 2011 il vescovo Domenico Cancian ha costituito 11 unit\u00e0 pastorali, ridotte a 9 a partire dal 2017, che raggruppano tutte le parrocchie, nell'ambito delle 3 zone pastorali.\nIl territorio diocesano \u00e8 particolarmente ricco di santuari e basiliche. Questo l'elenco riportato dal sito ufficiale della diocesi:\nStruttura ecclesiale.\nIl vescovo viene coadiuvato dal consiglio pastorale, dal consiglio presbiterale e dal collegio dei consultori.\nGli uffici e gli altri organismi della curia vescovile sono ripartiti in quattro ambiti: Evangelizzazione e annuncio, Liturgia, Carit\u00e0, Cultura e comunicazioni sociali. Ogni ufficio e centro pastorale della curia diocesana fa riferimento ad uno di questi quattro ambiti. Il vicario generale svolge anche funzioni di moderatore della curia vescovile.\nA livello di partecipazione sono attive da tempo la consulta diocesana di pastorale giovanile e la consulta diocesana delle aggregazioni laicali.\nStoria.\nLe origini.\nL'evangelizzazione dell'alta valle del Tevere \u00e8 attribuita al martire romano san Crescenziano, morto durante la persecuzione di Diocleziano nel 303. Primo vescovo storicamente accertato di Citt\u00e0 di Castello \u00e8 Eubodio, \"episcopus Tifernensis\", presente al sinodo romano convocato da papa Ilario nel 465.\nSul finire del V secolo e nei primi anni del secolo successivo sono noti altri due vescovi di \"Tifernum Tiberinum\", Mario e Innocenzo, che presero parte ai sinodi indetti a Roma durante l'episcopato di papa Simmaco (498-514). Negli atti del concilio del 499, Mario sottoscrisse gli atti come \"episcopus ecclesiae Tifernatium\"; non essendo chiara la sede di appartenenza, Mario potrebbe anche essere vescovo di \"Tifernum Metaurense\" (oggi Sant'Angelo in Vado).\nNel corso del VI secolo la citt\u00e0 fu coinvolta nella guerra greco-gotica subendo numerosi danni; spett\u00f2 al vescovo san Florido, consacrato all'epoca di papa Pelagio II (579-590), la riorganizzazione della diocesi. Alla sua morte, Florido venne riconosciuto come santo e patrono. A met\u00e0 del VII secolo \u00e8 noto il vescovo Luminoso, che prese parte al concilio lateranense del 649 indetto da papa Martino I per condannare l'eresia monotelita. Tra VII e VIII secolo il territorio diocesano si ampli\u00f2 incorporando i territori della soppressa diocesi di \"Tifernum Metaurense\".\nIl medioevo.\nNel 1012 fu incominciato il restauro della cattedrale, fondata da san Florido, terminato nel 1023 con la consacrazione ad opera di Tebaldo di Arezzo. In quest'epoca \u00e8 attestato per la prima volta il capitolo della cattedrale, composto da canonici regolari, che seguivano la regola di sant'Agostino. Nel 1143 il cardinale Guido da Citt\u00e0 di Castello, gi\u00e0 canonico della cattedrale, venne eletto papa con il nome di Celestino II (1143-1144).\nSempre nell'XI secolo \u00e8 attestata l'organizzazione del territorio della diocesi in pievi; nel 1126 papa Onorio II indirizz\u00f2 al vescovo Rainerio una bolla con la quale conferm\u00f2 al vescovo tutti i possedimenti dipendenti dalla sua giurisdizione; la bolla fa esplicita menzione di 30 pievi e 12 monasteri. Significativa fu la presenza monastica maschile, soprattutto di monasteri camaldolesi, il pi\u00f9 importante dei quali a Sansepolcro, e vallombrosani (Uselle, San Giacomo alla Scatorbia); tra XII e XIII secolo sorsero alcuni monasteri femminili, che in seguito confluiranno nell'ordine delle clarisse.\nCon il vescovo Giovanni II (1206/1207-1226) si apr\u00ec un periodo di grande vitalit\u00e0, proseguito con i vescovi Matteo (1229-1234) e Niccol\u00f2 (1265-1279). Al vescovo Giovanni si deve l'istituzione della cancelleria vescovile. Matteo fu attivo soprattutto nell'attivit\u00e0 pastorale; tra il 1230 e il 1231 comp\u00ec una visita della diocesi che risulta essere una delle pi\u00f9 antiche di cui si conservano gli atti, dove sono minuziosamente descritti, per ogni pieve, le chiese e il clero officiante. Anche Niccol\u00f2 comp\u00ec due visite pastorali e indisse un sinodo; inoltre, data l'ampiezza della diocesi, decise di risiedere in alcuni periodi dell'anno anche a Sansepolcro, dove fece costruire un secondo palazzo vescovile.\nNel corso del XIII secolo sorsero le prime confraternite laicali, dedite in particolare all'attivit\u00e0 caritativa e alla gestione degli ospedali; significativa anche la presenza di comunit\u00e0 di penitenti. Nei secoli XIII e XIV si svilupparono l'eremitismo rurale e il fenomeno della reclusione volontaria. Nel 1466 venne fondato a Sansepolcro il primo Monte di piet\u00e0 della diocesi.\nVerso la fine del XIII secolo Citt\u00e0 di Castello fu colpita dall'interdetto per essersi rifiutata di pagare il censo alla Santa Sede: nel maggio del 1279 il capitolo dovette eleggere il nuovo vescovo a un miglio fuori della citt\u00e0. Solo nel 1292 l'interdetto fu rimosso. Nel 1283 scoppi\u00f2 un conflitto di giurisdizione tra l'abate di Sansepolcro, Zeno, e il vescovo di Citt\u00e0 di Castello, Giacomo Cavalcanti, che si era recato a Sansepolcro per celebrarvi la Pasqua, a causa dell'interdetto che gravava su Citt\u00e0 di Castello. Il podest\u00e0, Rosso da San Michele, spinse il popolo a gridare minacce di morte contro il vescovo e la sua famiglia, cos\u00ec che anche Sansepolcro fu colpita dall'interdetto da parte del vescovo. L'abate Zeno, non riconoscendo la giurisdizione vescovile, ignor\u00f2 l'interdetto e celebr\u00f2 solennemente i riti liturgici, incappando cos\u00ec nella scomunica episcopale. Il conflitto termin\u00f2 momentaneamente quando a Zeno succedette l'abate Bindo; tuttavia le pretese di indipendenza degli abati di Sansepolcro saranno reiterate per tutto il XIV e il XV secolo.\nNella prima met\u00e0 del XIV secolo si ebbe il primo smembramento dell'ampio territorio diocesano. Infatti nel 1325 buona parte delle chiese appartenenti alle pievi di Rubiano e di Falzano furono aggregate alla nuova diocesi di Cortona.\nA partire dal 1356 la cattedrale fu sottoposta a nuovi restauri, che si protrassero per lungo tempo. Parte delle fabbriche viene ultimata all'inizio del XVI secolo all'epoca del vescovo Giulio Vitelli (1499-1503).\nL'et\u00e0 moderna.\nUn secondo smembramento del territorio diocesano avvenne il 17 settembre 1520, quando Citt\u00e0 di Castello cedette una porzione del suo territorio, costituita da otto pievi, a vantaggio dell'erezione della diocesi di Sansepolcro, il cui territorio, dal 1441, non faceva pi\u00f9 parte dello Stato pontificio, ma della repubblica di Firenze.\nNella seconda met\u00e0 del XVI secolo i vescovi si impegnarono per l'attuazione dei decreti di riforma stabiliti al concilio di Trento. In particolare \u00e8 da segnalare l'opera di Costantino Bonelli, vescovo dal 1560 al 1572: nel 1562 fond\u00f2 il Monte di Piet\u00e0 di Citt\u00e0 di Castello; nel 1564 e nel 1568 indisse due sinodi diocesani; nel 1571 fond\u00f2 il seminario vescovile, che tuttavia ebbe successo solo a partire dal secolo successivo. Nel 1540 era stata riconsacrata la cattedrale, dove nel 1542 si inizi\u00f2 la pratica delle Quarantore; nel 1578 venne secolarizzato il capitolo dei canonici.\nNel 1636 il territorio diocesano fu per la terza volta ridotto, con la cessione delle parrocchie della valle del Metauro alle nuove diocesi, unite \"aeque principaliter\", di Urbania e Sant'Angelo in Vado.\nAll'epoca del vescovo Cesare Raccagna fu riaperto il seminario vescovile (1638); un nuovo edificio del seminario venne poi ampliato e completato nel 1752. Si deve al vescovo Giuseppe Maria Sebastiani (1672-1689) una pi\u00f9 intensa attivit\u00e0 pastorale con la celebrazione di tre sinodi diocesani, l'organizzazione di sei visite pastorali alla diocesi, la promozione di missioni popolari, l'emanazione di decreti di riforma del clero e della piet\u00e0 popolare, e la pubblicazione della dottrina cristiana.\nNel 1758 durante la sede vacante seguita alla morte di papa Benedetto XIV la popolazione proruppe in tumulti contro lo Stato Pontificio. Nell'anno successivo le condanne dei sediziosi furono gravi, ma il vescovo Giovanni Battista Lattanzi seppe insistere a tal punto che ottenne grazie sempre pi\u00f9 ampie, fino all'assoluzione generale, che fu festeggiata in citt\u00e0 insieme con il suo promotore.\nL'et\u00e0 contemporanea.\nLa prima met\u00e0 dell'Ottocento \u00e8 segnata dagli episcopati di Francesco Antonio Mondelli (1814-1825) e di Giovanni Muzi (1825-1849), caratterizzati da una particolare attenzione per le attivit\u00e0 caritative e scolastiche. Si deve inoltre al Muzi la pubblicazione di una delle principali opere di erudizione locale, le \"Memorie ecclesiastiche di Citt\u00e0 di Castello\", in cinque libri, pubblicati tra il 1842 e il 1843.\nNella seconda met\u00e0 dell'Ottocento nasce e si sviluppa il santuario mariano di Canoscio, fondato per iniziativa di padre Luigi Piccardini, e che ben presto acquista importanza in tutta la diocesi ed anche oltre i suoi confini.\nLa prima parte del Novecento \u00e8 segnata dall'episcopato di Carlo Liviero, che mise in campo una serie di iniziative atte a rispondere alle rinnovate esigenze religiose, culturali e sociali del suo tempo, promuovendo diverse opere sociali ed assistenziali e favorendo l'impegno dei laici nella vita sociale e politica. Si deve alle sue iniziative, tra le altre cose, la fondazione del settimanale \"Voce del popolo\", della tipografia vescovile, della sala cinematografica Sant'Egidio, l'istituzione di una scuola elementare vescovile e la fondazione della congregazione religiosa delle Piccole Ancelle del Sacro Cuore. Il 27 maggio 2007 il vescovo Liviero \u00e8 stato beatificato e la sua memoria liturgica \u00e8 stata fissata al 30 maggio.\nNel periodo post-conciliare, la diocesi visse un momento di crisi istituzionale. Infatti ad un periodo di sede vacante durate sei anni (1966-1972), seguirono nove anni in cui le diocesi di Citt\u00e0 di Castello e di Gubbio furono unite \"in persona episcopi\" con il vescovo Cesare Pagani (1972-1981). Inoltre acceso fu il dibattito nell'ambito della riforma delle diocesi italiane, che, tra le varie opzioni, includeva la possibilit\u00e0 della riunificazione delle diocesi di Citt\u00e0 di Castello e di Sansepolcro, opzione che non fu presa in considerazione per la divisione del territorio delle due diocesi tra due regioni civili distinte, Umbria e Toscana.\nIl 15 agosto 1972 la diocesi, fino ad allora immediatamente soggetta alla Santa Sede, entr\u00f2 a far parte della provincia ecclesiastica dell'arcidiocesi di Perugia.\nIn questo stesso periodo il territorio diocesano venne adeguato ai confini umbri. Nel 1962 la parrocchia di Santa Maria alla Rassinata pass\u00f2 alla diocesi di Arezzo. Nel 1984 otto parrocchie del comune di Apecchio passarono alla diocesi di Cagli, mentre alla diocesi di Cortona fu ceduta la parrocchia di Sant'Andrea di Sorbello nel comune di Cortona.\nNegli ultimi decenni si \u00e8 operata una totale riorganizzazione del territorio diocesano. Nel 1986 il vescovo Carlo Urru ha ridotto il numero delle parrocchie dalle oltre 150 precedenti al numero di 60 nell'ambito delle 3 zone pastorali. Domenico Cancian nel 2011 ha organizzato queste parrocchie in 11 unit\u00e0 pastorali, ridotte a 9 a partire dal 2017.\nIstituti di vita consacrata.\nNel 2019 in diocesi sono presenti i seguenti istituti di vita consacrata:\nCronotassi dei vescovi.\nSi omettono i periodi di sede vacante non superiori ai 2 anni o non storicamente accertati.\nCalendario liturgico proprio.\nCalendario liturgico proprio della diocesi.\nL'attuale calendario liturgico proprio della diocesi di Citt\u00e0 di Castello \u00e8 stato approvato dalla Congregazione per i Sacramenti e il Culto Divino il 29 agosto 1981 e successivamente integrato nel 1993 e nel 2007. I libri liturgici propri sono stati ristampati nell\u2019anno 2015, per iniziativa del vescovo Domenico Cancian tenendo conto dell\u2019arricchimento del calendario diocesano intercorso dal 1981 e dando ampio spazio ai testi per l\u2019ufficio delle letture.\nProcessi di canonizzazione e riconoscimenti di santit\u00e0 in corso.\nLa diocesi di Citt\u00e0 di Castello attualmente sta portando avanti i processi di canonizzazione della beata Margherita da Citt\u00e0 di Castello, laica vissuta tra il 1287 e il 1320 e legata all'Ordine dei Domenicani, e del beato vescovo Carlo Liviero presso la Congregazione per le cause dei santi; e il riconoscimento del titolo di dottore della Chiesa per santa Veronica Giuliani presso la Congregazione per la dottrina della fede.\nStatistiche.\nLa diocesi nel 2018 su una popolazione di 64.700 persone contava 62.500 battezzati, corrispondenti al 96,6% del totale.\nBibliografia.\nSintesi generali: \nSulle origini:\nSui vescovi:\nSui santi:\nSulle presenze monastiche e religiose:"}
{"id": "501015", "revid": "110157", "url": "https://it.wikipedia.org/wiki?curid=501015", "title": "Diocesi di Ciudad Valles", "text": "La diocesi di Ciudad Valles (in latino: \"Dioecesis Vallipolitana\") \u00e8 una sede della Chiesa cattolica in Messico suffraganea dell'arcidiocesi di San Luis Potos\u00ed appartenente alla regione ecclesiastica Baj\u00edo. Nel 2019 contava 716.000 battezzati su 803.860 abitanti. \u00c8 retta dal vescovo Roberto Yenny Garc\u00eda.\nTerritorio.\nLa diocesi comprende 25 comuni nella parte orientale dello stato messicano di San Luis Potos\u00ed: Alaquines, Aquism\u00f3n, Axtla de Terrazas, C\u00e1rdenas, Ciudad Valles, Coxcatl\u00e1n, \u00c9bano, El Naranjo, Huehuetl\u00e1n, Lagunillas, Matlapa, Ray\u00f3n, San Antonio, San Mart\u00edn Chalchicuautla, San Vicente Tancuayalab, Santa Caterina, Tamasopo, Tamazunchale, Tampac\u00e1n, Tampamol\u00f3n Corona, Tamu\u00edn, Tancanhuitz, Tanlaj\u00e1s, Tanqui\u00e1n de Escobedo, Xilitla.\nSede vescovile \u00e8 Ciudad Valles, dove si trova la cattedrale di Nostra Signora di Guadalupe.\nIl territorio si estende su una superficie di 14.599\u00a0km\u00b2 ed \u00e8 suddiviso in 53 parrocchie.\nStoria.\nLa diocesi \u00e8 stata eretta il 27 novembre 1960 con la bolla \"Cum rectus rerum\" di papa Giovanni XXIII, ricavandone il territorio dalle diocesi di Huejutla e di San Luis Potos\u00ed (oggi arcidiocesi). Originariamente era suffraganea dell'arcidiocesi di Monterrey.\nIl 28 maggio 1997 ha ceduto una porzione del suo territorio a vantaggio dell'erezione della diocesi di Matehuala.\nIl 25 novembre 2006 \u00e8 entrata a far parte della provincia ecclesiastica di San Luis Potos\u00ed.\nCronotassi dei vescovi.\nSi omettono i periodi di sede vacante non superiori ai 2 anni o non storicamente accertati.\nStatistiche.\nLa diocesi nel 2019 su una popolazione di 803.860 persone contava 716.000 battezzati, corrispondenti all'89,1% del totale."}
{"id": "501016", "revid": "643494", "url": "https://it.wikipedia.org/wiki?curid=501016", "title": "Accordi SALT", "text": "Il SALT - Strategic Arms Limitation Talks (\"Negoziati per la limitazione delle armi strategiche\") venne siglato tra Unione Sovietica e USA negli anni settanta in due turni:\nConsiderazioni preliminari.\nGli accordi SALT sono figli di quel periodo di distensione che si sviluppa a seguito della risoluzione di molte situazioni critiche, quali ad esempio la crisi di Berlino del 1961 o la crisi dei missili di Cuba, in linea generale a partire dal 1963.\nIn questo contesto \u00e8 necessario osservare come la dottrina della \"rappresaglia massiccia\" portata avanti da Dulles, Segretario di Stato americano durante la presidenza Eisenhower, avesse ceduto il passo alla dottrina della cosiddetta \"risposta flessibile\" di McNamara, segretario della Difesa durante la presidenza Kennedy e Johnson. In realt\u00e0 tale mutamento di direzione della politica diplomatico-militare di parte statunitense era espressamente collegata al problema della distruzione mutua assicurata, la teoria secondo la quale entrambe le superpotenze sarebbero uscite annientate da un eventuale conflitto nucleare.\nNon va poi certo dimenticato il peso crescente dell'opinione pubblica che oramai, venuta a conoscenza dei danni alla salute provocati dal fallout nucleare e dalla conseguente contaminazione radioattiva, iniziava a premere insistentemente sulle amministrazioni affinch\u00e9 si limitasse il numero (peraltro esorbitante, in quegli anni) di esperimenti nucleari.\nLe convergenze delle amministrazioni sovietica e statunitense non tardarono a mostrare i loro frutti e il 5 agosto 1963 fu raggiunto un accordo tra Regno Unito, USA e Urss per la limitazione dei test nucleari nell'atmosfera (\"Limited Test Ban Treaty\").\nA seguire, sempre in relazione alle questioni gi\u00e0 citate, si raggiunse, il 27 gennaio 1967, un accordo per disciplinare -\"nel senso di proibire\"- l'uso di armamenti nucleari \"nello spazio, sulla luna e su altri corpi celesti\". Sembra si parli, in questo contesto, di vera e propria fantascienza ma non va assolutamente dimenticato il fatto che in quegli anni la corsa verso la conquista dello spazio era nella sua fase pi\u00f9 viva e che probabilmente le superpotenze speravano di dare un carattere di continuit\u00e0 a tutti quei progetti che, nella prima fase del loro sviluppo, avevano portato al raggiungimento di importanti traguardi, e che due anni dopo, nel 1969, avrebbero permesso all'uomo di mettere piede sulla Luna.\nNel luglio dell'anno successivo, il 1968, si arriv\u00f2 al \"trattato di non proliferazione nucleare\" (TNP). Si tratt\u00f2 di un accordo che suscit\u00f2 molto scalpore e gett\u00f2 le basi per l'incrinarsi dei rapporti all'interno dei due blocchi: tra la Francia, che stava ancora cercando di portare avanti il suo progetto di costruzione della \"force de frappe\", e gli Stati Uniti e tra la Cina Popolare e l'Unione Sovietica. L'accordo, firmato da Regno Unito, USA e Urss il 1\u00ba luglio 1968, proibiva agli stati firmatari \"non-nucleari\" (ovvero che non possiedono armi nucleari) di procurarsi tali armamenti e agli stati \"nucleari\" di fornire loro tecnologie nucleari belliche.\nTali accordi costituirono le basi per il raggiungimento degli accordi SALT.\nGli accordi SALT.\nSi \u00e8 osservato come gli accordi SALT fossero generati dall'evolvere di una serie di situazioni contingenti che avevano dato alle discussioni sulla limitazione dell'uso bellico dell'energia atomica carattere preponderante rispetto ad altre questioni internazionali.\nSin dal gennaio 1967 il presidente statunitense Johnson aveva lanciato appelli all'Unione Sovietica perch\u00e9 fosse raggiunto un accordo sulla limitazione degli armamenti nucleari. I negoziati avrebbero poi preso il nome di SALT o \"Strategic Armaments Limitation Talks\" (si consideri che il sostantivo \"SALT\" in lingua inglese \u00e8 tradotto con \"SALE\", si tratta di un gioco di parole per sottolineare il clima non estremamente tranquillo in cui si sarebbero svolte le discussioni). In realt\u00e0 i sovietici non andarono mai oltre una generica risposta positiva e fu solo dopo la firma degli accordi TNP che essi accettarono l'invito statunitense.\nDopo una lunga serie di incontri a carattere esclusivamente tecnico, il presidente statunitense Nixon si rec\u00f2 a Mosca nella prima visita che un Presidente Usa avesse mai compiuto nella capitale, dal 22 al 30 maggio 1972, e il 26 ebbe luogo la firma degli accordi SALT: non si poteva ancora parlare di disarmo ma solo di regolamentazione delle forze. Poco, ma sempre meglio che una gara senza freni."}
{"id": "501017", "revid": "322321", "url": "https://it.wikipedia.org/wiki?curid=501017", "title": "Diocesi di Ciudad Victoria", "text": "La diocesi di Ciudad Victoria (in latino: \"Dioecesis Civitatis Victoriensis\") \u00e8 una sede della Chiesa cattolica in Messico suffraganea dell'arcidiocesi di Monterrey appartenente alla regione ecclesiastica Noreste. Nel 2019 contava 418.440 battezzati su 492.820 abitanti. \u00c8 retta dal vescovo \u00d3scar Efra\u00edn Tamez Villareal.\nTerritorio.\nLa diocesi comprende 20 comuni della parte centrale dello stato messicano di Tamaulipas: Burgos, Cruillas, San Nicol\u00e1s, Mainero, Villagr\u00e1n, San Carlos, Jim\u00e9nez, Abasolo, Soto la Marina, Hidalgo, Padilla, G\u00fc\u00e9mez, Casas, Victoria, Llera, Jaumave, Miquihuana, Palmillas, Bustamante, Tula.\nSede vescovile \u00e8 Ciudad Victoria, dove si trova la cattedrale del Sacro Cuore di Ges\u00f9. Nella stessa citt\u00e0 sorge la basilica minore di Nostra Signora del Rifugio, che fu la prima cattedrale della diocesi di Tampico.\nIl territorio si estende su una superficie di 39.720\u00a0km\u00b2 ed \u00e8 suddiviso in 35 parrocchie, raggruppate in 6 decanati: cattedrale, Nostra Signora del Rifugio, Cristo Re, Hidalgo, Jim\u00e9nez e Tula.\nStoria.\nLa diocesi \u00e8 stata eretta il 21 dicembre 1964 con la bolla \"Cum sit Ecclesia\" di papa Paolo VI, ricavandone il territorio dalle diocesi di Matamoros e di Tampico.\nIl 1\u00ba settembre 1977 \u00e8 stato istituito il seminario vescovile.\nCronotassi dei vescovi.\nSi omettono i periodi di sede vacante non superiori ai 2 anni o non storicamente accertati.\nStatistiche.\nLa diocesi nel 2019 su una popolazione di 492.820 persone contava 418.440 battezzati, corrispondenti all'84,9% del totale."}
{"id": "501018", "revid": "84184", "url": "https://it.wikipedia.org/wiki?curid=501018", "title": "H\u00e9lmer Herrera Buitrago", "text": "Con il fratello Jos\u00e9 Manuel gestiva il traffico internazionale di cocaina dal sud della Colombia agli Stati Uniti e in Europa. Mor\u00ec assassinato in carcere con sette colpi di pistola. \nBiografia.\nI primi anni.\nHelmer Herrera trascorse la prima parte della sua esistenza nella citt\u00e0 colombiana di Palmira, nella Valle del Cauca dove studi\u00f2 come manutentore tecnico. Si trasfer\u00ec poi a New York negli Stati Uniti, dove lavor\u00f2 come meccanico industriale nella Nemac Corporation. Divenne poi mediatore di metalli preziosi, ma nel 1975 inizi\u00f2 a distribuire cocaina nel suo quartiere. Nel 1978 fu arrestato per spaccio a New York.\nIl cartello di Cali.\nNel 1983, Herrera and\u00f2 a Cali, in Colombia, per negoziare i diritti di affiliazione con il Cartello di Cali per la citt\u00e0 di New York. In seguito apr\u00ec le rotte per il Cartello di Cali attraverso il Messico, con collegamenti che aveva precedentemente stabilito.\nHerrera gestiva anche una delle \"operazioni di riciclaggio di denaro pi\u00f9 sofisticate e redditizie\", secondo la Drug Enforcement Administration degli Stati Uniti. Herrera fu presto promosso a capo del cartello di Cali e gli fu assegnato il controllo sulla citt\u00e0 meridionale di Cali, Jamund\u00ed, e nelle citt\u00e0 del nord di Cali, Palmira e Yumbo.\nL'operazione Herrera, secondo la DEA, riguardava l'importazione della materia prima dal Per\u00f9 e dalla Bolivia, che sarebbero state poi spostate tramite i propri mezzi di trasporto ai laboratori di conversione in Colombia. Si ritiene che Herrera abbia ingaggiato a guardia dei laboratori i membri delle forze di guerriglia come le Fuerzas Armadas Revolucionarias de Colombia (FARC) e il movimento M-19.\nHerrera ha sempre mantenuto un profilo molto basso e non \u00e8 mai stato intervistato, e il suo nome non \u00e8 quasi mai menzionato con quello degli altri leader del cartello di Cali. Anche se fosse visto come la fonte della maggior parte dei fondi coinvolti nel finanziamento illecito della campagna presidenziale di Ernesto Samper, Herrera stesso non ha mai parlato dell'accusa e non \u00e8 mai stato formalmente coinvolto nelle indagini. Il suo nome venne alla luce solo dopo un attacco terroristico su un campo di calcio a Candelaria, Valle del Cauca, il 25 settembre 1990; 20 uomini armati in divisa da esercito e da polizia aprirono il fuoco sulla folla dove si trovava Herrera, uccidendo 18 persone, senza colpire Herrera. L'attacco venne attribuito al cartello di Medellin, in particolare a Pablo Escobar, che a quanto pare accus\u00f2 Herrera di essere il mandante dell'esplosione del 13 gennaio 1988 nell'edificio Monaco di propriet\u00e0 di Escobar in una delle zone pi\u00f9 ricche della citt\u00e0 di Medellin. La guerra tra i cartelli vers\u00f2 molto sangue da entrambe le parti, ma Herrera assunse un ruolo secondario e lasci\u00f2 i combattimenti ai fratelli Rodriguez. Un altro tentativo di uccidere Herrera avvenne il 27 luglio 1991, in una localit\u00e0 di vacanze, dove uomini armati e incappucciati spararono alle persone del luogo, uccidendone 17 e ferendone altre 13. \nHerrera \u00e8 stato sempre considerato il principale finanziatore dell'organizzazione Los Pepes, ma il suo nome non \u00e8 mai stato ufficialmente associato a loro.\nLa consegna alla giustizia colombiana.\nIl 1\u00ba settembre 1996 H\u00e9lmer Herrera, stanco, dopo una latitanza di 16 mesi decise di consegnarsi al generale Rosso Jos\u00e9 Serrano, capo dell'unit\u00e0 Bloque de B\u00fasqueda della polizia nazionale colombiana, nella chiesa di Yumbo.\nFu l'ultimo capo del cartello di Cali a venir catturato e poco dopo, l'8 ottobre 1996, rivel\u00f2 alla polizia di aver collaborato alla cattura di Pablo Escobar affermando anche di aver speso tutto il suo capitale nell'impresa. \nTrasferito nel settore di massima sicurezza del carcere di Palmira, fu processato per traffico di droga, non essendoci prove per accusarlo di omicidio; fu condannato a 14 anni di prigione. Il 19 settembre 1996 confess\u00f2 davanti al Procuratore Generale di aver commesso i reati di traffico di stupefacenti, appropriazione indebita, associazione a delinquere e riciclaggio di dollari e ammise di aver collaborato con il capo Jos\u00e9 Santacruz Londo\u00f1o e altri esponenti del cartello di Cali per importare cocaina nel territorio degli Stati Uniti.\nL'assassinio.\nHelmer Herrera venne ucciso il 4 novembre 1998 con sette colpi di arma da fuoco alla testa durante una partita di calcio da un uomo che era entrato nel carcere di Palmira spacciandosi per avvocato. L'omicida venne identificato come Rafael \u00c1ngel Uribe Serna, zio dei fratelli Calle Serna, capi dell'organizzazione Los Comba. Dopo una lunga e difficoltosa serie di indagini, si scopr\u00ec che l'omicidio era stato ordinato dai capi del cartello del Norte del Valle e coordinato da Wilber Varela, per rappresaglia contro un attentato ordinato da Helmer Herrera contro lo stesso Varela nel 1996 nonch\u00e9 per la possibile collaborazione di Herrera con le autorit\u00e0 statunitensi per far catturare Jos\u00e9 Orlando Henao Montoya, capo supremo del cartello del Norte del Valle.\nL'uccisione di Herrera scaten\u00f2 una guerra tra il cartello di Norte del Valle e il clan Herrera, che provoc\u00f2 la morte di Jos\u00e9 Orlando Henao Montoya per mano di Jos\u00e9 Manuel Herrera, fratello di Helmer Herrera, e poi l'omicidio di quest'ultimo per vendetta da parte del cartello di Norte del Valle."}
{"id": "501019", "revid": "1086375", "url": "https://it.wikipedia.org/wiki?curid=501019", "title": "Arcidiocesi di Calabar", "text": "Larcidiocesi di Calabar (in latino: \"Archidioecesis Calabarensis\") \u00e8 una sede metropolitana della Chiesa cattolica in Nigeria. Nel 2019 contava 306.740 battezzati su 1.641.900 abitanti. \u00c8 retta dall'arcivescovo Joseph Effiong Ekuwem.\nTerritorio.\nL'arcidiocesi comprende sette Local Government Areas dello Stato nigeriano di Cross River: Akamkpa, Akpabuyo, Bakassi, Biase, Calabar-Municipal, Calabar-South e Odukpani.\nSede arcivescovile \u00e8 la citt\u00e0 di Calabar, dove si trovano la cattedrale del Sacro Cuore di Ges\u00f9 e la procattedrale di Santa Maria.\nIl territorio \u00e8 suddiviso in 51 parrocchie.\nStoria.\nLa prefettura apostolica di Calabar fu eretta il 9 luglio 1934 con la bolla \"Ad enascentis\" di papa Pio XI, ricavandone il territorio dal vicariato apostolico della Nigeria meridionale (oggi arcidiocesi di Onitsha).\nIl 13 marzo 1938 cedette una porzione del suo territorio a vantaggio dell'erezione della prefettura apostolica di Ogoja (oggi diocesi).\nIl 12 giugno 1947 la prefettura apostolica fu elevata a vicariato apostolico con la bolla \"Solet Apostolica\" di papa Pio XII\nIl 18 aprile 1950 il vicariato apostolico fu elevato a diocesi con la bolla \"Laeto accepimus\" dello stesso papa Pio XII. Era suffraganea dell'arcidiocesi di Onitsha.\nIl 1\u00ba marzo 1963 e il 4 luglio 1989 cedette altre porzioni del suo territorio a vantaggio dell'erezione rispettivamente delle diocesi di Ikot Ekpene e di Uyo.\nIl 26 marzo 1994 \u00e8 stata ancora elevata ad arcidiocesi metropolitana con la bolla \"Laetis captis\" di papa Giovanni Paolo II.\nCronotassi dei vescovi.\nSi omettono i periodi di sede vacante non superiori ai 2 anni o non storicamente accertati.\nStatistiche.\nL'arcidiocesi nel 2019 su una popolazione di 1.641.900 persone contava 306.740 battezzati, corrispondenti al 18,7% del totale."}
{"id": "501020", "revid": "8911", "url": "https://it.wikipedia.org/wiki?curid=501020", "title": "Metalepsi", "text": ""}
{"id": "501021", "revid": "125035146", "url": "https://it.wikipedia.org/wiki?curid=501021", "title": "Diocesi di Calahorra e La Calzada-Logro\u00f1o", "text": "La diocesi di Calahorra e La Calzada-Logro\u00f1o (in latino: \"Dioecesis Calaguritana et Calceatensis - Lucroniensis\") \u00e8 una sede della Chiesa cattolica in Spagna suffraganea dell'arcidiocesi di Pamplona. Nel 2019 contava 287.047 battezzati su 316.551 abitanti. La sede \u00e8 vacante, in attesa che il vescovo eletto Santos Montoya Torres ne prenda possesso.\nTerritorio.\nLa diocesi comprende il territorio della comunit\u00e0 autonoma e provincia spagnola di La Rioja.\nCi sono due cattedrali e una concattedrale in questa diocesi. A Calahorra si trova la cattedrale di Santa Maria Assunta. La chiesa di \"El Salvador y Santa Mar\u00eda\", poi chiesa di Santo Domingo de la Calzada, divenne cattedrale nel XIII secolo, quando le due diocesi di Calahorra e Santo Domingo de la Calzada vennero unite. Infine, la concattedrale di Santa Maria de La Redonda, di Logro\u00f1o, elevata a concattedrale nel 1959. Mentre Calahorra ospita la curia, Logro\u00f1o ospita gli uffici amministrativi, la maggior parte dei vicariati e la residenza del vescovo.\nIl territorio si estende su 5.033\u00a0km\u00b2 ed \u00e8 suddiviso in 253 parrocchie.\nStoria.\nLa diocesi di Calahorra fu eretta nel V secolo. Il primo vescovo di cui si abbia notizia \u00e8 Silvano, nel 463. Originariamente era suffraganea dell'arcidiocesi di Tarragona.\nA causa dell'invasione musulmana, la sede di Calahorra dovette patire alcune traversie. Verso il 714 la sede vescovile fu trasferita per un certo tempo a San Mill\u00e1n de la Cogolla.\nSolo con la riconquista della parte settentrionale della Rioja, il vescovo pot\u00e9 stabilire la sua residenza a N\u00e1jera, dove nel 1052 Sancho re di Navarra eresse la cattedrale di Santa Mar\u00eda la Real.\nIn seguito alla conquista della Rioja da parte di Alfonso VI, Calahorra si ampli\u00f2 per includere \u00c1lava e la sua diocesi, la Biscaglia, parte della Navarra, parte di Guip\u00fazcoa, parte di Burgos e di Soria. I vescovi dovettero abbandonare Santa Mar\u00eda la Real nel 1079, quando fu donata dal re ai monaci cluniacensi. Posero allora la loro residenza nei pressi del castello della citt\u00e0, finch\u00e9 nel 1170, per evitare conflitti di giurisdizione con i cluniacensi, abbandonarono N\u00e1jera e si trasferirono nell'antica sede di Calahorra.\nNel 1232 la sede vescovile fu trasferita a La Calzada per sottrarre il vescovo dalle prepotenze di feudatari locali. Tuttavia, dopo appena tre anni gli stessi feudatari costrinsero il vescovo a fare ritorno all'antica sede, che assunse il nome di diocesi di Calahorra e La Calzada.\nNel 1312 entr\u00f2 a far parte della provincia ecclesiastica dell'arcidiocesi di Saragozza, in cui rimase fino al 1574, quando divenne suffraganea dell'arcidiocesi di Burgos.\nL'8 settembre 1861 una porzione del territorio della diocesi fu ceduta a vantaggio dell'erezione della diocesi di Vitoria.\nIl 2 novembre 1949 cedette il comune di Condado de Trevi\u00f1o alla diocesi di Vitoria.\nL'11 agosto 1956 i confini diocesani furono fatti coincidere con i confini civili della Rioja e contestualmente la diocesi entr\u00f2 a far parte della provincia ecclesiastica dell'arcidiocesi di Pamplona.\nIl 9 marzo 1959 ha assunto la denominazione attuale in forza della bolla \"Quandoquidem quaelibet Ecclesia\" di papa Giovanni XXIII.\nIl 23 ottobre 1965, con la lettera apostolica \"Amor dulcissimus\", papa Paolo VI ha proclamato la Beata Maria Vergine di Vallevenaria, patrona principale della diocesi.\nCronotassi dei vescovi.\nSi omettono i periodi di sede vacante non superiori ai 2 anni o non storicamente accertati.\nStatistiche.\nLa diocesi nel 2019 su una popolazione di 316.551 persone contava 287.047 battezzati, corrispondenti al 90,7% del totale."}
{"id": "501022", "revid": "47767", "url": "https://it.wikipedia.org/wiki?curid=501022", "title": "Arcidiocesi di Clermont", "text": "Larcidiocesi di Clermont (in latino: \"Archidioecesis Claromontana\") \u00e8 una sede metropolitana della Chiesa cattolica in Francia. Nel 2019 contava 612.200 battezzati su 632.000 abitanti. \u00c8 retta dall'arcivescovo Fran\u00e7ois Kalist.\nTerritorio.\nL'arcidiocesi comprende il dipartimento francese di Puy-de-D\u00f4me.\nSede arcivescovile \u00e8 la citt\u00e0 di Clermont-Ferrand, dove si trova la cattedrale di Nostra Signora Assunta.\nIl territorio si estende su 8.017\u00a0km\u00b2 ed \u00e8 suddiviso in 33 parrocchie.\nProvincia ecclesiastica.\nLa provincia ecclesiastica di Clermont, istituita nel 2002, comprende le seguenti suffraganee:\nStoria.\nLa diocesi dell'Alvernia fu eretta nel III secolo. Come documenta san Gregorio di Tours nella sua \"Historia Francorum\", l'evangelizzazione di questo territorio fu opera di sant'Austremonio, che fu anche il protovescovo della diocesi. Gregorio dedica diversi capitoli della sua storia all'Alvernia e ai successori di Austremonio, di cui \u00e8 il fondamentale testimone.\nLa citt\u00e0 di \"Augustonemetum\", chiamata in seguito \"Alvernis\", era la capitale del popolo degli Arverni, il cui territorio faceva parte della provincia romana dell'Aquitania prima. La diocesi dipendeva come suffraganea dalla sede metropolitana di Bourges.\nLa tradizione ha riconosciuto come santi molti dei vescovi dei primi secoli. Tra questi emerge la figura di Gaio Sollio Sidonio Apollinare, prefetto di Roma e patrizio nel 468, eletto vescovo nel 469 o 470, che si distinse come importante scrittore ecclesiastico del V secolo e che organizz\u00f2 la resistenza della citt\u00e0 contro l'invasione dei Visigoti. Si ricordano poi i vescovi Gallo I, zio paterno di Gregorio di Tours; Avito I, che fece costruire la chiesa \"Notre-Dame du Port\"; Genesio, che costru\u00ec il primo ospedale di Clermont; Preietto (san Priest), assassinato nel 676; Stefano II, che fece ricostruire la cattedrale, edificata da Namazio nel V secolo.\nVerso la fine del VI secolo il cristianesimo pot\u00e9 diffondersi e consolidarsi grazie all'opera dei monaci missionari irlandesi, tra i quali l'abate san Colombano fondatore dell'abbazia di Luxeuil nel 590, una delle pi\u00f9 importanti e conosciute della Francia e matrice di centinaia di monasteri nel regno Franco grazie ai suoi monaci e alla sua regola seguita nei monasteri di Chamali\u00e8res, Royat, Mauriac, Brageac, Manglieu (collegati all'Abbazia di Solignac e all'abbazia di Mozac).\nDurante l'XI e il XII secolo la diocesi ebbe notevole importanza come testimoniano le frequenti visite dei pontefici: Urbano II nel 1095, Pasquale II nel 1106; Callisto II nel 1120, Innocenzo II nel 1130, Alessandro III nel 1164.\nA Clermont si tennero diversi concili provinciali e nazionali. Tra questi, il pi\u00f9 famoso \u00e8 quello che si celebr\u00f2 in Alvernia nel 1095 alla presenza di Urbano II, durante il quale il papa lanci\u00f2 l'appello per liberare la Terra Santa dai turchi selgiuchidi: fu l'inizio della prima crociata.\nNell'ultimo decennio del XII secolo il vescovo Gilbert \u00e8 il primo ad intitolarsi vescovo di Clermont. A partire da quest'epoca, i vescovi iniziarono a rivendicare poteri comitali sulla citt\u00e0 episcopale, che mantennero fino al XVI secolo.\nNel 1248 il vescovo Hughes de la Tour dette inizio ai lavori di ricostruzione della cattedrale, sullo stile e l'esempio della Sainte-Chapelle di Parigi e delle grandi cattedrali del nord della Francia.\nIl 9 luglio 1317 Clermont cedette una porzione del suo territorio a vantaggio dell'erezione della diocesi di Saint-Flour.\nIl vescovo Louis d'Estaing fond\u00f2 il seminario maggiore nel 1656, mentre un seminario minore fu eretto nel 1712; entrambi furono affidati all'insegnamento dei preti secolari della diocesi.\nIn seguito al concordato, con la bolla \"Qui Christi Domini\" di papa Pio VII del 29 novembre 1801 la diocesi si ampli\u00f2, incorporando il territorio della diocesi di Le Puy-en-Velay, che fu soppressa.\nIl 26 ottobre 1822 la diocesi di Le Puy-en-Velay fu ripristinata, ricavandone il territorio dalla diocesi di Clermont. Contestualmente, fu confermata l'erezione della diocesi di Moulins, gi\u00e0 ipotizzata nel 1788, con territorio ricavato da quello di Clermont.\nDurante la seconda guerra mondiale il vescovo Gabriel Piguet fu arrestato dalla Gestapo nel 1944 e deportato a Dachau, dove arriv\u00f2 il 9 settembre; il 17 dicembre successivo, nella pi\u00f9 assoluta segretezza, ordin\u00f2 prete il giovane diacono tedesco Karl Leisner, deportato per la sua opposizione al nazismo.\nNel settembre del 2002 il territorio diocesano sub\u00ec una nuova strutturazione, che ridusse il numero delle parrocchie dalle oltre 500 alle attuali 37.\nL'8 dicembre 2002, con la riorganizzazione delle circoscrizioni diocesane francesi, Clermont \u00e8 stata elevata al rango di arcidiocesi metropolitana dell'Alvernia.\nCronotassi dei vescovi.\nSi omettono i periodi di sede vacante non superiori ai 2 anni o non storicamente accertati.\nLa miglior testimone della vita della diocesi e dei nomi dei vescovi nei primi secoli \u00e8 l\"Historia Francorum\" di Gregorio di Tours. Un catalogo episcopale \u00e8 riportato da Hugues de Flavigny nella sua \"Chronaca\" (XI secolo), dove sono menzionati 26 vescovi da Austremonio a Procolo (VIII secolo).\nStatistiche.\nL'arcidiocesi nel 2019 su una popolazione di 632.000 persone contava 612.200 battezzati, corrispondenti al 96,9% del totale."}
{"id": "501023", "revid": "92723", "url": "https://it.wikipedia.org/wiki?curid=501023", "title": "Diocesi di Cleveland", "text": "La diocesi di Cleveland (in latino: \"Dioecesis Clevelandensis\") \u00e8 una sede della Chiesa cattolica negli Stati Uniti d'America suffraganea dell'arcidiocesi di Cincinnati appartenente alla regione ecclesiastica VI (OH, MI). Nel 2019 contava 674.660 battezzati su 2.769.738 abitanti. \u00c8 retta dal vescovo Edward Charles Malesic.\nTerritorio.\nLa diocesi comprende le seguenti contee, situate nella parte centrosettentrionale dello stato dell'Ohio (Stati Uniti): Ashland, Cuyahoga, Geauga, Lake, Lorain, Medina, Summit e Wayne.\nSede vescovile \u00e8 la citt\u00e0 di Cleveland, dove si trova la cattedrale di San Giovanni Evangelista (\"St. John the Evangelist\").\nIl territorio si estende su 8.842\u00a0km\u00b2 ed \u00e8 suddiviso in 186 parrocchie.\nStoria.\nLa diocesi \u00e8 stata eretta il 23 aprile 1847 con il breve \"Universalis Ecclesiae\" di papa Pio IX, ricavandone il territorio dalla diocesi di Cincinnati (oggi arcidiocesi).\nOriginariamente suffraganea dell'arcidiocesi di Baltimora, il 19 luglio 1850 \u00e8 entrata a far parte della provincia ecclesiastica dell'arcidiocesi di Cincinnati.\nIl 15 aprile 1910 e il 15 maggio 1943 ha ceduto porzioni del suo territorio a vantaggio dell'erezione rispettivamente delle diocesi di Toledo e di Youngstown.\nIl 12 giugno 1922 ha ceduto ancora alla diocesi di Toledo le contee di Erie, Huron e Richland.\nCronotassi dei vescovi.\nSi omettono i periodi di sede vacante non superiori ai 2 anni o non storicamente accertati.\nStatistiche.\nLa diocesi nel 2019 su una popolazione di 2.769.738 persone contava 674.660 battezzati, corrispondenti al 24,4% del totale."}
{"id": "501024", "revid": "838137", "url": "https://it.wikipedia.org/wiki?curid=501024", "title": "Disuguaglianza di Schur", "text": "In matematica la disuguaglianza di Schur stabilisce che per tutti i numeri formula_1 e per un numero positivo \"t\":\ncon uguaglianza solo se \"x = y = z\" o se due di loro sono uguali e l'altro \u00e8 zero. Quando \"t\" \u00e8 un intero pari e positivo la disuguaglianza \u00e8 valida per tutti i reali \"x\", \"y\" e \"z\".\nUn generalizzazione di questa disuguaglianza \u00e8 la seguente:\nSiano dati tre reali positivi \"a, b, c\". Se la tripla \"(a, b, c)\" e \"(x, y, z)\" sono ordinate con la stessa monotonia, allora vale la seguente disuguaglianza:"}
{"id": "501025", "revid": "110157", "url": "https://it.wikipedia.org/wiki?curid=501025", "title": "Diocesi di Clifton", "text": "La diocesi di Clifton (in latino: \"Dioecesis Cliftoniensis\") \u00e8 una sede della Chiesa cattolica in Inghilterra suffraganea dell'arcidiocesi di Birmingham. Nel 2019 contava 170.700 battezzati su 2.629.140 abitanti. \u00c8 retta dal vescovo Declan Ronan Lang.\nTerritorio.\nLa diocesi comprende la citt\u00e0 e la contea di Bristol, le contee di Gloucestershire, Wiltshire e Somerset, la \"unitary authority\" di Bath and North East Somerset e la \"unitary authority\" del North Somerset.\nSede vescovile \u00e8 la citt\u00e0 di Bristol, dove si trova la cattedrale dei Santi Pietro e Paolo.\nIl territorio si estende su 10.916\u00a0km\u00b2 ed \u00e8 suddiviso in 104 parrocchie, raggruppate in 13 decanati.\nStoria.\nIl vicariato apostolico del Distretto occidentale fu eretto il 30 gennaio 1688 con la bolla \"Super cathedram\" di papa Innocenzo XI, ricavandolo figurativamente dal vicariato apostolico d'Inghilterra (oggi arcidiocesi di Westminster), e una sede ipotetica a Bath. Tutto ci\u00f2 avveniva in forma di propaganda della fede a Roma, essendo al tempo il cattolicesimo in Inghilterra illegale.\nIl 3 luglio 1840 cedette una porzione del suo territorio a vantaggio dell'erezione del vicariato apostolico del Galles (oggi arcidiocesi di Cardiff).\nIl 29 settembre 1850 in virt\u00f9 del breve \"Universalis Ecclesiae\" di papa Pio IX ha ceduto un'altra porzione di territorio a vantaggio dell'erezione della diocesi di Plymouth e nel contempo il vicariato apostolico \u00e8 stato elevato a diocesi e ha assunto il nome attuale: la condizione posta dal governo britannico per la legalizzazione era infatti quella di non replicare nomi e sedi delle diocesi anglicane, che nella giurisprudenza inglese avevano ereditato ogni diritto delle diocesi cattoliche precedenti la Riforma.\nIl 28 giugno 1852 \u00e8 stato istituito il capitolo della cattedrale, consistente in un prevosto e in dieci canonici.\nOriginariamente suffraganea dell'arcidiocesi di Westminster, il 28 ottobre 1911 \u00e8 entrata a far parte della provincia ecclesiastica dell'arcidiocesi di Birmingham.\nNel 1968 ebbe inizio la costruzione della cattedrale diocesana dedicata ai Santi Pietro e Paolo, che \u00e8 stata consacrata nel 1973.\nCronotassi dei vescovi.\nSi omettono i periodi di sede vacante non superiori ai 2 anni o non storicamente accertati.\nStatistiche.\nLa diocesi nel 2019 su una popolazione di 2.629.140 persone contava 170.700 battezzati, corrispondenti al 6,5% del totale."}
{"id": "501027", "revid": "512924", "url": "https://it.wikipedia.org/wiki?curid=501027", "title": "Diocesi di Caltagirone", "text": "La diocesi di Caltagirone (in latino: \"Dioecesis Calatayeronensis\") \u00e8 una sede della Chiesa cattolica in Italia suffraganea dell'arcidiocesi di Catania, appartenente alla regione ecclesiastica Sicilia. Nel 2019 contava 137.237 battezzati su 146.290 abitanti. \u00c8 retta dal vescovo Calogero Peri, O.F.M.Cap.\nTerritorio.\nLa diocesi comprende la citt\u00e0 di Caltagirone e i seguenti comuni della citt\u00e0 metropolitana di Catania: Castel di Judica, Grammichele, Licodia Eubea, Mazzarrone, Militello in Val di Catania, Mineo, Mirabella Imbaccari, Palagonia, Raddusa, Ramacca, San Cono, San Michele di Ganzaria, Scordia, Vizzini.\nSede vescovile \u00e8 la citt\u00e0 di Caltagirone, dove si trovano la cattedrale di San Giuliano e due basiliche minori: Santa Maria del Monte e San Giacomo Apostolo. A Caltagirone sorge anche il santuario della Madonna del Ponte, divenuto santuario mariano diocesano nel 1987.\nIl territorio si estende su 1.551\u00a0km\u00b2 ed \u00e8 suddiviso in 57 parrocchie, raggruppate in 5 vicariati.\nStoria.\nLa nascita della diocesi di Caltagirone faceva parte del piano di ampliamento delle diocesi siciliane per favorire la cura pastorale delle popolazioni, deciso dal parlamento di Sicilia e presentato al re Ferdinando III il 5 aprile 1778. Il re, favorevole al progetto, dette incarico alla Deputazione del Regno di studiare la fattibilit\u00e0 dell'operazione, previa una indagine conoscitiva in vista di un riesame complessivo delle diocesi dell'isola.\nL'iter di fondazione delle nuove diocesi fu interrotto durante il periodo della rivoluzione francese e ripreso dal parlamento siciliano il 24 marzo 1802, quando fu presentata una nuova istanza per il riordino delle diocesi siciliane. In questa seconda occasione, anche Caltagirone present\u00f2 formale richiesta di avere una sede episcopale, desiderio che gi\u00e0 in passato, nel 1582 e all'inizio del Seicento, era stato inoltrato, ma senza successo. L'iter fu nuovamente rallentato dagli eventi politici internazionali e da \"pressioni campanilistiche\" di citt\u00e0 che volevano la sede episcopale. Finalmente, dopo il congresso di Vienna si diede attuazione alle prime decisioni.\nCaltagirone divenne cos\u00ec diocesi il 12 settembre 1816 con la bolla \"Romanus Pontifex\" di papa Pio VII, ricavandone il territorio dalla diocesi di Siracusa. Originariamente era suffraganea dell'arcidiocesi di Monreale.\nI primi vescovi organizzarono la nuova diocesi e nella sua relazione per la visita ad limina del 1859 il vescovo Luigi Natoli poteva dichiarare che \u00absebbene di recente erezione\u00bb, la diocesi aveva \u00abtutto quanto pu\u00f2 desiderarsi in una ben ordinata diocesi\u00bb. Lo stesso vescovo fece per due volte la visita pastorale della diocesi, promuovendo associazioni laicali e consigli di amministrazione per la gestione dei beni ecclesiastici; la sua politica filoborbonica lo costrinse a vivere in esilio per alcuni anni. Il suo successore Giovanni Battista Bongiorno ebbe rapporti difficili con il suo clero e con le autorit\u00e0 civili a tal punto che la Santa Sede lo costrinse dapprima a lasciare la sua sede e poi a dare le dimissioni, nominando amministratore apostolico Giuseppe Benedetto Dusmet, arcivescovo di Catania. Il vescovo Saverio Gerbino (1887-1898) celebr\u00f2 il primo sinodo diocesano e organizz\u00f2 il seminario.\nIl 20 maggio 1844 per effetto della bolla \"In suprema\" di papa Gregorio XVI acquis\u00ec l'odierno assetto territoriale ed entr\u00f2 a far parte della provincia ecclesiastica dell'arcidiocesi di Siracusa: cedette i comuni di Butera, Mazzarino, Niscemi, Riesi e Terranuova alla diocesi di Piazza Armerina, acquisendo contestualmente i comuni di Ramacca dalla diocesi di Catania e di Mirabella Imbaccari dalla diocesi di Piazza Armerina.\nNel Novecento si distinsero, per a loro opera, i vescovi Damaso Pio De Bono (1898-1925), che riusc\u00ec ad ottenere definitivamente i locali per episcopio, curia e seminario; il milanese Giovanni Bargiggia (1927-1937), che indisse un secondo sinodo (1933) e un congresso catechistico diocesano (1936); Pietro Capizzi (1937-1960), che per cinque volte comp\u00ec la visita pastorale e indisse le missioni popolari nella quaresima 1947.\nDal 2 dicembre 2000, in forza della bolla \"Ad maiori consulendum\" di papa Giovanni Paolo II, la diocesi \u00e8 diventata suffraganea dell'arcidiocesi di Catania.\nIl 20 marzo 2010 per la prima volta un vescovo, Calogero Peri, ha ricevuto la consacrazione episcopale nella cattedrale di Caltagirone.\nCronotassi dei vescovi.\nSi omettono i periodi di sede vacante non superiori ai 2 anni o non storicamente accertati.\nStatistiche.\nLa diocesi nel 2019 su una popolazione di 146.290 persone contava 137.237 battezzati, corrispondenti al 93,8% del totale."}
{"id": "501029", "revid": "322321", "url": "https://it.wikipedia.org/wiki?curid=501029", "title": "Arcidiocesi di Campo Grande", "text": "Larcidiocesi di Campo Grande (in latino: \"Archidioecesis Campi Grandis\") \u00e8 una sede metropolitana della Chiesa cattolica in Brasile appartenente alla regione ecclesiastica Oeste 1. Nel 2019 contava 569.400 battezzati su 958.300 abitanti. \u00c8 retta dall'arcivescovo Dimas Lara Barbosa.\nTerritorio.\nL'arcidiocesi comprende 8 comuni nella parte centrale dello stato brasiliano del Mato Grosso do Sul: Campo Grande, Terenos, Bandeirantes, Jaraguari, Corguinho, Rochedo, Sidrol\u00e2ndia e Ribas do Rio Pardo.\nSede arcivescovile \u00e8 la citt\u00e0 di Campo Grande, dove si trova la cattedrale di Nostra Signora di Abadia e di Sant'Antonio.\nIl territorio si estende su una superficie di 43.762\u00a0km\u00b2 ed \u00e8 suddiviso in 49 parrocchie, raggruppate in 5 foranie.\nProvincia ecclesiastica.\nLa provincia ecclesiastica di Campo Grande, istituita nel 1978, comprende le seguenti suffraganee:\nStoria.\nLa diocesi di Campo Grande fu eretta il 15 giugno 1957 con la bolla \"Inter gravissima\" di papa Pio XII, ricavandone il territorio dalla diocesi di Corumb\u00e1 e dalla prelatura territoriale di Registro do Araguaia (divenuta diocesi di Guiratinga nel 1969). Originariamente era suffraganea dell'arcidiocesi di Cuiab\u00e1.\nIl 3 gennaio 1978 cedette porzioni del suo territorio a vantaggio dell'erezione della diocesi di Tr\u00eas Lagoas e della prelatura territoriale di Coxim (oggi diocesi).\nIl 27 novembre dello stesso anno \u00e8 stata elevata al rango di arcidiocesi metropolitana con la bolla \"Officii Nostri\" di papa Giovanni Paolo II.\nIl 20 aprile 1986 \u00e8 stato istituito il seminario regionale, dedicato a Maria Madre della Chiesa.\nCronotassi dei vescovi.\nSi omettono i periodi di sede vacante non superiori ai 2 anni o non storicamente accertati.\nStatistiche.\nL'arcidiocesi nel 2019 su una popolazione di 958.300 persone contava 569.400 battezzati, corrispondenti al 59,4% del totale."}
{"id": "501030", "revid": "92723", "url": "https://it.wikipedia.org/wiki?curid=501030", "title": "Diocesi di Campo Limpo", "text": "La diocesi di Campo Limpo (in latino: \"Dioecesis Campi Limpidi\") \u00e8 una sede della Chiesa cattolica in Brasile suffraganea dell'arcidiocesi di San Paolo appartenente alla regione ecclesiastica Sul 1. Nel 2019 contava 3.094.900 battezzati su 3.387.350 abitanti. \u00c8 retta dal vescovo Luiz Ant\u00f4nio Guedes.\nTerritorio.\nLa diocesi comprende la periferia sud (Campo Limpo, Cap\u00e3o Redondo, Jardim \u00c2ngela, M'Boi Mirim, Morumbi, Piraporinha, Valo Velho e Vila Remo) e quella ovest (Caxingui, Ferreira, Jardim Peri Peri, Vila S\u00f4nia) del comune di San Paolo, nonch\u00e9 i comuni di Embu das Artes, Embu-Gua\u00e7u, Itapecerica da Serra, Juquitiba, S\u00e3o Louren\u00e7o da Serra e Tabo\u00e3o da Serra nella parte sud-orientale dello Stato brasiliano di San Paolo.\nSede vescovile \u00e8 Campo Limpo Paulista, un quartiere di San Paolo, dove si trova la cattedrale della Sacra Famiglia. A Embu das Artes sorge la basilica minore di Nostra Signora del Rosario di Fatima.\nIl territorio si estende su una superficie di 1.560\u00a0km\u00b2 ed \u00e8 suddiviso in 102 parrocchie, raggruppate in 3 regioni episcopali e 9 foranie.\nStoria.\nLa diocesi \u00e8 stata eretta il 15 marzo 1989 con la bolla \"Deo bene opitulante\" di papa Giovanni Paolo II, ricavandone il territorio dall'arcidiocesi di San Paolo. La nuova diocesi comprendeva una delle regioni episcopali in cui era divisa l'arcidiocesi di San Paolo, a cui furono annesse le parrocchie di San Luca e dei Santi Pietro e Paolo, che appartenevano rispettivamente alle regioni episcopali pauliste di Lapa e del Centro.\nIl 21 agosto 1989 furono nuovamente rivisti i confini tra la diocesi di Campo Limpo e la vicina arcidiocesi di San Paolo, con la cessione da parte di quest'ultima di numerose altre parrocchie.\nIl 13 settembre 1994, con la lettera apostolica \"Notae sunt\", lo stesso papa Giovanni Paolo II ha confermato la Sacra Famiglia di Nazareth patrona della diocesi.\nCronotassi dei vescovi.\nSi omettono i periodi di sede vacante non superiori ai 2 anni o non storicamente accertati.\nStatistiche.\nLa diocesi nel 2019 su una popolazione di 3.387.350 persone contava 3.094.900 battezzati, corrispondenti al 91,4% del totale."}
{"id": "501031", "revid": "92723", "url": "https://it.wikipedia.org/wiki?curid=501031", "title": "Diocesi di Campo Maior", "text": "La diocesi di Campo Maior (in latino: \"Dioecesis Campi Maioris\") \u00e8 una sede della Chiesa cattolica in Brasile suffraganea dell'arcidiocesi di Teresina appartenente alla regione ecclesiastica Nordeste 4. Nel 2019 contava 316.954 battezzati su 361.820 abitanti. \u00c8 retta dal vescovo Francisco de Assis Gabriel dos Santos, C.SS.R.\nTerritorio.\nLa diocesi comprende 26 comuni dello stato brasiliano di Piau\u00ed: Alto Long\u00e1, Altos, Assun\u00e7\u00e3o do Piau\u00ed, Barras, Beneditinos, Boa Hora, Boqueir\u00e3o do Piau\u00ed, Buriti dos Montes, Cabeceiras do Piau\u00ed, Campo Largo do Piau\u00ed, Campo Maior, Capit\u00e3o de Campos, Castelo do Piau\u00ed, Cocal de Telha, Coivaras, Jatob\u00e1 do Piau\u00ed, Jos\u00e9 de Freitas, Juazeiro do Piau\u00ed, Nossa Senhora de Nazar\u00e9, Nossa Senhora dos Rem\u00e9dios, Novo Santo Ant\u00f4nio, Pau d'Arco do Piau\u00ed, Porto, S\u00e3o Jo\u00e3o da Serra, S\u00e3o Miguel do Tapuio e Sigefredo Pacheco.\nSede vescovile \u00e8 la citt\u00e0 di Campo Maior, dove si trova la cattedrale di Sant'Antonio.\nIl territorio si estende su 27.943\u00a0km\u00b2 ed \u00e8 suddiviso in 33 parrocchie.\nStoria.\nLa diocesi \u00e8 stata eretta il 12 giugno 1975 con la bolla \"Tametsi munus\" di papa Paolo VI, ricavandone il territorio dall'arcidiocesi di Teresina e dalla diocesi di Parna\u00edba.\nCronotassi dei vescovi.\nSi omettono i periodi di sede vacante non superiori ai 2 anni o non storicamente accertati.\nStatistiche.\nLa diocesi nel 2019 su una popolazione di 361.820 persone contava 316.954 battezzati, corrispondenti all'87,6% del totale."}
{"id": "501032", "revid": "110157", "url": "https://it.wikipedia.org/wiki?curid=501032", "title": "Diocesi di Campo Mour\u00e3o", "text": "La diocesi di Campo Mour\u00e3o (in latino: \"Dioecesis Campi Moranensis\") \u00e8 una sede della Chiesa cattolica in Brasile suffraganea dell'arcidiocesi di Maring\u00e1 appartenente alla regione ecclesiastica Sul 2. Nel 2019 contava 336.740 battezzati su 407.620 abitanti. \u00c8 retta dal vescovo Bruno Elizeu Versari.\nTerritorio.\nLa diocesi comprende 26 comuni nella parte occidentale dello stato brasiliano del Paran\u00e1: Campo Mour\u00e3o, Araruna, Barbosa Ferraz, Boa Esperan\u00e7a, Campina da Lagoa, Corumbata\u00ed do Sul, Engenheiro Beltr\u00e3o, Farol, F\u00eanix, Goioer\u00ea, Iretama, Jani\u00f3polis, Juranda, Jussara, Luiziana, Mambor\u00ea, Mariluz, Moreira Sales, Nova Cantu, Peabiru, Quarto Centen\u00e1rio, Quinta do Sol, Rancho Alegre, Roncador, Terra Boa e Ubirat\u00e3.\nSede vescovile \u00e8 la citt\u00e0 di Campo Mour\u00e3o, dove si trova la cattedrale di San Giuseppe.\nIl territorio si estende su una superficie di 12.187\u00a0km\u00b2 ed \u00e8 suddiviso in 41 parrocchie, raggruppate in 5 decanati: Campo Mour\u00e3o, Engenheiro Beltr\u00e3o, Goioer\u00ea, Ubirat\u00e3 e Iretama.\nStoria.\nLa diocesi \u00e8 stata eretta il 20 giugno 1959 con la bolla \"Cum venerabilis\" di papa Giovanni XXIII, ricavandone il territorio dalla prelatura territoriale di Foz do Igua\u00e7u, contestualmente soppressa. Originariamente era suffraganea dell'arcidiocesi di Curitiba.\nIl 28 novembre 1964 e il 16 dicembre 1965 ha ceduto porzioni del suo territorio a vantaggio dell'erezione rispettivamente delle diocesi di Apucarana e di Guarapuava.\nIl 31 ottobre 1970 entr\u00f2 a far parte della provincia ecclesiastica dell'arcidiocesi di Londrina.\nIl 26 maggio 1973 ha ceduto un'altra porzione di territorio a vantaggio dell'erezione della diocesi di Umuarama.\nIl 16 ottobre 1979 \u00e8 divenuta suffraganea dell'arcidiocesi di Maring\u00e1.\nCronotassi dei vescovi.\nSi omettono i periodi di sede vacante non superiori ai 2 anni o non storicamente accertati.\nStatistiche.\nLa diocesi nel 2019 su una popolazione di 407.620 persone contava 336.740 battezzati, corrispondenti all'82,6% del totale."}
{"id": "501033", "revid": "1649409", "url": "https://it.wikipedia.org/wiki?curid=501033", "title": "Diocesi di Campos", "text": "La diocesi di Campos (in latino: \"Dioecesis Camposina\") \u00e8 una sede della Chiesa cattolica in Brasile suffraganea dell'arcidiocesi di Niter\u00f3i appartenente alla regione ecclesiastica Leste 1. Nel 2019 contava 1.004.000 battezzati su 1.161.600 abitanti. \u00c8 retta dal vescovo Roberto Francisco Ferrer\u00eda Paz.\nTerritorio.\nLa diocesi comprende 17 comuni dello Stato brasiliano di Rio de Janeiro: Campos dos Goytacazes, Aperib\u00e9, Bom Jesus do Itabapoana, Cambuci, Cardoso Moreira, Italva, Itaperuna, Laje do Muria\u00e9, Miracema, Natividade, Porci\u00fancula, Santo Ant\u00f4nio de P\u00e1dua, S\u00e3o Fid\u00e9lis, S\u00e3o Francisco de Itabapoana, S\u00e3o Jo\u00e3o da Barra, S\u00e3o Jos\u00e9 de Ub\u00e1 e Varre-Sai.\nSede vescovile \u00e8 la citt\u00e0 di Campos dos Goytacazes, dove si trova la cattedrale del Santissimo Salvatore.\nIl territorio si estende su 12.520\u00a0km\u00b2 ed \u00e8 suddiviso in 56 parrocchie.\nStoria.\nLa diocesi \u00e8 stata eretta il 4 dicembre 1922 con la bolla \"Ad supremae Apostolicae Sedis Solium\" di papa Pio XI, ricavandone il territorio dalla diocesi di Niter\u00f3i (oggi arcidiocesi). Originariamente era suffraganea dell'arcidiocesi di Rio de Janeiro.\nIl 26 marzo 1960 ha ceduto una porzione del suo territorio a vantaggio dell'erezione della diocesi di Nova Friburgo e contestualmente \u00e8 entrata a far parte della provincia ecclesiastica dell'arcidiocesi di Niter\u00f3i.\nIl 18 gennaio 2002 fu eretta l'amministrazione apostolica personale San Giovanni Maria Vianney, una prelatura personale riservata ai fedeli della diocesi di Campos per i quali si celebrano l'eucaristia e gli altri sacramenti secondo il rito romano e la disciplina liturgica da Pio V rivisti e ordinati, con gli adattamenti apportati dai suoi successori fino a Giovanni XXIII.\nCronotassi dei vescovi.\nSi omettono i periodi di sede vacante non superiori ai 2 anni o non storicamente accertati.\nStatistiche.\nLa diocesi nel 2019 su una popolazione di 1.161.600 persone contava 1.004.000 battezzati, corrispondenti all'86,4% del totale."}
{"id": "501034", "revid": "110157", "url": "https://it.wikipedia.org/wiki?curid=501034", "title": "Diocesi di Campina Grande", "text": "La diocesi di Campina Grande (in latino: \"Dioecesis Campinae Grandis\") \u00e8 una sede della Chiesa cattolica in Brasile suffraganea dell'arcidiocesi della Para\u00edba appartenente alla regione ecclesiastica Nordeste 2. Nel 2019 contava 840.400 battezzati su 966.350 abitanti. \u00c8 retta dal vescovo Dulc\u00eanio Fontes de Matos.\nTerritorio.\nLa diocesi comprende 61 comuni dello stato brasiliano della Para\u00edba: Campina Grande, Alagoa Nova, Alcantil, Amparo, Areial, Aroeiras, Bara\u00fana, Barra de Santa Rosa, Barra de Santana, Barra de S\u00e3o Miguel, Boa Vista, Boqueir\u00e3o, Cabaceiras, Camala\u00fa, Cara\u00fabas, Caturit\u00e9, Congo, Coxixola, Cubati, Cuit\u00e9, Dami\u00e3o, Esperan\u00e7a, Fagundes, Frei Martinho, Gado Bravo, Gurj\u00e3o, Juazeirinho, Lagoa Seca, Massaranduba, Matinhas, Montadas, Monteiro, Natuba, Nova Floresta, Nova Palmeira, Olivedos, Ouro Velho, Parari, Pedra Lavrada, Picu\u00ed, Pocinhos, Prata, Puxinan\u00e3, Queimadas, Riacho de Santo Ant\u00f4nio, Santa Cec\u00edlia, Santo Andr\u00e9, S\u00e3o Domingos do Cariri, S\u00e3o Jo\u00e3o do Cariri, S\u00e3o Jo\u00e3o do Tigre, S\u00e3o Jos\u00e9 dos Cordeiros, S\u00e3o Sebasti\u00e3o de Lagoa de Ro\u00e7a, S\u00e3o Sebasti\u00e3o do Umbuzeiro, S\u00e3o Vicente do Serid\u00f3, Serra Branca, Soledade, Soss\u00eago, Sum\u00e9, Ten\u00f3rio, Umbuzeiro e Zabel\u00ea.\nSede vescovile \u00e8 la citt\u00e0 di Campina Grande, dove si trova la cattedrale dell'Immacolata Concezione (\"Nossa Senhora da Concei\u00e7\u00e3o\").\nIl territorio si estende su 21.000\u00a0km\u00b2 ed \u00e8 suddiviso in 64 parrocchie, raggruppate in 8 foranie: Citt\u00e0, Agreste I, Agreste II, Brejo, Cariri I, Cariri II, Curimata\u00f9, Sericar.\nStoria.\nLa diocesi \u00e8 stata eretta il 14 maggio 1949 con la bolla \"Supremum universi\" di papa Pio XII, ricavandone il territorio dall'arcidiocesi della Para\u00edba.\nIl 17 gennaio 1959 ha ceduto una porzione del suo territorio a vantaggio dell'erezione della diocesi di Patos.\nCronotassi dei vescovi.\nSi omettono i periodi di sede vacante non superiori ai 2 anni o non storicamente accertati.\nStatistiche.\nLa diocesi nel 2019 su una popolazione di 966.350 persone contava 840.400 battezzati, corrispondenti all'87,0% del totale."}
{"id": "501035", "revid": "92723", "url": "https://it.wikipedia.org/wiki?curid=501035", "title": "Diocesi di Campanha", "text": "La diocesi di Campanha (in latino: \"Dioecesis Campaniensis in Brasilia\") \u00e8 una sede della Chiesa cattolica in Brasile suffraganea dell'arcidiocesi di Pouso Alegre appartenente alla regione ecclesiastica Leste 2. Nel 2019 contava 794.750 battezzati su 813.180 abitanti. \u00c8 retta dal vescovo Pedro Cunha Cruz.\nTerritorio.\nLa diocesi comprende 49 comuni nella parte meridionale dello stato brasiliano di Minas Gerais: Campanha, Aiuruoca, Alagoa, Baependi, Boa Esperan\u00e7a, Cambuquira, Campo do Meio, Campos Gerais, Carea\u00e7u, Carmo da Cachoeira, Carmo de Minas, Carvalhos, Caxambu, Concei\u00e7\u00e3o das Pedras, Concei\u00e7\u00e3o do Rio Verde, Coqueiral, Cordisl\u00e2ndia, Cristina, Cruz\u00edlia, Dom Vi\u00e7oso, El\u00f3i Mendes, Guap\u00e9, Heliodora, Ilic\u00ednea, Itamonte, Itanhandu, Jesu\u00e2nia, Lambari, Monsenhor Paulo, Nat\u00e9rcia, Nepomuceno, Ol\u00edmpio Noronha, Passa Quatro, Pedralva, Pouso Alto, Santana da Vargem, S\u00e3o Bento Abade, S\u00e3o Gon\u00e7alo do Sapuca\u00ed, S\u00e3o Jos\u00e9 do Alegre, S\u00e3o Louren\u00e7o, S\u00e3o Sebasti\u00e3o do Rio Verde, S\u00e3o Thom\u00e9 das Letras, Seritinga, Serranos, Soledade de Minas, Tr\u00eas Cora\u00e7\u00f5es, Tr\u00eas Pontas, Varginha e Virg\u00ednia.\nSede vescovile \u00e8 la citt\u00e0 di Campanha, dove si trova la cattedrale di Sant'Antonio. Nel territorio diocesano sorgono anche tre basiliche minori: Nostra Signora della Concezione a Concei\u00e7\u00e3o do Rio Verde, Nostra Signora dei Dolori a Boa Esperan\u00e7a e San Lorenzo Martire a S\u00e3o Louren\u00e7o.\nIl territorio si estende su una superficie di 15.420 km\u00b2 ed \u00e8 suddiviso in 71 parrocchie, raggruppate in 7 foranie: Beato Padre Victor, Nossa Senhora dos Campos, Nossa Senhora das Fontes, Nossa Senhora de F\u00e1tima, Nossa Senhora dos Montes, Nossa Senhora Aparecida e Beata Nh\u00e1 Chica.\nStoria.\nLa diocesi \u00e8 stata eretta l'8 settembre 1907 con il decreto \"Spirituali Fidelium\" della Congregazione Concistoriale, ricavandone il territorio dalla diocesi di Pouso Alegre (oggi arcidiocesi). Originariamente era suffraganea dell'arcidiocesi di Mariana.\nIl 21 maggio 1960 ha ceduto una porzione del suo territorio a vantaggio dell'erezione della diocesi di S\u00e3o Jo\u00e3o del Rei.\nIl 14 aprile 1962 \u00e8 entrata a far parte della provincia ecclesiastica dell'arcidiocesi di Pouso Alegre.\nCronotassi dei vescovi.\nSi omettono i periodi di sede vacante non superiori ai 2 anni o non storicamente accertati.\nStatistiche.\nLa diocesi nel 2019 su una popolazione di 813.180 persone contava 794.750 battezzati, corrispondenti al 97,7% del totale."}
{"id": "501036", "revid": "110157", "url": "https://it.wikipedia.org/wiki?curid=501036", "title": "Arcidiocesi di Campinas", "text": "Larcidiocesi di Campinas (in latino: \"Archidioecesis Campinensis\") \u00e8 una sede metropolitana della Chiesa cattolica in Brasile appartenente alla regione ecclesiastica Sul 1. Nel 2019 contava 1.646.818 battezzati su 2.313.182 abitanti. \u00c8 retta dall'arcivescovo Jo\u00e3o In\u00e1cio M\u00fcller, O.F.M.\nTerritorio.\nL'arcidiocesi comprende 9 comuni dello stato brasiliano di San Paolo: Campinas, Elias Fausto, Hortol\u00e2ndia, Indaiatuba, Monte Mor, Paul\u00ednia, Sumar\u00e9, Valinhos e Vinhedo.\nSede arcivescovile \u00e8 la citt\u00e0 di Campinas, dove si trova la cattedrale dell'Immacolata Concezione. Nella stessa citt\u00e0 sorge anche la basilica minore di Nostra Signora del Carmelo (\"Nossa Senhora do Carmo\").\nIl territorio si estende su una superficie di 2.133\u00a0km\u00b2 ed \u00e8 suddiviso in 102 parrocchie, raggruppate in 13 foranie: Cristo Rei, Imaculada Concei\u00e7\u00e3o, Nossa Senhora Aparecida, Nossa Senhora de F\u00e1tima, Nossa Senhora do Patroc\u00ednio, Santa Teresinha do Menino Jesus, Sant\u2019Ana, Santa Cruz, Santa M\u00f4nica, S\u00e3o Francisco de Assis, S\u00e3o Jo\u00e3o XXIII, S\u00e3o Jos\u00e9, S\u00e3o Jos\u00e9 de Anchieta.\nProvincia ecclesiastica.\nLa provincia ecclesiastica di Campinas, istituita nel 1958, comprende le seguenti suffraganee:\nStoria.\nLa diocesi di Campinas fu eretta il 7 giugno 1908 con la bolla \"Dioecesium nimiam amplitudinem\" di papa Pio X, ricavandone il territorio dall'arcidiocesi di San Paolo, di cui originariamente era suffraganea.\nIl 24 luglio 1925 e il 26 febbraio 1944 cedette porzioni del suo territorio a vantaggio dell'erezione rispettivamente delle diocesi di Bragan\u00e7a Paulista e di Piracicaba.\nIl 19 aprile 1958 la diocesi \u00e8 stata elevata al rango di arcidiocesi metropolitana con la bolla \"Sacrorum Antistitum\" di papa Pio XII.\nIl 7 novembre 1966, il 29 aprile 1976 e il 23 dicembre 1977 ha ceduto altre porzioni di territorio a vantaggio dell'erezione rispettivamente delle diocesi di Jundia\u00ed, di Limeira e di Amparo.\nCronotassi dei vescovi.\nSi omettono i periodi di sede vacante non superiori ai 2 anni o non storicamente accertati.\nStatistiche.\nL'arcidiocesi nel 2019 su una popolazione di 2.313.182 persone contava 1.646.818 battezzati, corrispondenti al 71,2% del totale."}
{"id": "501037", "revid": "1123126", "url": "https://it.wikipedia.org/wiki?curid=501037", "title": "Diocesi di Capo Palmas", "text": "La diocesi di Capo Palmas () \u00e8 una sede della Chiesa cattolica in Liberia suffraganea dell'arcidiocesi di Monrovia. Nel 2019 contava 163.346 battezzati su 414.320 abitanti. \u00c8 retta dal vescovo Andrew Jagaye Karnley.\nTerritorio.\nLa diocesi comprende le contee di Grand Gedeh, Grand Kru, Maryland, River Gee e Sinoe in Liberia.\nSede vescovile \u00e8 la citt\u00e0 di Harper, presso Capo Palmas, dove si trova la cattedrale di Santa Teresa del Bambin Ges\u00f9.\nIl territorio \u00e8 suddiviso in 10 parrocchie.\nStoria.\nLa prefettura apostolica di Capo Palmas fu eretta il 2 febbraio 1950 con la bolla \"Ut fidei propagandae\" di papa Pio XII, ricavandone il territorio dal vicariato apostolico della Liberia (oggi arcidiocesi di Monrovia).\nIl 7 maggio 1962 la prefettura apostolica fu elevata a vicariato apostolico con la bolla \"Cum sit Ecclesia\" di papa Giovanni XXIII.\nIl 19 dicembre 1981 con la bolla \"Patet Ecclesiae\" di papa Giovanni Paolo II il vicariato apostolico \u00e8 stato elevato a diocesi.\nCronotassi dei vescovi.\nSi omettono i periodi di sede vacante non superiori ai 2 anni o non storicamente accertati.\nStatistiche.\nLa diocesi nel 2019 su una popolazione di 414.320 persone contava 163.346 battezzati, corrispondenti al 39,4% del totale."}
{"id": "501038", "revid": "92723", "url": "https://it.wikipedia.org/wiki?curid=501038", "title": "Diocesi di Caraguatatuba", "text": "La diocesi di Caraguatatuba (in latino: \"Dioecesis Caraguatatubensis\") \u00e8 una sede della Chiesa cattolica in Brasile suffraganea dell'arcidiocesi di Aparecida appartenente alla regione ecclesiastica Sul 1. Nel 2019 contava 196.000 battezzati su 331.301 abitanti. \u00c8 retta dal vescovo Jos\u00e9 Carlos Chacorowski, C.M.\nTerritorio.\nLa diocesi comprende 4 comuni lungo il litorale nord dello stato brasiliano di San Paolo: Caraguatatuba, Ilhabela, S\u00e3o Sebasti\u00e3o e Ubatuba.\nSede vescovile \u00e8 la citt\u00e0 di Caraguatatuba, dove si trova la cattedrale dello Spirito Santo (\"Divino Esp\u00edrito Santo\").\nIl territorio si estende su una superficie 1.949\u00a0km\u00b2 ed \u00e8 suddiviso in 19 parrocchie.\nStoria.\nLa diocesi \u00e8 stata eretta il 3 marzo 1999 con la bolla \"Ad aptius consulendum\" di papa Giovanni Paolo II, ricavandone il territorio dalla diocesi di Santos.\nOriginariamente suffraganea dell'arcidiocesi di San Paolo, il 26 gennaio 2001 \u00e8 entrata a far parte della provincia ecclesiastica dell'arcidiocesi di Aparecida.\nCronotassi dei vescovi.\nSi omettono i periodi di sede vacante non superiori ai 2 anni o non storicamente accertati.\nStatistiche.\nLa diocesi nel 2019 su una popolazione di 331.301 persone contava 196.000 battezzati, corrispondenti al 59,2% del totale."}
{"id": "501039", "revid": "110157", "url": "https://it.wikipedia.org/wiki?curid=501039", "title": "Diocesi di Carolina", "text": "La diocesi di Carolina (in latino: \"Dioecesis Carolinensis in Brasilia\") \u00e8 una sede della Chiesa cattolica in Brasile suffraganea dell'arcidiocesi di S\u00e3o Lu\u00eds do Maranh\u00e3o appartenente alla regione ecclesiastica Nordeste 5. Nel 2019 contava 162.037 battezzati su 183.000 abitanti. \u00c8 retta dal vescovo Francisco Lima Soares.\nTerritorio.\nLa diocesi \u00e8 situata nella parte sud-occidentale dello stato brasiliano di Maranh\u00e3o.\nSede vescovile \u00e8 la citt\u00e0 di Carolina, dove si trova la cattedrale di San Pietro d'Alc\u00e1ntara.\nIl territorio si estende su 18.252\u00a0km\u00b2 ed \u00e8 suddiviso in 12 parrocchie.\nStoria.\nLa prelatura territoriale di Carolina fu eretta il 14 gennaio 1958 con la bolla \"Qui aeque\" di papa Pio XII, ricavandone il territorio dalla prelatura territoriale di S\u00e3o Jos\u00e9 do Graja\u00fa (oggi diocesi di Graja\u00fa).\nIl 16 ottobre 1979 la prelatura territoriale \u00e8 stata elevata a diocesi con la bolla \"Cum praelaturae\" di papa Giovanni Paolo II.\nIl 27 giugno 1987 ha ceduto porzioni del suo territorio a vantaggio dell'erezione della diocesi di Imperatriz.\nCronotassi dei vescovi.\nSi omettono i periodi di sede vacante non superiori ai 2 anni o non storicamente accertati.\nStatistiche.\nLa diocesi nel 2019 su una popolazione di 183.000 persone contava 162.037 battezzati, corrispondenti all'88,5% del totale."}
{"id": "501041", "revid": "92723", "url": "https://it.wikipedia.org/wiki?curid=501041", "title": "Diocesi di Carapegu\u00e1", "text": "La diocesi di Carapegu\u00e1 (in latino: \"Dioecesis Carapeguana\") \u00e8 una sede della Chiesa cattolica in Paraguay suffraganea dell'arcidiocesi di Asunci\u00f3n. Nel 2019 contava 233.839 battezzati su 261.610 abitanti. \u00c8 retta dal vescovo Celestino Ocampo Gaona.\nTerritorio.\nLa diocesi comprende il dipartimento paraguaiano di Paraguar\u00ed.\nSede vescovile \u00e8 la citt\u00e0 di Carapegu\u00e1, dove si trova la cattedrale dell'Immacolata Concezione.\nIl territorio si estende su 8.705\u00a0km\u00b2 ed \u00e8 suddiviso in 18 parrocchie.\nStoria.\nLa diocesi \u00e8 stata eretta il 5 giugno 1978 con la bolla \"Qui superno consilio\" di papa Paolo VI, ricavandone il territorio dall'arcidiocesi di Asunci\u00f3n e dalla diocesi di Villarrica (oggi diocesi di Villarrica del Esp\u00edritu Santo).\nCronotassi dei vescovi.\nSi omettono i periodi di sede vacante non superiori ai 2 anni o non storicamente accertati.\nStatistiche.\nLa diocesi nel 2019 su una popolazione di 261.610 persone contava 233.839 battezzati, corrispondenti all'89,4% del totale."}
{"id": "501042", "revid": "92723", "url": "https://it.wikipedia.org/wiki?curid=501042", "title": "Diocesi di Carpi", "text": "La diocesi di Carpi (in latino: \"Dioecesis Carpensis\") \u00e8 una sede della Chiesa cattolica in Italia suffraganea dell'arcidiocesi di Modena-Nonantola appartenente alla regione ecclesiastica Emilia-Romagna. Nel 2019 contava 116.928 battezzati su 131.157 abitanti. \u00c8 retta dall'arcivescovo (titolo personale) Erio Castellucci.\nTerritorio.\nLa diocesi comprende la citt\u00e0 di Carpi e alcuni comuni limitrofi in provincia di Modena: San Possidonio, Novi di Modena, Concordia sulla Secchia, Mirandola oltre a Rolo in provincia di Reggio Emilia. Inoltre vi appartengono la frazione Limidi del comune di Soliera, Panzano del comune di Campogalliano e una piccola parte del comune di San Felice sul Panaro, nell'area di Mortizzuolo.\nSede vescovile \u00e8 la citt\u00e0 di Carpi, dove si trova la cattedrale di Santa Maria Assunta, danneggiata come quasi tutte le chiese della diocesi, dal terremoto del 29 maggio 2012 e riaperta al culto nel 2017.\nLa prima edificazione mariana, corrispondente alla fondazione della citt\u00e0 da parte di re Astolfo, era la chiesa di Santa Maria in Castello detta \"La Sagra\".\nIn citt\u00e0 sono presenti due monasteri femminili di clausura (cappuccine e clarisse)\nParrocchie.\nLe parrocchie della diocesi di Carpi sono 39 e costituiscono 7 zone pastorali.\nOrdini e congregazioni religiose.\nIn diocesi sono presenti i seguenti ordini religiosi:\nSantuari.\nSul territorio sono presenti due santuari diocesani: il santuario della Madonna dell'Aiuto nella frazione di Santa Croce, dichiarato santuario diocesano nella Pasqua 2021, e il Santuario della Madonna dei Ponticelli nella frazione di San Marino, eretto a Santuario nel 1935.\nStoria.\nLa Chiesa carpigiana, per tradizione fondata dal re longobardo Astolfo nel 751, \u00e8 menzionata per la prima volta in due bolle pontificie del 1113 e del 1123, nelle quali la pieve di Santa Maria \u00e8 esentata dalla giurisdizione episcopale del vescovo di Reggio e direttamente soggetta alla Santa Sede. L'indipendenza e i privilegi annessi, causa di discordi con la Chiesa reggiana, furono confermati e esplicitamente riconosciuti dai papi successivi, in particolare papa Gregorio VII e papa Urbano II. Durante il principato della famiglia Pio la citt\u00e0 fu abbellita della chiesa di Santa Maria Assunta che ne diverr\u00e0 poi la cattedrale, del tempio di San Nicol\u00f2, del complesso conventuale di San Rocco, del monastero di Santa Chiara e di molte altre opere.\nSu istanza dei Pio papa Giulio II e papa Leone X, con le bolle \"Vice illius\" del 1\u00ba febbraio 1512 e \"Romani Pontificis\" del 1\u00ba maggio 1515 ampliarono il territorio dell'arcipretura \"nullius dioecesis\" sottraendo alcune parrocchie dalla diocesi di Modena, dall'abbazia di Nonantola e dalla diocesi di Reggio Emilia. Agli arcipreti furono concesse le facolt\u00e0 ordinarie proprie dei vescovi; e alcuni di essi ebbero in seguito anche il carattere episcopale \"ad personam\". Dal 23 ottobre 1643 san Bernardino da Siena \u00e8 proclamato patrono principale della citt\u00e0, secondariamente rimane il patronato di san Valeriano da Roma, san Francesco d'Assisi, san Sebastiano.\nL'arcipretura \"nullius\" fu eretta in diocesi da papa Pio VI il 1\u00ba dicembre 1779 con la bolla \"Inter plurimas\"; primo vescovo fu Francesco Benincasa di Sassuolo, che era stato l'ultimo arciprete. Nel 1821 fu aggregato il territorio dei comuni di Concordia sulla Secchia, Mirandola e San Possidonio dalla diocesi di Reggio Emilia. Nel 1822 il controllo della isolata pieve di Trebbio (situata nell'Appennino modenese), pass\u00f2 alla giurisdizione della diocesi di Modena. Nel 1872 fu aggregata la parrocchia di Rolo, in provincia di Reggio Emilia, dalla diocesi di Mantova.\nOriginariamente suffraganea di Bologna, nel 1855, in seguito all'istituzione della provincia ecclesiastica modenese, \u00e8 entrata a far parte di quest'ultima. Tribolati furono gli anni della seconda guerra mondiale e del dopoguerra che videro per\u00f2 il caritatevole esempio cristiano di molte figure, particolarmente dal punto di vista sociale. Vigilio Federico Dalla Zuanna si impegn\u00f2 personalmente per evitare la strage di civili a Limidi, frazione di Soliera e si prodig\u00f2 nell'assistenza ai prigionieri (prima oppositori e deportati, poi filo-fascisti) nel campo di concentramento di Fossoli.\nFurono gli anni del sacrificio della vita di Francesco Venturelli e di Odoardo Focherini. In questo periodo nacquero anche le opere di Marianna Saltini detta Mamma Nina e di suo fratello Don Zeno Saltini, fondatore di Nomadelfia.\nIl 25 marzo 1949, con la lettera apostolica \"Geminae sanctitatis\", papa Pio XII ha proclamato San Bernardino Realino patrono principale della citt\u00e0 e della diocesi, assieme a San Bernardino da Siena.\nNel 2008 \u00e8 stato inaugurato ed aperto al pubblico il museo diocesano di Carpi intitolato al \"Cardinale Rodolfo Pio\" presso la chiesa di Sant'Ignazio di Loyola in corso Fanti, attiguo al seminario vescovile.\nIl terremoto dell'Emilia del 2012 ha portato enormi danni agli edifici religiosi.\nCarpi e la sua diocesi sono state visitate da sei pontefici: papa Gregorio VII nel 1077, papa Pasquale II nel 1106, papa Lucio III nel 1181 e papa Giovanni Paolo II nel 1988. Quest'ultimo tenne un discorso in una gremita piazza Martiri e incontr\u00f2 i giovani in cattedrale, accompagnato dal vescovo Alessandro Maggiolini.\nIl 26 giugno 2012 papa Benedetto XVI ha visitato Rovereto sulla Secchia, nel comune di Novi di Modena, pregando davanti alla chiesa di Santa Caterina d'Alessandria dove, a causa del terremoto del 29 maggio 2012, aveva perso la vita don Ivan Martini. Il papa ha poi incontrato la cittadinanza e i fedeli. Il 15 giugno 2013 si \u00e8 tenuta in piazza dei Martiri a Carpi la cerimonia di beatificazione di Odoardo Focherini, presieduta dal cardinale Angelo Amato. Il 2 aprile 2017 papa Francesco si \u00e8 recato in visita pastorale nella diocesi. Ha celebrato la santa messa e l'Angelus in piazza dei Martiri a Carpi e in seguito, accompagnato dal vescovo Francesco Cavina, ha salutato i fedeli presenti nel centro storico e si \u00e8 recato a pranzo nel seminario vescovile. In seguito all'interno dell'aula magna si \u00e8 svolto un incontro con i sacerdoti della diocesi, i diaconi, i religiosi e le religiose poi il papa \u00e8 partito per Mirandola, dove dopo una breve visita e un omaggio floreale all'altare maggiore del duomo di Santa Maria Maggiore, ha tenuto un discorso in piazza della Conciliazione davanti alla popolazione presente e ha incontrato i famigliari delle vittime del sisma del 2012. In seguito si \u00e8 recato presso la parrocchia dei Santi Giacomo e Filippo di San Giacomo Roncole dove, dopo una preghiera al memoriale dei caduti del sisma, \u00e8 ripartito in elicottero alla volta della Citt\u00e0 del Vaticano.\nDal 7 dicembre 2020 \u00e8 unita \"in persona episcopi\" all'arcidiocesi di Modena-Nonantola.\nCalendario liturgico proprio.\nTutto come nel Calendario romano generale, eccettuati i giorni sottoindicati:\nCronotassi dei vescovi.\nSi omettono i periodi di sede vacante non superiori ai 2 anni o non storicamente accertati.\nStampa.\n\"Notizie\" \u00e8 il settimanale della diocesi di Carpi, fondato nel 1986 e diretto da Romano Pelloni, al quale \u00e8 succeduto dal 1994 al 2014 il servizio di Luigi Lamma.\nLa testata giornalistica \u00e8 gestita da una cooperativa di professionisti e di collaboratori volontari, ed \u00e8 edita sia in formato digitale che cartacea, distribuita tramite consegna postale a domicilio.\nStatistiche.\nLa diocesi nel 2019 su una popolazione di 131.157 persone contava 116.928 battezzati, corrispondenti all'89,2% del totale."}
{"id": "501043", "revid": "110157", "url": "https://it.wikipedia.org/wiki?curid=501043", "title": "Diocesi di Carora", "text": "La diocesi di Carora (in latino: \"Dioecesis Carorensis\") \u00e8 una sede della Chiesa cattolica in Venezuela suffraganea dell'arcidiocesi di Barquisimeto. Nel 2019 contava 316.000 battezzati su 327.700 abitanti. \u00c8 retta dal vescovo Carlos Enrique Curiel Herrera, Sch. P.\nTerritorio.\nLa diocesi comprende 3 comuni dello stato venezuelano di Lara: Mor\u00e1n, Torres e Urdaneta.\nSede vescovile \u00e8 la citt\u00e0 di Carora, dove si trova la cattedrale di San Giovanni Battista.\nIl territorio si estende su una superficie di 11.708 km\u00b2 ed \u00e8 suddiviso in 56 parrocchie.\nStoria.\nLa diocesi \u00e8 stata eretta il 25 luglio 1992 con la bolla \"Certiori christifidelium\" di papa Giovanni Paolo II, ricavandone il territorio dall'arcidiocesi di Barquisimeto.\nCronotassi dei vescovi.\nSi omettono i periodi di sede vacante non superiori ai 2 anni o non storicamente accertati.\nStatistiche.\nLa diocesi nel 2019 su una popolazione di 327.700 persone contava 316.000 battezzati, corrispondenti al 96,5% del totale."}
{"id": "501044", "revid": "92723", "url": "https://it.wikipedia.org/wiki?curid=501044", "title": "Diocesi di Caratinga", "text": "La diocesi di Caratinga (in latino: \"Dioecesis Caratingensis\") \u00e8 una sede della Chiesa cattolica in Brasile suffraganea dell'arcidiocesi di Mariana appartenente alla regione ecclesiastica Leste 2. Nel 2019 contava 625.760 battezzati su 742.500 abitanti. \u00c8 retta dal vescovo Emanuel Messias de Oliveira.\nTerritorio.\nLa diocesi comprende 43 comuni nella parte sud-orientale dello stato brasiliano di Minas Gerais: Caratinga, Alto Jequitib\u00e1, Bom Jesus do Galho, Caputira, Carangola, Chal\u00e9, Concei\u00e7\u00e3o de Ipanema, C\u00f3rrego Novo, Divino, Dom Cavati, Durand\u00e9, Entre Folhas, Espera Feliz, Faria Lemos, Iapu, Imb\u00e9 de Minas, Inhapim, Ipaba, Ipanema, Lajinha, Luisburgo, Manhua\u00e7u, Manhumirim, Martins Soares, Mutum, Oriz\u00e2nia, Pocrane, Santa B\u00e1rbara do Leste, Santa Margarida, Santa Rita de Minas, Santana do Manhua\u00e7u, S\u00e3o Domingos das Dores, S\u00e3o Francisco do Gl\u00f3ria, S\u00e3o Jo\u00e3o do Manhua\u00e7u, S\u00e3o Jo\u00e3o do Oriente, S\u00e3o Sebasti\u00e3o do Anta, Simon\u00e9sia, Tarumirim, Tombos, Ubaporanga, Vargem Alegre, Vermelho Novo e il distretto di Vermelho Velho nel comune di Raul Soares.\nSede vescovile \u00e8 la citt\u00e0 di Caratinga, dove si trova la cattedrale di San Giovanni Battista.\nIl territorio si estende su una superficie di 15.088\u00a0km\u00b2 ed \u00e8 suddiviso in 54 parrocchie, raggruppate in 6 foranie: Caratinga, Carangola, Manhua\u00e7u, Santa Margarida, Inhapim e Ipanema.\nStoria.\nLa diocesi \u00e8 stata eretta il 15 dicembre 1915 con la bolla \"Pastorale Romani Pontificis officium\" di papa Benedetto XV, ricavandone il territorio dall'arcidiocesi di Mariana.\nIl 1\u00ba febbraio 1956 ha ceduto una porzione del suo territorio a vantaggio dell'erezione della diocesi di Governador Valadares.\nCronotassi dei vescovi.\nSi omettono i periodi di sede vacante non superiori ai 2 anni o non storicamente accertati.\nStatistiche.\nLa diocesi nel 2019 su una popolazione di 742.500 persone contava 625.760 battezzati, corrispondenti all'84,3% del totale."}
{"id": "501047", "revid": "1573940", "url": "https://it.wikipedia.org/wiki?curid=501047", "title": "Chiesa evangelica dei fratelli", "text": "La chiesa evangelica dei Fratelli di Firenze \u00e8 un edificio di culto situato in via della Vigna Vecchia.\n\u00c8 il pi\u00f9 antico edificio religioso della Chiesa cristiana evangelica dei fratelli, una denominazione protestante italiana.\nStoria.\nSituata pi\u00f9 o meno sul sito dell'antica chiesa di Sant'Apollinare, sebbene con un orientamento diverso, venne realizzata nel 1879 dalla Chiesa Libera dei pietisti del conte Piero Guicciardini, detta poi Chiesa cristiana evangelica dei fratelli.\nSuo collaboratore fu Teodorico Pietrocola Rossetti, che influ\u00ec sullo stile della costruzione, improntato al gotico toscano. Cugino del padre del pittore preraffaellita inglese Dante Gabriele Rossetti, protagonista dell'Estetismo, idealizzava una Firenze dantesca, dal volto medievale."}
{"id": "501048", "revid": "2043251", "url": "https://it.wikipedia.org/wiki?curid=501048", "title": "Arcidiocesi di Caracas", "text": "Larcidiocesi di Caracas o arcidiocesi di Santiago de Venezuela (in latino: \"Archidioecesis Caracensis o Sancti Iacobi in Venezuela\") \u00e8 una sede metropolitana della Chiesa cattolica in Venezuela. Nel 2019 contava 4.291.750 battezzati su 5.031.810 abitanti. La sede \u00e8 vacante.\nTerritorio.\nL'arcidiocesi comprende 4 dei 5 municipi che costituiscono il distretto metropolitano di Caracas: Libertador nel Distretto Capitale, e Chacao, Baruta e El Hatillo nello stato di Miranda.\nSede arcivescovile \u00e8 la citt\u00e0 di Caracas, dove si trova la cattedrale metropolitana di Sant'Anna, e tre basiliche minori: Santa Teresa, San Pietro apostolo e il santuario della Santa Cappella.\nIl territorio si estende su 814\u00a0km\u00b2 ed \u00e8 suddiviso in 97 parrocchie.\nProvincia ecclesiastica.\nLa provincia ecclesiastica di Caracas, istituita nel 1803, comprende le seguenti suffaraganee:\nStoria.\nLa diocesi del Venezuela fu eretta il 21 giugno 1531 con la bolla \"Pro Excellenti Praeminentia\" di papa Clemente VII, subito dopo la conquista spagnola.\nOriginariamente suffraganea dell'arcidiocesi di Siviglia, il 12 febbraio 1546 entr\u00f2 a far parte della provincia ecclesiastica dell'arcidiocesi di Santo Domingo.\nLa primitiva sede vescovile si trovava a Coro, dove rimase fino al 20 luglio 1637, quando fu trasferita a Santiago de Le\u00f3n de Caracas.\nNel 1752 cedette una porzione del suo territorio, che di fatto era per\u00f2 amministrata dalla diocesi di San Juan di Porto Rico, a vantaggio dell'erezione della prefettura apostolica di Cura\u00e7ao (oggi diocesi di Willemstad).\nIl 24 novembre 1803 fu elevata al rango di arcidiocesi metropolitana con la bolla \"In universalis Ecclesiae regimine\" di papa Pio VII. Originariamente aveva come suffraganee la diocesi di Guayana (oggi arcidiocesi di Ciudad Bol\u00edvar) e la diocesi di M\u00e9rida (oggi arcidiocesi).\nSuccessivamente ha ceduto a pi\u00f9 riprese porzioni del suo territorio a vantaggio dell'erezione di nuove diocesi:\nCronotassi dei vescovi.\nSi omettono i periodi di sede vacante non superiori ai 2 anni o non storicamente accertati.\nStatistiche.\nL'arcidiocesi nel 2019 su una popolazione di 5.031.810 persone contava 4.291.750 battezzati, corrispondenti all'85,3% del totale."}
{"id": "501050", "revid": "92723", "url": "https://it.wikipedia.org/wiki?curid=501050", "title": "Arcidiocesi di Camerino-San Severino Marche", "text": "Larcidiocesi di Camerino-San Severino Marche (in latino: \"Archidioecesis Camerinensis-Sancti Severini in Piceno\") \u00e8 una sede della Chiesa cattolica in Italia suffraganea dell'arcidiocesi di Fermo appartenente alla regione ecclesiastica Marche. Nel 2019 contava 54.420 battezzati su 57.415 abitanti. \u00c8 retta dall'arcivescovo Francesco Massara.\nNe sono patroni san Venanzio (per Camerino) e san Severino (per San Severino Marche).\nTerritorio.\nL'arcidiocesi comprende il territorio di 34 comuni delle Marche in 2 distinte province:\nSede arcivescovile \u00e8 la citt\u00e0 di Camerino, dove si trovano la basilica cattedrale della Santissima Annunziata e la basilica minore di San Venanzio; a San Severino Marche sorgono la concattedrale di Sant'Agostino e l'antica cattedrale di San Severino.\nIl territorio si estende su 1.603 km\u00b2 ed \u00e8 suddiviso in 95 parrocchie organizzate in 6 vicarie: Camerino, Castelraimondo, Pieve Torina, San Ginesio, San Severino Marche e Serra San Quirico.\nIstituti religiosi.\nNel 2017 sono presenti in diocesi i seguenti ordini e istituti religiosi:\nStoria.\nL'odierna arcidiocesi nasce nel 1986 dall'unione di due precedenti sedi: la diocesi di Camerino, attestata storicamente dal V secolo, e la diocesi di San Severino, eretta il 26 novembre 1586.\nCamerino.\nTradizionalmente si attribuisce la fondazione della diocesi di Camerino al III secolo, legata alla memoria del santo martire, e poi patrono, san Venanzio, nella cui \"passio\" compare il nome di un vescovo camerinese, Leonzio (ca. 250), di dubbia esistenza. La diocesi \u00e8 documentata storicamente solo con il vescovo Geronzio che partecip\u00f2 al sinodo romano indetto da papa Ilario del 465. Per colmare il vuoto tra il presunto Leonzio ed il certo Geronzio, la tradizione locale ha inserito nelle cronotassi una serie di quindici nomi di vescovi, che sia Ughelli che Gams hanno escluso nei loro studi e che Cappelletti ritiene \"\u00abessere senza verun fondamento\u00bb\".\nIn seguito alle distruzioni apportate dai Goti e dai Longobardi nel VI secolo, ai vescovi di Camerino i papi affidarono le sparute comunit\u00e0 cristiane rimaste di antichi municipi romani e sedi episcopali estinte, tra cui Septempeda, Tolentino, Urbs Salvia, Pollentia, Treia, Plestia e Cingoli. Nel corso del primo millennio cristiano i vescovi camerti esercitavano la loro giurisdizione episcopale su un vasto territorio. Di questo periodo sono noti una decina di vescovi, grazie alla loro partecipazione ai sinodi indetti a Roma dai pontefici. Tra questi si ricorda in particolare sant'Ansovino, consigliere dell'imperatore Ludovico II, e che prese parte al concilio romano dell'861.\nNel Medioevo fiorirono numerose abbazie e monasteri benedettini, tra cui si ricordano San Salvatore \"Rivuli sacri\", San Michele \"infra Hostia\", Sant'Elena \"prope flumen Aesinum\", Santa Maria in Campo, San Salvatore \"in valle castri\", San Flaviano \"de Rambona\".\nA partire dal XIV secolo inizi\u00f2 lo smembramento del vasto territorio diocesano. Nel 1320 Camerino perse parte del suo territorio a vantaggio dell'erezione della diocesi di Macerata. Il 10 dicembre 1586 cedette un'altra porzione di territorio a vantaggio dell'erezione della diocesi di Tolentino; lo stesso anno, il mese di novembre, parte del territorio camerte fu ceduto per l'erezione della diocesi di San Severino. Camerino fu compensata con alcune parrocchie sottratte alla diocesi di Spoleto.\nNel 1597 il vescovo Gentile Dolfino istitu\u00ec il seminario diocesano.\nIl 15 novembre 1728 Camerino perse un'altra porzione di territorio per l'erezione della diocesi di Fabriano, che contestualmente fu unita \"aeque principaliter\" alla diocesi camerte. L'8 luglio 1785 un'altra cessione territoriale port\u00f2 alla nascita della diocesi di Matelica; in questa occasione cess\u00f2 l'unione \"aeque principaliter\" con Fabriano.\nPer compensare Camerino di queste nuove perdite territoriali, papa Pio VI la elev\u00f2 al rango di arcidiocesi con la bolla \"Quemadmodum apostolica\" del 17 dicembre 1787, confermando la sua immediata soggezione alla Santa Sede.\nL'8 febbraio 1817 Camerino cedette ancora una porzione di territorio a vantaggio dell'erezione della diocesi di Treia, affidata in amministrazione perpetua agli arcivescovi camerinesi fino al 1913.\nTra i primi arcivescovi si ricorda Nicola Mattei Baldini (1817-1842), che riconsacr\u00f2 la cattedrale, ricostruita dopo il terremoto del 1799, celebr\u00f2 un sinodo diocesano, ed accolse papa Gregorio XVI in visita a Camerino nel 1841. La seconda parte dell'Ottocento \u00e8 segnata dall'episcopato di Felicissimo Salvini, il pi\u00f9 longevo della storia della diocesi, con 46 anni di governo dal 1847 al 1893.\nL'8 gennaio 1950, con la lettera apostolica \"Camertes quorum\", papa Pio XII proclam\u00f2 la Beata Maria Vergine \"in Via\" patrona principale della citt\u00e0 e dell'arcidiocesi.\nSan Severino.\n\"Septempeda\", l'antica San Severino Marche, \u00e8 attestata come diocesi unicamente dalla \"Vita sanctorum Severini et Victorini\", composta tra il VII ed il IX secolo; in questa biografia si parla del vescovo Severino, che diede poi anche il nome all'attuale citt\u00e0, ritenuto il protovescovo della diocesi di \"Septempeda\". Secondo Ughelli Severino sarebbe vissuto nel 540 ca. e avrebbe assistito alla distruzione di \"Septempeda\" ad opera o dei Goti o dei Longobardi; Lanzoni invece avanza l'ipotesi che Severino di Settempeda possa identificarsi con il vescovo Severo, presente al concilio di Sardica intorno al 343-344. La \"Vita\" sarebbe l'unica attestazione dell'esistenza in antichit\u00e0 della diocesi di San Severino, ignota a tutte le fonti antiche, e i cui vescovi non presero parte a nessun concilio o sinodo dell'epoca.\nLa diocesi di San Severino fu eretta da papa Sisto V con la bolla \"Superna dispositione\" del 26 novembre 1586, ricavandone il territorio dalla diocesi di Camerino. Originariamente era immediatamente soggetta alla Santa Sede e aveva per cattedrale la chiesa di San Severino. Nel 1589 la diocesi entr\u00f2 a far parte della provincia ecclesiastica dell'arcidiocesi di Fermo.\nUn seminario a San Severino era gi\u00e0 stato istituito nel 1566 dal vescovo camerinese Berardo Bongiovanni, prima ancora della nascita della diocesi.\nNel 1827 la cattedrale diocesana fu trasferita nella chiesa di Sant'Agostino, che venne solennemente consacrata dal vescovo Giacomo Rangiaschi il 29 giugno.\nTra i recenti vescovi di San Severino si ricordano: \u00abAngelo Antonio Anselmi (1792-1816), esiliato a Como dal 1808 al 1813 per il rifiuto del giuramento al governo napoleonico; Giacomo Ranghiasci (1816-1838), restauratore della diocesi disastrata dalla bufera napoleonica; Francesco Mazzuoli (1847-1889), che con tanta saggezza e coraggio ha guidato la Chiesa nel periodo del risorgimento; Giosu\u00e8 Bicchi (1893-1913); Vincenzo Migliorelli (1927-1930), che non ebbe l'approvazione del governo fascista.\u00bb\nIl 4 novembre 1913 i vescovi di San Severino ottennero in amministrazione \"ad nutum Sanctae Sedis\" la diocesi di Treia, gi\u00e0 amministrata dagli arcivescovi di Camerino; il 20 febbraio 1920, con la bolla \"Boni Pastoris\" di papa Benedetto XV, l'amministrazione apostolica divenne \"perpetua\" e dur\u00f2 fino al 1966.\nAl momento dell'unione con Camerino, la diocesi di San Severino comprendeva i comuni di San Severino Marche e di Poggio San Vicino e la frazione di Frontale del comune di Apiro.\nCamerino-San Severino Marche.\nNel 1966, dopo le dimissioni di Ferdinando Longinotti, la diocesi di San Severino Marche rimase vacante e fu affidata in amministrazione agli arcivescovi di Camerino, fino al 21 giugno 1979 quando Bruno Frattegiani, gi\u00e0 arcivescovo camerte, fu nominato anche vescovo di San Severino Marche unendo cos\u00ec \"in persona episcopi\" le due sedi.\nIn seguito alla riorganizzazione territoriale delle diocesi marchigiane attuata il 19 marzo 1984 con il decreto \"Conferentia Episcopalis Picena\" della Congregazione per i vescovi, Camerino cedette cinque parrocchie alla diocesi di Cingoli, site nel territorio comunale di Cingoli, e sei parrocchie alla diocesi di Fabriano, poste nel territorio dei comuni di Genga e Sassoferrato; contestualmente, Camerino ha acquisito le parrocchie in territorio marchigiano appartenute a diocesi umbre, e cio\u00e8 sette parrocchie nei comuni di Sefro, Serravalle di Chienti e Fiuminata dalla diocesi di Nocera Umbra e Gualdo Tadino; e 23 parrocchie nei comuni di Visso, Castelsantangelo sul Nera e Ussita dalla diocesi di Norcia.\nIl 30 settembre 1986, con il decreto \"Instantibus votis\" della medesima Congregazione per i vescovi, \u00e8 stata stabilita la \"plena unione\" delle due diocesi e la nuova circoscrizione ecclesiastica, resa contestualmente suffraganea dell'arcidiocesi di Fermo, ha assunto il nome attuale.\nDal 27 giugno 2020 \u00e8 unita \"in persona episcopi\" alla diocesi di Fabriano-Matelica.\nIstituzioni culturali dell'arcidiocesi.\nNel 1965 \u00e8 stato istituito il museo diocesano ad opera del professor Giacomo Boccanera, ideatore e primo responsabile del museo, riaperto ufficialmente nel 2004 dopo il terremoto del 1997. Il museo raccoglie opere di artisti locali dal XIV al XVIII secolo, tra cui Giovanni Angelo d'Antonio, Giovanni Boccati, Girolamo di Giovanni, Ansovino di Vanni, Luca Signorelli, Girolamo Sparapane, Lazzaro Baldi, Giuseppe Chiari e Francesco Trevisani.\nNel 1987 l'archivio arcivescovile \u00e8 stato dichiarato di notevole interesse storico ad opera della Soprintendenza archivistica di Ancona, e aperto al pubblico dopo un attento riordino e una accurata catalogazione cartacea e digitale.\nLa biblioteca del seminario \u00e8 stata fondata dal canonico Letterio Turchi nel 1819. \u00abLa parte pi\u00f9 antica del fondo \u00e8 costituita da un codice del XIV secolo, 26 pergamene, 4 incunaboli, 158 edizioni cinquecentine, 16 manoscritti, moltissimi preziosi volumi del sei-settecento\u00bb.\nCronotassi.\nSi omettono i periodi di sede vacante non superiori ai 2 anni o non storicamente accertati.\nStatistiche.\nL'arcidiocesi nel 2019 su una popolazione di 57.415 persone contava 54.420 battezzati, corrispondenti al 94,8% del totale."}
{"id": "501051", "revid": "1935652", "url": "https://it.wikipedia.org/wiki?curid=501051", "title": "Diocesi di Castellaneta", "text": "La diocesi di Castellaneta (in latino: \"Dioecesis Castellanetensis\") \u00e8 una sede della Chiesa cattolica in Italia suffraganea dell'arcidiocesi di Taranto appartenente alla regione ecclesiastica Puglia. Nel 2019 contava 118.192 battezzati su 128.211 abitanti. La sede \u00e8 vacante.\nTerritorio.\nLa diocesi comprende i comuni pugliesi di Castellaneta, Ginosa, Laterza, Massafra, Mottola, Palagianello e Palagiano in provincia di Taranto.\nSede vescovile \u00e8 la citt\u00e0 di Castellaneta, dove si trova la cattedrale di Santa Maria Assunta. A Mottola sorge l'ex cattedrale di Santa Maria Assunta. Tre sono i santuari riconosciuti della diocesi: il santuario Mater Domini a Laterza, i santuari di Ges\u00f9 Bambino e della Madonna della Scala a Massafra.\nParrocchie.\nIl territorio si estende per 1.043\u00a0km\u00b2 ed \u00e8 suddiviso in 35 parrocchie, raggruppate in 8 vicar\u00ece.\nStoria.\nOrigini.\nLa diocesi di Castellaneta venne eretta in epoca normanna, dopo che questi conquistarono la citt\u00e0 la prima volta nel 1064, e definitivamente una seconda volta nel 1080. \u00abL'istituzione della diocesi avvenne per impulso del normanno Riccardo Senescalco, nipote del Guiscardo e \"dominus\" di Mottola e Castellaneta, nel segno del processo di latinizzazione del territorio e ridefinizione del quadro diocesano sollecitato dagli accordi di Melfi (1059) e di Ceprano (1080)\u00bb. Fin dall'inizio apparteneva alla provincia ecclesiastica dell'arcidiocesi di Taranto.\nPrimo vescovo storicamente documentato \u00e8 Amuro, che nel 1099 fu presente alla consacrazione della chiesa di San Michele Arcangelo a Montescaglioso e che nel dicembre 1100 conferm\u00f2 all'abate Orso di Santa Maria di Banzi il possesso della chiesa di San Matteo nel territorio di Castellaneta. Nel diploma Amuro si firma come \"Mutulensis atque Castellanitensis ecclesie presul\", vescovo delle chiese di Mottola e di Castellaneta, indizio che in quel periodo le due diocesi erano unite \"in persona episcopi\".\nL'unione tuttavia dovette durare ben poco; infatti in un altro diploma 1110 appaiono contemporaneamente il vescovo di Mottola Valcauso e il vescovo di Castellaneta Nicola; quest'ultimo \u00e8 ancora ricordato in un diploma di Ruggero II del 1133.\nA partire dal XII secolo si radicarono sul territorio importanti cellule monastiche benedettine, fra cui le chiese rupestri di San Matteo e di San Sabino, dipendenti dall'abbazia di Cava de' Tirreni. Nel XIII secolo i rapporti tra i vescovi e i monaci furono burrascosi, nonostante l'esenzione dei monasteri dalla giurisdizione vescovile, pattuita nel 1226, e sfociarono addirittura in azioni di forza da parte dei vescovi. \u00abIl lungo e spigoloso contenzioso tra i cavensi e il vescovo Boemondo, riguardante il possesso della chiesa di San Matteo de domo e delle sue pertinenze, \u00e8 un segnale del clima di tensione, di prevaricazione e di degenerazione istituzionale che regnava nello scenario ecclesiastico locale dominato da vescovi insolenti e riottosi, chierici rissosi, concubini e usurai, monaci poco caritatevoli\u00bb.\nEt\u00e0 moderna.\nA partire dal XVI secolo anche i vescovi della diocesi di Castellaneta iniziarono l'attuazione delle riforme volute dal concilio di Trento. Tra questi si distinse in particolare Bartolomeo Sirigo junior (1544-1577), gi\u00e0 segretario del concilio tridentino, che nel 1572 effettu\u00f2 la prima visita canonica della diocesi. All'inizio del Seicento, il vescovo Antonio de Mattheis (1618-1635) si impegn\u00f2 per la riforma morale e religiosa del clero e dei fedeli, riconoscendo che la situazione di precariet\u00e0 venutasi a creare nella diocesi era dovuta alle troppe assenze dei vescovi dalla propria sede. Altri vescovi che lasciarono un'impronta nella vita e nell'organizzazione della diocesi furono Domenico Antonio Bernardini (1677-1696), Onofrio Montesoro (1696-1722), Bonaventura Blasio (1724-1733), Massenzio Filo della Torre di Santa Susanna (1733-1763).\nNel processo di riforma ebbero un ruolo significativo le confraternite, di cui ne sono note nove alla fine del Seicento, e le comunit\u00e0 religiose, tra cui domenicani, francescani, cappuccini, clarisse e cappuccine.\nIn seguito al concordato tra Pio VII e Ferdinando I delle Due Sicilie, il 27 giugno 1818 con la bolla \"De utiliori\" venne soppressa la vicina diocesi di Mottola e i suoi territori di Mottola, Massafra, Palagiano e Palagianello furono uniti a quelli di Castellaneta.\nNell'Ottocento, Salvatore Lettieri (1818-1825), primo vescovo dopo un lungo periodo di sede vacante, ripristin\u00f2 le visite pastorali, resesi necessarie per superare le difficolt\u00e0 e i malumori sorti dopo la soppressione della diocesi di Mottola. Il suo successore Pietro Lepore (1827-1851) fond\u00f2 il seminario diocesano, aperto l'8 maggio 1838, e celebr\u00f2 un sinodo il 24 aprile 1839; a lui si deve anche la restaurazione della cattedrale.\nEt\u00e0 contemporanea.\nDal 1974 al 1980 fu unita \"in persona episcopi\" all'arcidiocesi di Taranto durante l'episcopato di Guglielmo Motolese.\nL'8 settembre 1976 la diocesi si ampli\u00f2 con l'aggregazione dei territori di Ginosa e Laterza, appartenuti per secoli all'arcidiocesi di Matera.\nIl 27 e 28 novembre 1987 si \u00e8 svolto a Castellaneta un convegno nazionale di studio in occasione del IX centenario dell'istituzione della diocesi.\nCronotassi dei vescovi.\nSi omettono i periodi di sede vacante non superiori ai 2 anni o non storicamente accertati.\nStatistiche.\nLa diocesi nel 2019 su una popolazione di 128.211 persone contava 118.192 battezzati, corrispondenti al 92,2% del totale."}
{"id": "501052", "revid": "110157", "url": "https://it.wikipedia.org/wiki?curid=501052", "title": "Chiesa di Sant'Apollinare (Firenze)", "text": "L'antichissima chiesa di Sant'Apollinare a Firenze si trovava nell'attuale piazza San Firenze, a destra del Palazzo del Bargello, separata da quest'ultimo da via della Vigna Vecchia.\nStoria.\nEdificio sacro.\nL'edificio originario risaliva probabilmente al VI secolo, quando i bizantini la fondarono dedicandola al santo ravennate ad essi caro, anche se mancano documenti per\u00f2 comprovanti la sua antichit\u00e0. Si trovava all'epoca appena fuori dalla mura romane, che correvano pi\u00f9 o meno lungo le attuali via del Proconsolo e via dei Leoni.\nCitata tra le leggendarie prime dodici priorie di Firenze, la prima menzione documentata \u00e8 del 15 gennaio 1065, come confinante coi possedimenti della chiesa di San Procolo, in un atto di donazione dal vescovo di Firenze al priore della Badia fiorentina. Fin dall'XI secolo, e fino alla sconsacrazione nel 1737, fu patronata dalla famiglia Sacchetti, che ne sovvenzion\u00f2 a pi\u00f9 riprese restauri ed ampliamenti. Nel 1258 nella piazza di Sant'Apollinare venne decapitato il cardinale Tesauro Beccaria, inviato a Firenze da papa Alessandro IV come legato per tentare di ricomporre le discordie tra guelfi e ghibellini. La chiesa dovette essere ricostruita nel Trecento, quando Andrea Orcagna, col fratello Bernardo, la decor\u00f2 di pregevoli dipinti, sia all'interno che all'esterno. Erano parrocchiane di Sant'Apollinare famiglie come i Bardi, gli Acciaiuoli, i Bonaccorsi; lo fu per un periodo il giovane Michelangelo Buonarroti, quando risiedeva in via Torta e poco lontano, in piazza San Firenze, tenne bottega il pittore Masaccio.\nNel 1592 venne concessa ai monaci olivetani, che avevano ceduto la loro chiesa di San Michele in Betelde ai Teatini per compiacere Ferdinando I de' Medici. Nel 1636 venne completamente restaurata dai Sacchetti, come ricordava un'iscrizione sull'altare: . In realt\u00e0 la menzione secondo cui fu la stessa famiglia a costruirla in origine \u00e8 priva di fondamento.\nCarcere.\nNel 1756 il Santo Uffizio ebbe abbattuta la propria sede originaria, nel cortile di Santa Croce, trasferendosi proprio a Sant'Apollinare, che era gi\u00e0 stata sconsacrata, come accennato, nel 1737. Nella chiesa, in particolare nel presbiterio e nel chiostro, vennero intrapresi importanti lavori per adibirla a tribunale e carcere dell'Inquisizione, integrandosi col vicino carcere del Bargello. Nel 1782 Pietro Leopoldo abol\u00ec definitivamente l'istituzione e trasform\u00f2 l'edificio in carcere, le cosiddette Stinche Nuove (come il non lontano carcere delle Stinche), destinate ai debitori insolventi, mentre nelle stanze del chiostro fu sistemata la \"Nuova magistratura\", un'istituzione che promulgava leggi in materia di giustizia, la quale, per la prima volta al mondo, il 30 novembre 1786 abol\u00ec la tortura e la pena di morte. In seguito il carcere divenne \"pretoriale famminile\", finch\u00e9, a met\u00e0 dell'Ottocento, tutte le carceri fiorentine non vennero riunite alle Murate. Divenne allora un luogo destinato all'accoglienza delle famiglie indigenti.\nCon Firenze capitale e i piano di \"Risanamento\", Sant'Apollinare rischi\u00f2 di scomparire definitivamente per un progetto che voleva la costruzione di un ampio viale tra Santa Trinita e Santa Croce, con una nuova piazza a fianco del Bargello. Tale progetto, di cui resta traccia in alcuni disegni all'esposizione di storia fiorentina a palazzo Vecchio, sull'onda delle polemiche suscitate dalla creazione di piazza della Repubblica non venne fortunatamente mai attuato.\nRecupero.\nLa nuova tolleranza religiosa che segu\u00ec la seconda guerra d'indipendenza permise a molti culti non cattolici di venire allo scoperto. Tra questi la Chiesa Libera dei Pietisti, capeggiata dal conte Pietro Guicciardini, acquist\u00f2 nel 1879 gli edifici gi\u00e0 di Sant'Apollinare per erigere una nuova chiesa Cristiana Evangelica dei Fratelli. Il luogo venne significativamente scelto in una zona carceraria, dove in passato erano stati incarcerati anche appartenenti a quelle comunit\u00e0 perseguite, ree di leggere la Bibbia in italiano.\nL'edificio fu liberato dalle infrastrutture dell'adattamento carcerario e fu costruito una nuova cappella, con orientamento nord-sud e affaccio su via della Vigna Vecchia, pi\u00f9 o meno lungo quello che era stato il presbiterio di Sant'Apollinare. Della vecchia chiesa restano le mura perimetrali e il solo chiostrino, con numerosi stemmi funerari antichi delle famiglie della zona.\nDescrizione.\nAveva tre navate e vi erano altari dei Sacchetti, dei Sinibaldi, delle monache di Malta, degli olivetani, dell'ospedale di Santa Maria Nuova e dell'Arte dei Cuoiai."}
{"id": "501053", "revid": "92723", "url": "https://it.wikipedia.org/wiki?curid=501053", "title": "Diocesi di Catarman", "text": "La diocesi di Catarman (in latino: \"Dioecesis Catarmaniensis\") \u00e8 una sede della Chiesa cattolica nelle Filippine suffraganea dell'arcidiocesi di Palo. Nel 2019 contava 507.860 battezzati su 693.570 abitanti. \u00c8 retta dal vescovo Emmanuel Celeste Trance.\nTerritorio.\nLa diocesi comprende la provincia filippina di Northern Samar sull'isola omonima.\nSede vescovile \u00e8 la citt\u00e0 di Catarman, dove si trova la cattedrale di Nostra Signora dell'Annunciazione.\nIl territorio si estende su 3.498\u00a0km\u00b2 ed \u00e8 suddiviso in 31 parrocchie, raggruppate in 4 vicariati.\nStoria.\nLa diocesi \u00e8 stata eretta il 5 dicembre 1974 con la bolla \"Quae ampliores\" di papa Paolo VI, ricavandone il territorio dalle diocesi di Borongan e di Calbayog.\nOriginariamente suffraganea dell'arcidiocesi di Cebu, il 15 novembre 1982 \u00e8 entrata a far parte della provincia ecclesiastica dell'arcidiocesi di Palo.\nCronotassi dei vescovi.\nSi omettono i periodi di sede vacante non superiori ai 2 anni o non storicamente accertati.\nStatistiche.\nLa diocesi nel 2019 su una popolazione di 693.570 persone contava 507.860 battezzati, corrispondenti al 73,2% del totale."}
{"id": "501054", "revid": "322321", "url": "https://it.wikipedia.org/wiki?curid=501054", "title": "Diocesi di Caxias do Maranh\u00e3o", "text": "La diocesi di Caxias do Maranh\u00e3o (in latino: \"Dioecesis Caxiensis in Maragnano\") \u00e8 una sede della Chiesa cattolica in Brasile suffraganea dell'arcidiocesi di S\u00e3o Lu\u00eds do Maranh\u00e3o appartenente alla regione ecclesiastica Nordeste 5. Nel 2019 contava 869.620 battezzati su 897.115 abitanti. \u00c8 retta dal vescovo Sebasti\u00e3o Lima Duarte.\nTerritorio.\nLa diocesi \u00e8 situata nella parte orientale dello stato brasiliano di Maranh\u00e3o.\nSede vescovile \u00e8 la citt\u00e0 di Caxias, dove si trova la cattedrale di Nostra Signora dei Rimedi.\nIl territorio si estende su 34.449\u00a0km\u00b2 ed \u00e8 suddiviso in 28 parrocchie.\nStoria.\nLa diocesi \u00e8 stata eretta il 22 luglio 1939 con la bolla \"Si qua dioecesis nimia\" di papa Pio XII, ricavandone il territorio dall'arcidiocesi di S\u00e3o Lu\u00eds do Maranh\u00e3o.\nIl 20 dicembre 1954 ha ceduto una porzione del suo territorio a vantaggio dell'erezione della prelatura territoriale di Santo Ant\u00f4nio de Balsas (oggi diocesi di Balsas).\nIl 26 maggio 1967, con la lettera apostolica \"Munus amplissimum\", papa Paolo VI ha proclamato la Beata Maria Vergine Immacolata, venerata con il titolo di \"Nossa Senhora da Medalha Milagrosa\", patrona principale della diocesi.\nIl 22 giugno 1968 per effetto del decreto \"Spirituali christifidelium\" della Congregazione per i vescovi ha ceduto i comuni di Mirador, Nova Iorque, Paraibano, Pastos Bons e Sucupira do Norte alla prelatura territoriale di Santo Ant\u00f4nio de Balsas.\nCronotassi dei vescovi.\nSi omettono i periodi di sede vacante non superiori ai 2 anni o non storicamente accertati.\nStatistiche.\nLa diocesi nel 2019 su una popolazione di 897.115 persone contava 869.620 battezzati, corrispondenti al 96,9% del totale."}
{"id": "501055", "revid": "110157", "url": "https://it.wikipedia.org/wiki?curid=501055", "title": "Diocesi di Caxias do Sul", "text": "La diocesi di Caxias do Sul (in latino: \"Dioecesis Caxiensis Australis\") \u00e8 una sede della Chiesa cattolica in Brasile suffraganea dell'arcidiocesi di Porto Alegre appartenente alla regione ecclesiastica Sul 3. Nel 2019 contava 853.500 battezzati su 947.440 abitanti. \u00c8 retta dal vescovo Jos\u00e9 Gislon, O.F.M.Cap.\nTerritorio.\nLa diocesi comprende 29 comuni nella parte nord-orientale dello stato brasiliano del Rio Grande do Sul: Ant\u00f4nio Prado, Bento Gon\u00e7alves, Boa Vista do Sul, Cambar\u00e1 do Sul, Carlos Barbosa, Caxias do Sul, Cotipor\u00e3, Fagundes Varela, Farroupilha, Flores da Cunha, Garibaldi, Guabiju, Imigrante, Jaquirana, Monte Belo do Sul, Nova Ara\u00e7\u00e1, Nova Bassano, Nova P\u00e1dua, Nova Prata, Nova Roma do Sul, Para\u00ed, Prot\u00e1sio Alves, S\u00e3o Francisco de Paula, S\u00e3o Jorge, S\u00e3o Marcos, S\u00e3o Valentim do Sul, Veran\u00f3polis, Vila Flores e Vista Alegre do Prata.\nSede vescovile \u00e8 la citt\u00e0 di Caxias do Sul, dove si trova la cattedrale di Santa Teresa.\nIl territorio si estende su una superficie di 11.892\u00a0km\u00b2 ed \u00e8 suddiviso in 74 parrocchie.\nStoria.\nLa diocesi di Caxias fu eretta l'8 settembre 1934 con la bolla \"Quae spirituali christifidelium\" di papa Pio XI, ricavandone il territorio dall'arcidiocesi di Porto Alegre.\nIl 30 luglio 1959, con la lettera apostolica \"Praecipuo cum pietatis\", papa Giovanni XXIII proclam\u00f2 la Madonna di Caravaggio patrona della diocesi.\nIl 15 agosto 1959 la diocesi si ampli\u00f2 incorporando il territorio del comune di Mu\u00e7um e quello del distretto di Santa Lucia do Piai nel comune di Caxias do Sul, gi\u00e0 appartenuti all'arcidiocesi di Porto Alegre.\nIl 16 maggio 1966 furono rivisti e ridefiniti i confini con la vicina diocesi di Passo Fundo (oggi arcidiocesi) tramite uno scambio di cappelle e chiese rurali.\nIl 19 ottobre 1966 ha assunto il nome attuale in forza del decreto \"Cum sedes\" della Congregazione Concistoriale.\nIl 23 novembre 1970 la diocesi si \u00e8 nuovamente ampliata includendo porzioni del territorio comunale di S\u00e3o Francisco de Paula, appartenuti all'arcidiocesi di Porto Alegre.\nIl 12 dicembre 1997 ha ceduto il territorio dei comuni di Mu\u00e7um e di Vespasiano Correa alla diocesi di Santa Cruz do Sul.\nIl 10 novembre 1999 ha ceduto una porzione del suo territorio a vantaggio dell'erezione della diocesi di Os\u00f3rio.\nCronotassi dei vescovi.\nSi omettono i periodi di sede vacante non superiori ai 2 anni o non storicamente accertati.\nStatistiche.\nLa diocesi nel 2019 su una popolazione di 947.440 persone contava 853.500 battezzati, corrispondenti al 90,1% del totale."}
{"id": "501056", "revid": "1013865", "url": "https://it.wikipedia.org/wiki?curid=501056", "title": "Tasman (Nuova Zelanda)", "text": "Tasman \u00e8 un'autorit\u00e0 unitaria della Nuova Zelanda. Svolge sia i compiti affidati alle regioni sia quelli affidati alle autorit\u00e0 territoriali. \n\u00c8 situata nella parte nord-occidentale dell'isola Meridionale e prende il nome dal navigatore olandese Abel Tasman."}
{"id": "501057", "revid": "339392", "url": "https://it.wikipedia.org/wiki?curid=501057", "title": "Armstrong-Whitworth Whitley", "text": ""}
{"id": "501059", "revid": "110157", "url": "https://it.wikipedia.org/wiki?curid=501059", "title": "Diocesi di Daet", "text": "La diocesi di Daet (in latino: \"Dioecesis Daetiensis\") \u00e8 una sede della Chiesa cattolica nelle Filippine suffraganea dell'arcidiocesi di C\u00e1ceres. Nel 2019 contava 555.700 battezzati su 611.600 abitanti. \u00c8 retta dal vescovo Rex Andrew Clement Alarcon.\nTerritorio.\nLa diocesi comprende la provincia filippina di Camarines Norte sull'isola di Luzon.\nSede vescovile \u00e8 la citt\u00e0 di Daet, dove si trovano la cattedrale della Santissima Trinit\u00e0 e l'ex cattedrale dedicata a San Giovanni Battista.\nIl territorio si estende su 2.200 km\u00b2 ed \u00e8 suddiviso in 32 parrocchie.\nStoria.\nLa diocesi \u00e8 stata eretta il 27 maggio 1974 con la bolla \"Requirit maximopere\" di papa Paolo VI, ricavandone il territorio dall'arcidiocesi di C\u00e1ceres.\nIl 29 novembre 1982, con la lettera apostolica \"Sanctos caeli\", papa Giovanni Paolo II ha confermato San Giuseppe Lavoratore patrono principale della diocesi.\nCronotassi dei vescovi.\nSi omettono i periodi di sede vacante non superiori ai 2 anni o non storicamente accertati.\nStatistiche.\nLa diocesi nel 2019 su una popolazione di 611.600 persone contava 555.700 battezzati, corrispondenti al 90,9% del totale."}
{"id": "501060", "revid": "92723", "url": "https://it.wikipedia.org/wiki?curid=501060", "title": "Diocesi di \u00d0\u00e0 Lat", "text": "La diocesi di \u00d0\u00e0 Lat (in latino: \"Dioecesis Dalatensis\") \u00e8 una sede della Chiesa cattolica in Vietnam suffraganea dell'arcidiocesi di H\u00f4 Ch\u00ed Minh. Nel 2019 contava 390.854 battezzati su 1.400.000 abitanti. \u00c8 retta dal vescovo Dominic Nguyen Van Manh.\nTerritorio.\nLa diocesi si estende nella provincia di Lam Dong nel sud del Vietnam.\nSede vescovile \u00e8 la citt\u00e0 di \u00d0\u00e0 Lat, dove si trova la cattedrale di San Nicola di Bari.\nIl territorio \u00e8 suddiviso in 105 parrocchie.\nStoria.\nLa diocesi \u00e8 stata eretta il 24 novembre 1960 con la bolla \"Quod venerabiles\" di papa Giovanni XXIII, ricavandone il territorio dal vicariato apostolico di Saigon (oggi arcidiocesi di H\u00f4 Ch\u00ed Minh) e dal vicariato apostolico di Kontum (oggi diocesi).\nIl 21 giugno 1967 ha ceduto una porzione del suo territorio a vantaggio dell'erezione della diocesi di Ban M\u00ea Thu\u1ed9t.\nCronotassi dei vescovi.\nSi omettono i periodi di sede vacante non superiori ai 2 anni o non storicamente accertati.\nStatistiche.\nLa diocesi nel 2019 su una popolazione di 1.400.000 persone contava 390.854 battezzati, corrispondenti al 27,9% del totale."}
{"id": "501061", "revid": "322321", "url": "https://it.wikipedia.org/wiki?curid=501061", "title": "Diocesi di Dallas", "text": "La diocesi di Dallas (in latino: \"Dioecesis Dallasensis\") \u00e8 una sede della Chiesa cattolica negli Stati Uniti d'America suffraganea dell'arcidiocesi di San Antonio appartenente alla regione ecclesiastica X (AR, OK, TX). Nel 2019 contava 1.392.000 battezzati su 4.054.985 abitanti. \u00c8 retta dal vescovo Edward James Burns.\nTerritorio.\nLa diocesi comprende 9 contee nella parte settentrionale del Texas, negli Stati Uniti d'America: Collin, Dallas, Ellis, Fannin, Grayson, Hunt, Kaufman, Navarro e Rockwall.\nSede vescovile \u00e8 la citt\u00e0 di Dallas, dove si trova la cattedrale santuario di Guadalupe (\"Cathedral Santuario de Guadalupe\").\nIl territorio si estende su 19.475\u00a0km\u00b2 ed \u00e8 suddiviso in 69 parrocchie.\nStoria.\nLa diocesi di Dallas fu eretta il 15 luglio 1890 con la bolla \"Romani Pontifices\" di papa Leone XIII, ricavandone il territorio dalla diocesi di Galveston (oggi arcidiocesi di Galveston-Houston).\nSi ampli\u00f2 nel 1891 e nel 1892, incorporando territori del vicariato apostolico dell'Arizona (oggi diocesi di Tucson).\nIl 3 marzo 1914, il 3 agosto 1926 e il 15 novembre 1947 cedette alcune porzioni del suo territorio a vantaggio dell'erezione rispettivamente delle diocesi di El Paso, di Amarillo e di Austin.\nIl 20 ottobre 1953 in forza del decreto \"Urbs vulgo\" della Congregazione per i vescovi la chiesa di San Patrizio di Fort Worth fu elevata al rango di concattedrale e la diocesi assunse il nome di diocesi di Dallas-Fort Worth.\nIl 16 ottobre 1961 cedette un'altra porzione del suo territorio a vantaggio dell'erezione della diocesi di San Angelo.\nIl 9 agosto 1969 la diocesi si divise, dando origine alla diocesi di Fort Worth e alla presente diocesi, che contestualmente ha assunto il nome attuale.\nIl 12 dicembre 1986 ha ceduto un'altra porzione di territorio a vantaggio dell'erezione della diocesi di Tyler.\nLa diocesi \u00e8 stata coinvolta nello scandalo degli abusi sessuali su otto chierichietti, abusati per undici anni dal sacerdote diocesano Rudolph Kos, sospeso da ogni incarico nel 1992 e successivamente condannato all'ergastolo. Una delle vittime ha commesso suicidio. La diocesi era stata condannata a pagare 119 milioni di dollari, ma tale cifra avrebbe portato alla bancarotta; nel 1998 raggiunse un accordo con le vittime, cui sono andati 23 milioni di dollari, ottenuti grazie alla vendita di propriet\u00e0 diocesane.\nCronotassi dei vescovi.\nSi omettono i periodi di sede vacante non superiori ai 2 anni o non storicamente accertati.\nStatistiche.\nLa diocesi nel 2019 su una popolazione di 4.054.985 persone contava 1.392.000 battezzati, corrispondenti al 34,3% del totale."}
{"id": "501062", "revid": "92723", "url": "https://it.wikipedia.org/wiki?curid=501062", "title": "Diocesi di Daloa", "text": "La diocesi di Daloa (in latino: \"Dioecesis Daloa\u00ebnsis\") \u00e8 una sede della Chiesa cattolica in Costa d'Avorio suffraganea dell'arcidiocesi di Gagnoa. Nel 2019 contava 284.730 battezzati su 1.790.465 abitanti. \u00c8 retta dal vescovo Marcellin Kouadio Yao.\nTerritorio.\nLa diocesi comprende le regioni ivoriane dell'Alto Sassandra e di Marahou\u00e9.\nSede vescovile \u00e8 la citt\u00e0 di Daloa, dove si trova la cattedrale di Cristo Re.\nIl territorio \u00e8 suddiviso in 40 parrocchie.\nStoria.\nIl vicariato apostolico di Sassandra fu eretto il 9 aprile 1940 con la bolla \"Quo intra\" di papa Pio XII, ricavandone il territorio dal vicariato apostolico della Costa d'Avorio (oggi arcidiocesi di Abidjan).\nIl 14 settembre 1955 per effetto della bolla \"Dum tantis\" del medesimo papa Pio XII il vicariato apostolico \u00e8 stato elevato a diocesi e ha assunto il nome attuale. Originariamente era suffraganea dell'arcidiocesi di Abidjan.\nIl 25 giugno 1956 e l'8 giugno 1968 ha ceduto porzioni del suo territorio a vantaggio dell'erezione rispettivamente delle diocesi di Gagnoa (oggi arcidiocesi) e di Man.\nIl 19 dicembre 1994 ha ceduto un'altra porzione di territorio a vantaggio dell'erezione della diocesi di Odienn\u00e9 e nel contempo \u00e8 entrata a far parte della provincia ecclesiastica dell'arcidiocesi di Gagnoa.\nCronotassi dei vescovi.\nSi omettono i periodi di sede vacante non superiori ai 2 anni o non storicamente accertati.\nStatistiche.\nLa diocesi nel 2019 su una popolazione di 1.790.465 persone contava 284.730 battezzati, corrispondenti al 15,9% del totale."}
{"id": "501063", "revid": "1935652", "url": "https://it.wikipedia.org/wiki?curid=501063", "title": "Diocesi di Daltonganj", "text": "La diocesi di Daltonganj (in latino: \"Dioecesis Daltonganiensis\") \u00e8 una sede della Chiesa cattolica in India suffraganea dell'arcidiocesi di Ranchi. Nel 2019 contava 67.780 battezzati su 3.288.850 abitanti. La sede \u00e8 vacante.\nTerritorio.\nLa diocesi comprende i distretti di Palamu e Garhwa nello stato indiano di Jharkhand.\nSede vescovile \u00e8 la citt\u00e0 di Daltonganj, dove si trova la cattedrale \"Shanti ki Maharani\" (Regina della Pace).\nIl territorio \u00e8 suddiviso in 23 parrocchie.\nStoria.\nLa diocesi \u00e8 stata eretta il 5 giugno 1971 con la bolla \"Supremi Ecclesiae\" di papa Paolo VI, ricavandone il territorio dall'arcidiocesi di Ranchi.\nIl 1\u00ba aprile 1995 ha ceduto una porzione del suo territorio a vantaggio dell'erezione della diocesi di Hazaribag.\nCronotassi dei vescovi.\nSi omettono i periodi di sede vacante non superiori ai 2 anni o non storicamente accertati.\nStatistiche.\nLa diocesi nel 2019 su una popolazione di 3.288.850 persone contava 67.780 battezzati, corrispondenti al 2,1% del totale."}
{"id": "501064", "revid": "1123126", "url": "https://it.wikipedia.org/wiki?curid=501064", "title": "Arcieparchia di Damasco dei Melchiti", "text": "Larcieparchia di Damasco dei Melchiti (in latino: \"Archieparchia Damascena Graecorum Melkitarum\") \u00e8 una sede metropolitana della Chiesa cattolica greco-melchita in Siria, sede propria del patriarca di Antiochia dei melchiti. Nel 2019 contava 3.000 battezzati. \u00c8 retta dal patriarca Gregorio III Laham.\nTerritorio.\nL'arcieparchia ha sede nella citt\u00e0 di Damasco, dove si trova la cattedrale di Nostra Signora della Dormizione.\nIl territorio \u00e8 suddiviso in 8 parrocchie.\nStoria.\nLa sede di Damasco ha origini antichissime (IV secolo). A partire dal XIV secolo, con la decadenza della citt\u00e0 di Antiochia, Damasco divenne sede dei patriarchi greco-ortodossi.\nIn seguito allo scisma all'interno della Chiesa greco-ortodossa di Antiochia nel 1724, fu eretta una sede della Chiesa greco-melchita.\nA partire dal 1838 \u00e8 sede metropolitana propria del patriarca di Antiochia dei melchiti, che vi si fa rappresentare da un vicario patriarcale, quasi sempre con la dignit\u00e0 vescovile. \nStatistiche.\nL'arcieparchia nel 2019 contava 3.000 battezzati."}
{"id": "501065", "revid": "92723", "url": "https://it.wikipedia.org/wiki?curid=501065", "title": "Diocesi di \u0110\u00e0 N\u1eb5ng", "text": "La diocesi di \u0110\u00e0 N\u1eb5ng (in latino: \"Dioecesis Danangensis\") \u00e8 una sede della Chiesa cattolica in Vietnam suffraganea dell'arcidiocesi di Hu\u00ea. Nel 2019 contava 73.226 battezzati su 2.423.190 abitanti. \u00c8 retta dal vescovo Joseph \u0110\u0103ng \u0110\u00fac Ng\u00e2n.\nTerritorio.\nLa diocesi comprende la citt\u00e0 di \u0110\u00e0 N\u1eb5ng e la provincia di Quang Nam. \nSede vescovile \u00e8 la citt\u00e0 di \u0110\u00e0 N\u1eb5ng, dove si trova la cattedrale del Sacro Cuore di Ges\u00f9.\nIl territorio \u00e8 suddiviso in 50 parrocchie.\nStoria.\nLa diocesi \u00e8 stata eretta il 18 gennaio 1963 con la bolla \"Naturalis in vitae\" di papa Giovanni XXIII, ricavandone il territorio dalla diocesi di Quy Nh\u01a1n.\nCronotassi dei vescovi.\nSi omettono i periodi di sede vacante non superiori ai 2 anni o non storicamente accertati.\nStatistiche.\nLa diocesi nel 2019 su una popolazione di 2.423.190 persone contava 73.226 battezzati, corrispondenti al 3,0% del totale."}
{"id": "501066", "revid": "92723", "url": "https://it.wikipedia.org/wiki?curid=501066", "title": "Diocesi di Dapaong", "text": "La diocesi di Dapaong (in latino: \"Dioecesis Dapaongana\") \u00e8 una sede della Chiesa cattolica in Togo suffraganea dell'arcidiocesi di Lom\u00e9. Nel 2019 contava 84.000 battezzati su 896.310 abitanti. \u00c8 retta dal vescovo Dominique Banl\u00e8ne Guigbile.\nTerritorio.\nLa diocesi comprende l'intera Regione delle Savane, nella parte settentrionale del Togo.\nSede vescovile \u00e8 la citt\u00e0 di Dapaong, dove si trova la cattedrale di San Carlo Lwanga.\nIl territorio \u00e8 suddiviso in 19 parrocchie.\nStoria.\nLa prefettura apostolica di Dapango fu eretta il 1\u00ba marzo 1960 con la bolla \"Ex quo tempore\" di papa Giovanni XXIII, ricavandone il territorio dalla diocesi di Sokod\u00e9.\nIl 6 luglio 1965 \u00e8 stata elevata a diocesi con la bolla \"Quod universo hominum\" di papa Paolo VI e il 3 dicembre 1990 ha assunto il nome attuale di diocesi di Dapaong.\nCronotassi dei vescovi.\nSi omettono i periodi di sede vacante non superiori ai 2 anni o non storicamente accertati.\nStatistiche.\nLa diocesi nel 2019 su una popolazione di 896.310 persone contava 84.000 battezzati, corrispondenti al 9,4% del totale."}
{"id": "501067", "revid": "322321", "url": "https://it.wikipedia.org/wiki?curid=501067", "title": "Arcidiocesi di Dar-es-Salaam", "text": "Larcidiocesi di Dar-es-Salaam (in latino: \"Archidioecesis Daressalaamensis\") \u00e8 una sede metropolitana della Chiesa cattolica in Tanzania. Nel 2019 contava 1.788.542 battezzati su 6.200.000 abitanti. \u00c8 retta dall'arcivescovo Jude Thaddaeus Ruwa'ichi, O.F.M.Cap.\nTerritorio.\nL'arcidiocesi comprende per intero la regione di Dar es Salaam e la parte centro-meridionale della regione di Pwani in Tanzania.\nSede arcivescovile \u00e8 la citt\u00e0 di Dar-es-Salaam, dove si trova la cattedrale di San Giuseppe.\nIl territorio \u00e8 suddiviso in 114 parrocchie.\nStoria.\nLa prefettura apostolica di Zanguebar meridionale fu eretta il 16 novembre 1887, ricavandone il territorio dal vicariato apostolico di Zanguebar (oggi arcidiocesi di Nairobi).\nIl 15 settembre 1902 la prefettura apostolica fu elevata a vicariato apostolico con il breve \"Romani Pontifices\" di papa Leone XIII.\nIl 10 agosto 1906 assunse il nome di vicariato apostolico di Dar-es-Salaam.\nIl 12 novembre 1913 e il 3 marzo 1922 cedette porzioni del suo territorio a vantaggio dell'erezione rispettivamente delle prefetture apostoliche di Lindi (oggi arcidiocesi di Songea) e di Iringa (oggi diocesi).\nIl 25 marzo 1953 il vicariato apostolico \u00e8 stato elevato al rango di arcidiocesi metropolitana in forza della bolla \"Quemadmodum ad Nos\" di papa Pio XII.\nIl 21 aprile 1964 ha ceduto un'altra porzione di territorio a vantaggio dell'erezione della diocesi di Mahenge.\nIl 9 luglio dello stesso anno in forza del decreto \"Cum in territorio\" della Congregazione di Propaganda Fide ha ceduto il distretto di Liwale alla diocesi di Nachingwea (oggi diocesi di Lindi).\nCronotassi dei vescovi.\nSi omettono i periodi di sede vacante non superiori ai 2 anni o non storicamente accertati.\nStatistiche.\nL'arcidiocesi nell'anno 2019 su una popolazione di 6.200.000 persone contava 1.788.542 battezzati, corrispondenti al 28,8% del totale."}
{"id": "501069", "revid": "1123126", "url": "https://it.wikipedia.org/wiki?curid=501069", "title": "Diocesi di Daru-Kiunga", "text": "La diocesi di Daru-Kiunga (in latino: \"Dioecesis Daruensis-Kiungana\") \u00e8 una sede della Chiesa cattolica in Papua Nuova Guinea suffraganea dell'arcidiocesi di Port Moresby. Nel 2019 contava 51.174 battezzati su 211.000 abitanti. \u00c8 retta dal vescovo Joseph Tarife Durero, S.V.D.\nTerritorio.\nLa diocesi comprende per intero la Provincia Occidentale di Papua Nuova Guinea.\nSede vescovile \u00e8 la citt\u00e0 di Kiunga, dove si trova la cattedrale di San Gerardo. A Daru sorge la concattedrale di San Luigi Maria Grignion de Monfort.\nIl territorio si estende su 99.600\u00a0km\u00b2 ed \u00e8 suddiviso in 13 parrocchie.\nStoria.\nLa prefettura apostolica di Daru fu eretta il 16 luglio 1959 con la bolla \"Qui per electionem\" di papa Giovanni XXIII, ricavandone il territorio dal vicariato apostolico di Port Moresby (oggi arcidiocesi).\nIl 15 novembre 1966 la prefettura apostolica fu elevata a diocesi con la bolla \"Laeta incrementa\" di papa Paolo VI.\nIl 4 settembre 1987 la sede vescovile \u00e8 stata trasferita da Daru a Kiunga e la diocesi ha assunto il nome attuale.\nCronotassi dei vescovi.\nSi omettono i periodi di sede vacante non superiori ai 2 anni o non storicamente accertati.\nStatistiche.\nLa diocesi nel 2019 su una popolazione di 211.000 persone contava 51.174 battezzati, corrispondenti al 24,3% del totale."}
{"id": "501070", "revid": "1649409", "url": "https://it.wikipedia.org/wiki?curid=501070", "title": "Diocesi di Darwin", "text": "La diocesi di Darwin (in latino: \"Dioecesis Darvinensis\") \u00e8 una sede della Chiesa cattolica in Australia suffraganea dell'arcidiocesi di Adelaide. Nel 2019 contava 53.090 battezzati su 245.786 abitanti. \u00c8 retta dal vescovo Charles Victor Emmanuel Gauci.\nTerritorio.\nLa diocesi comprende tutto il Territorio del Nord, ad eccezione dell'estrema fascia meridionale, in Australia. \u00c8 la pi\u00f9 estesa diocesi australiana.\nSede vescovile \u00e8 la citt\u00e0 di Darwin, dove si trova la cattedrale di Santa Maria \"Stella Maris\".\nIl territorio \u00e8 suddiviso in 15 parrocchie.\nStoria.\nIl vicariato apostolico di Essington, nella penisola di Cobourg, fu eretto il 6 maggio 1845 con il breve \"Universo dominico\" di papa Gregorio XVI, ricavandone il territorio dall'arcidiocesi di Sydney. La missione in queste terre del nord era stata fondata dal missionario italiano Angelo Confalonieri, il primo prete cattolico a raggiungere il nord dell'Australia.\nIl vicariato apostolico fu dato in amministrazione ai vescovi di Perth, finch\u00e9, due anni dopo, il 27 maggio 1847 fu elevato a diocesi con il nome di diocesi di Victoria, in virt\u00f9 del breve \"Apostolici muneris\" di papa Pio IX. Originariamente era suffraganea dell'arcidiocesi di Sydney.\nLa nuova diocesi fu affidata ai benedettini spagnoli. Tuttavia i primi due vescovi, Jos\u00e9 Mar\u00eda Benito Serra y Juli\u00e1 e Rosendo Salvado, fondatore dell'abbazia di New Norcia, non presero mai possesso della diocesi. Alle dimissioni di Salvado la diocesi rimase vacante per 50 anni.\nAttorno al 1880 i gesuiti della provincia austriaca erano stati incaricati di istituire una missione allo scopo di evangelizzare gli aborigeni; circa sedici membri dell'ordine si dedicarono a questa missione e furono istituite stazioni missionarie a Rapid Creek, sette miglia a nord-est di Palmerston, Daly River e Serpentine Lagoon. Nel 1891 c'erano circa 260 cattolici nella missione. Tuttavia il lavoro non prosper\u00f2 e dopo circa venti anni i gesuiti si ritirarono. Al loro ritiro la diocesi fu amministrata dal vescovo William Kelly di Geraldton.\nNel 1885 la diocesi si ampli\u00f2, incorporando la parrocchia di Thursday Island, che era appartenuta al vicariato apostolico del Queensland (oggi diocesi di Cairns).\nIl 10 maggio 1887 entr\u00f2 a far parte della provincia ecclesiastica dell'arcidiocesi di Adelaide.\nIl 10 agosto 1888 assunse il nome di diocesi di Victoria-Palmerston.\nAll'inizio del Novecento la diocesi fu affidata ai Missionari del Sacro Cuore di Ges\u00f9, e nel 1906 padre Francis-Xavier Gsell fu nominato amministratore della diocesi, con il titolo di prefetto apostolico.\nIl 29 marzo 1938 per effetto della bolla \"Quo commodius\" ha incorporato le isole australiane che erano appartenute al vicariato apostolico di Papuasia (oggi arcidiocesi di Port Moresby) e ha assunto il nome attuale.\nIl 14 febbraio 1967 ha restituito la parrocchia di Thursday Island alla diocesi di Cairns.\nCronotassi dei vescovi.\nSi omettono i periodi di sede vacante non superiori ai 2 anni o non storicamente accertati.\nStatistiche.\nLa diocesi nel 2019 su una popolazione di 245.786 persone contava 53.090 battezzati, corrispondenti al 21,6% del totale."}
{"id": "501071", "revid": "322321", "url": "https://it.wikipedia.org/wiki?curid=501071", "title": "Arcidiocesi di Davao", "text": "Larcidiocesi di Davao (in latino: \"Archidioecesis Davaensis\") \u00e8 una sede metropolitana della Chiesa cattolica nelle Filippine. Nel 2019 contava 1.498.149 battezzati su 1.816.529 abitanti. \u00c8 retta dall'arcivescovo Romulo Geolina Valles.\nTerritorio.\nL'arcidiocesi comprende la citt\u00e0 di Davao nella provincia di Davao del Sur, e il comune insulare di Samal nella provincia di Davao del Norte.\nSede arcivescovile \u00e8 la citt\u00e0 di Davao, dove si trova la cattedrale di San Pietro.\nIl territorio si estende su 2.443\u00a0km\u00b2 ed \u00e8 suddiviso in 39 parrocchie.\nProvincia ecclesiastica.\nLa provincia ecclesiastica di Davao, istituita nel 1970, comprende le seguenti suffragaee:\nLa provincia ecclesiastica si estende sulla parte sud-orientale dell'isola di Mindanao.\nStoria.\nLa prelatura territoriale di Davao fu eretta il 17 dicembre 1949 con la bolla \"Satius haud dubie\" di papa Pio XII, ricavandone il territorio dalla diocesi di Zamboanga (oggi arcidiocesi).\nOriginariamente suffraganea dell'arcidiocesi di Cebu, il 29 giugno 1951 entr\u00f2 a far parte della provincia ecclesiastica dell'arcidiocesi di Cagayan de Oro.\nL'11 luglio 1966 la prelatura territoriale fu elevata a diocesi con la bolla \"Catholicas res magna\" di papa Paolo VI.\nIl 29 giugno 1970 la diocesi \u00e8 stata ulteriormente elevata al rango di arcidiocesi metropolitana con la bolla \"Sanctae Ecclesiae utilitatibus\" dello stesso papa Paolo VI.\nIl 5 novembre 1979 ha ceduto una porzione del suo territorio a vantaggio dell'erezione della diocesi di Digos.\nCronotassi dei vescovi.\nSi omettono i periodi di sede vacante non superiori ai 2 anni o non storicamente accertati.\nStatistiche.\nL'arcidiocesi nel 2019 su una popolazione di 1.816.529 persone contava 1.498.149 battezzati, corrispondenti all'82,5% del totale."}
{"id": "501072", "revid": "480458", "url": "https://it.wikipedia.org/wiki?curid=501072", "title": "Diocesi di Davenport", "text": "La diocesi di Davenport (in latino: \"Dioecesis Davenportensis\") \u00e8 una sede della Chiesa cattolica negli Stati Uniti d'America suffraganea dell'arcidiocesi di Dubuque appartenente alla regione ecclesiastica IX (IA, KS, MO, NE). Nel 2019 contava 94.563 battezzati su 797.500 abitanti. \u00c8 retta dal vescovo Thomas Robert Zinkula.\nTerritorio.\nLa diocesi occupa la parte sud-orientale dell'Iowa, negli Stati Uniti d'America e comprende 23 contee: Appanoose, Cedar, Clinton, Davis, Des Moines, Henry, Iowa, Jasper, Jefferson, Johnson, Keokuk, Lee, Louisa, Mahaska, Marion, Monroe, Muscatine, Poweshiek, Scott, Van Buren, Wapello e Washington.\nSede vescovile \u00e8 la citt\u00e0 di Davenport, dove si trova la cattedrale del Sacro Cuore (\"Sacred Heart Cathedral\").\nIl territorio si estende su 29.624\u00a0km\u00b2 ed \u00e8 suddiviso in 77 parrocchie.\nStoria.\nLa diocesi \u00e8 stata eretta il 14 giugno 1881 con il breve \"Quod e re catholica\" di papa Leone XIII, ricavandone il territorio dalla diocesi di Dubuque (oggi arcidiocesi).\nIl 12 agosto 1911 ha ceduto una porzione del suo territorio a vantaggio dell'erezione della diocesi di Des Moines.\nCronotassi dei vescovi.\nSi omettono i periodi di sede vacante non superiori ai 2 anni o non storicamente accertati.\nStatistiche.\nLa diocesi nel 2019 su una popolazione di 797.500 persone contava 94.563 battezzati, corrispondenti all'11,9% del totale."}
{"id": "501073", "revid": "92723", "url": "https://it.wikipedia.org/wiki?curid=501073", "title": "Diocesi di David", "text": "La diocesi di David (in latino: \"Dioecesis Davidensis\") \u00e8 una sede della Chiesa cattolica a Panama suffraganea dell'arcidiocesi di Panama. Nel 2019 contava 433.160 battezzati su 492.000 abitanti. \u00c8 retta dal vescovo cardinale Jos\u00e9 Luis Lacunza Maestroju\u00e1n, O.A.R.\nTerritorio.\nLa diocesi comprende la provincia panamense di Chiriqu\u00ed.\nSede vescovile \u00e8 la citt\u00e0 di David, dove si trova la cattedrale di San Giuseppe.\nIl territorio \u00e8 suddiviso in 26 parrocchie.\nStoria.\nLa diocesi \u00e8 stata eretta il 6 marzo 1955 con la bolla \"Amantissimus Deus\" di papa Pio XII, ricavandone il territorio dall'arcidiocesi di Panama.\nIl 17 ottobre 1962 ha ceduto una porzione di territorio a vantaggio dell'erezione della prelatura territoriale di Bocas del Toro.\nCronotassi dei vescovi.\nSi omettono i periodi di sede vacante non superiori ai 2 anni o non storicamente accertati.\nStatistiche.\nLa diocesi nel 2019 su una popolazione di 492.000 persone contava 433.160 battezzati, corrispondenti all'88,0% del totale."}
{"id": "501074", "revid": "1318658", "url": "https://it.wikipedia.org/wiki?curid=501074", "title": "Chiesa delle Suore Montalve", "text": "La chiesa delle Suore Montalve \u00e8 un luogo di culto cattolico che si trova in una zona collinare a nord di Firenze, in via di Boldrone 2, presso villa La Quiete.\nStoria.\nLa villa, antica residenza degli Orlandini, nel 1453 divenne propriet\u00e0 dei Medici, e nel 1650 di Eleonora Ramirez de Montalvo, fondatrice delle \"Minime Ancelle della Santissima Trinit\u00e0\". Dal 1992 il complesso delle Montalve appartiene all'Universit\u00e0 degli Studi di Firenze.\nLa chiesa fu edificata da Pier Francesco Silvani nel 1686 su commissione di Vittoria della Rovere, che aveva preso a cuore la situazione dell'Istituto delle Montalve dopo la morte della fondatrice, sua confidente. Sulla facciata a capanna, con portico, spicca infatti lo stemma Medici-Della Rovere.\nNel convento delle Suore Montalve dimor\u00f2, inoltre, San Gaspare del Bufalo - fondatore dei Missionari del Preziosissimo Sangue e Apostolo illustre del Sangue di Cristo - fra la fine di dicembre del 1813 e l'inizio di gennaio del 1814, prima di andare in Corsica. In questo monastero San Gaspare si impegn\u00f2 a diffondere la devozione al Preziosissimo Sangue.\nInterno.\nAll'interno presenta un coro basso ed uno alto; quello basso, posto dietro l'altare, presenta un \"Crocifisso\" ligneo dell'inizio del XVI secolo attribuito alla bottega di Baccio da Montelupo, sotto il quale si trova una tavola con la \"Maddalena\" del pieno Cinquecento. Il coro alto invece, protetto da grate, veniva usato dalle religiose, e presenta quadrature ad affresco. Il soffitto della chiesa fu affrescato da Giuseppe Nicola Nasini con \"Santa Vittoria presentata dalla Vergine alla Santissima Trinit\u00e0\", omaggio alla protettrice di Vittoria della Rovere (1697).\nNella cappella sono ospitate numerose opere d'arte. Sull'altare si trova una tela di Francesco Curradi con la \"Trinit\u00e0 e la Vergine incoronata\"; pi\u00f9 spettacolare \u00e8 il tabernacolo d'argento, nascosto provvidenzialmente dalle religiose durante l'occupazione napoleonica, che conserva tuttora all'interno la collezione di gioielli donati nei secoli all'Istituto, sia dalle allieve e le loro famiglie, che dalle religiose stesse prima di entrare al servizio.\nSulla parete nord si trovano la tomba di Eleonora Ramirez de Montalvo, sormontata da un busto in stucco dipinto opera di Giacomo Antonio Corbellini (1689), e il monumento funebre di Vittoria della Rovere, con un busto marmoreo barocco \"alla romana\" (provvisto cio\u00e8 delle braccia) opera di Giovan Battista Foggini del 1698, incorniciato riccamente da volute e sculture marmoree.\nSul lato opposto un altare conserva il prezioso \"Crocifisso\" ligneo sagomato di autore anonimo del XIII secolo, gi\u00e0 attribuito a Coppo di Marcovaldo, con le figure attorno al Cristo ridipinte nel XVII secolo. Questo Crocifisso era oggetto di particolari devozioni e veniva scoperto con grande solennit\u00e0 solo in occasione di una particolare ricorrenza tenuta una volta ogni dieci anni."}
{"id": "501075", "revid": "92723", "url": "https://it.wikipedia.org/wiki?curid=501075", "title": "Diocesi di Dassa-Zoum\u00e9", "text": "La diocesi di Dassa-Zoum\u00e9 (in latino: \"Dioecesis Dassana-Zumensis\") \u00e8 una sede della Chiesa cattolica in Benin suffraganea dell'arcidiocesi di Cotonou. Nel 2019 contava 334.327 battezzati su 806.172 abitanti. \u00c8 retta dal vescovo Fran\u00e7ois Gnonhossou, S.M.A.\nTerritorio.\nLa diocesi comprende il dipartimento delle Colline in Benin.\nSede vescovile \u00e8 la citt\u00e0 di Dassa-Zoum\u00e9, dove si trova la cattedrale di Notre Dame de Fourvi\u00e8re. Presso la stessa citt\u00e0, si trova la Grotta di Nostra Signora d'Arigbo, meta di pellegrinaggi mariani.\nIl territorio si estende su 13.931\u00a0km\u00b2 ed \u00e8 suddiviso in 46 parrocchie.\nStoria.\nLa diocesi \u00e8 stata eretta il 10 giugno 1995 con la bolla \"Ad aptius fovendum\" di papa Giovanni Paolo II, ricavandone il territorio dalla diocesi di Abomey.\nCronotassi dei vescovi.\nSi omettono i periodi di sede vacante non superiori ai 2 anni o non storicamente accertati.\nStatistiche.\nLa diocesi nel 2019 su una popolazione di 806.172 persone contava 334.327 battezzati, corrispondenti al 41,5% del totale."}
{"id": "501077", "revid": "1935652", "url": "https://it.wikipedia.org/wiki?curid=501077", "title": "Diocesi di De Aar", "text": "La diocesi di De Aar (in latino: \"Dioecesis De Aarensis\") \u00e8 una sede della Chiesa cattolica in Sudafrica suffraganea dell'arcidiocesi di Citt\u00e0 del Capo. Nel 2019 contava 6.063 battezzati su 195.000 abitanti. \u00c8 retta dal vescovo Adam Leszek Musialek, S.C.I.\nTerritorio.\nLa diocesi comprende le seguenti unit\u00e0 amministrative del Sudafrica: Britstown, Colesberg, De Aar, Hanover, Hopetown, Middleburg, Noupoort, Philipstown, Richmond, Graaff-Reinet, Aberdeen e Murraysburg.\nSede vescovile \u00e8 la citt\u00e0 di De Aar, dove si trova la cattedrale di Nostra Signora Assunta.\nIl territorio \u00e8 suddiviso in 14 parrocchie.\nStoria.\nLa prefettura apostolica di De Aar fu eretta il 24 marzo 1953 con la bolla \"Nos quibus\" di papa Pio XII, ricavandone il territorio dalla diocesi di Aliwal.\nIl 13 aprile 1967 la prefettura apostolica \u00e8 stata elevata a diocesi con la bolla \"Munus Nostrum\" di papa Paolo VI.\nCronotassi dei vescovi.\nSi omettono i periodi di sede vacante non superiori ai 2 anni o non storicamente accertati.\nStatistiche.\nLa diocesi nel 2019 su una popolazione di 195.000 persone contava 6.063 battezzati, corrispondenti al 3,1% del totale."}
{"id": "501080", "revid": "92723", "url": "https://it.wikipedia.org/wiki?curid=501080", "title": "Diocesi di Debrecen-Ny\u00edregyh\u00e1za", "text": "La diocesi di Debrecen-Ny\u00edregyh\u00e1za (in latino: \"Dioecesis Debrecenensis-Nyiregyhazana\") \u00e8 una sede della Chiesa cattolica in Ungheria suffraganea dell'arcidiocesi di Eger. Nel 2019 contava 189.500 battezzati su 1.141.900 abitanti. \u00c8 retta dal vescovo Ferenc Pal\u00e1nki.\nTerritorio.\nLa diocesi comprende le province ungheresi di Hajd\u00fa-Bihar e di Szabolcs-Szatm\u00e1r-Bereg.\nSede vescovile \u00e8 la citt\u00e0 di Debrecen, dove si trova la cattedrale di Sant'Anna. A Ny\u00edregyh\u00e1za sorge la concattedrale di Nostra Signora d'Ungheria.\nIl territorio si estende su 11.300\u00a0km\u00b2 ed \u00e8 suddiviso in 54 parrocchie, raggruppate in 7 vicariati: Kisv\u00e1rda, Polg\u00e1r, Ny\u00edregyh\u00e1za, Nagyk\u00e1ll\u00f3, Szatm\u00e1r, Debrecen e Beretty\u00f3\u00fajfalu.\nStoria.\nLa diocesi \u00e8 stata eretta il 31 maggio 1993 con la bolla \"Hungarorum gens\" di papa Giovanni Paolo II, ricavandone il territorio dall'arcidiocesi di Eger e dalla diocesi di Seghedino-Csan\u00e1d.\nCronotassi dei vescovi.\nSi omettono i periodi di sede vacante non superiori ai 2 anni o non storicamente accertati.\nStatistiche.\nLa diocesi nel 2019 su una popolazione di 1.141.900 persone contava 189.500 battezzati, corrispondenti al 16,6% del totale."}
{"id": "501081", "revid": "647919", "url": "https://it.wikipedia.org/wiki?curid=501081", "title": "Montalve", "text": ""}
{"id": "501082", "revid": "92723", "url": "https://it.wikipedia.org/wiki?curid=501082", "title": "Diocesi di D\u00e9dougou", "text": "La diocesi di D\u00e9dougou (in latino: \"Dioecesis Deduguensis\") \u00e8 una sede della Chiesa cattolica in Burkina Faso suffraganea dell'arcidiocesi di Bobo-Dioulasso. Nel 2019 contava 145.818 battezzati su 1.255.000 abitanti. \u00c8 retta dal vescovo Prosper Bonaventure Ky.\nTerritorio.\nLa diocesi comprende la parte orientale della regione di Boucle du Mouhoun in Burkina Faso.\nSede vescovile \u00e8 la citt\u00e0 di D\u00e9dougou, dove si trova la cattedrale di Sant'Anna.\nIl territorio \u00e8 suddiviso in 14 parrocchie.\nStoria.\nLa prefettura apostolica di Nouna fu eretta il 12 giugno 1947 con la bolla \"Ad evangelizationis\" di papa Pio XII, ricavandone il territorio dalla prefettura apostolica di Gao (oggi diocesi di Mopti).\nIl 18 ottobre 1951 in virt\u00f9 della bolla \"Quae ad Christi\" dello stesso papa Pio XII la prefettura apostolica si ampli\u00f2, incorporando territori che erano appartenuti al vicariato apostolico di Bobo-Dioulasso (oggi arcidiocesi) e contestualmente fu elevata a vicariato apostolico\nIl 14 settembre 1955 il vicariato apostolico fu elevato a diocesi con la bolla \"Dum tantis\" di papa Pio XII. Originariamente era suffraganea dell'arcidiocesi di Ouagadougou.\nIl 10 aprile 1962 cedette una porzione del suo territorio a vantaggio dell'erezione della missione sui iuris di San (oggi diocesi).\nCon il decreto \"Apostolicis\" della Congregazione per l'Evangelizzazione dei Popoli del 3 dicembre 1975, su richiesta del vescovo, la sede vescovile fu trasferita a D\u00e9dougou per la maggior importanza della citt\u00e0 e la diocesi cambi\u00f2 nome in favore di diocesi di Nouna-D\u00e9dougou. La chiesa di Sant'Anna di D\u00e9dougou divenne la cattedrale della diocesi, mentre la chiesa di Santa Maria del Perpetuo Soccorso di Nouna, fino ad allora cattedrale, divenne concattedrale.\nIl 14 aprile 2000 la bolla \"Grave successoris Petri\" di papa Giovanni Paolo II ha sancito una divisione della diocesi, da cui si \u00e8 originata anche la diocesi di Nouna, e la presente diocesi ha assunto il nome di diocesi di D\u00e9dougou.\nIl 5 dicembre 2000 \u00e8 entrata a far parte della provincia ecclesiastica dell'arcidiocesi di Bobo-Dioulasso.\nCronotassi dei vescovi.\nSi omettono i periodi di sede vacante non superiori ai 2 anni o non storicamente accertati.\nStatistiche.\nLa diocesi nel 2019 su una popolazione di 1.255.000 persone contava 145.818 battezzati, corrispondenti all'11,6% del totale."}
{"id": "501083", "revid": "322321", "url": "https://it.wikipedia.org/wiki?curid=501083", "title": "Diocesi di Dedza", "text": "La diocesi di Dedza (in latino: \"Dioecesis Dedza\u00ebnsis\") \u00e8 una sede della Chiesa cattolica in Malawi suffraganea dell'arcidiocesi di Lilongwe. Nel 2019 contava 356.586 battezzati su 560.000 abitanti. \u00c8 retta dal vescovo Peter Chifukwa.\nTerritorio.\nLa diocesi comprende i distretti di Dedza e Ntcheu nella regione centrale del Malawi.\nSede vescovile \u00e8 la citt\u00e0 di Dedza, dove si trova la cattedrale della Santa Famiglia.\nIl territorio \u00e8 suddiviso in 17 parrocchie.\nStoria.\nIl vicariato apostolico di Dedza fu eretto il 29 aprile 1956 con la bolla \"Etsi cotidie\" di papa Pio XII, ricavandone il territorio dai vicariati apostolici di Likuni (oggi arcidiocesi di Lilongwe) e di Zomba (oggi diocesi).\nIl 25 aprile 1959 il vicariato apostolico \u00e8 stato elevato a diocesi con la bolla \"Cum christiana fides\" di papa Giovanni XXIII.\nOriginariamente suffraganea dell'arcidiocesi di Blantyre, il 9 febbraio 2011 \u00e8 entrata a far parte della provincia ecclesiastica dell'arcidiocesi di Lilongwe.\nCronotassi dei vescovi.\nSi omettono i periodi di sede vacante non superiori ai 2 anni o non storicamente accertati.\nStatistiche.\nLa diocesi nel 2019 su una popolazione di 560.000 persone contava 356.586 battezzati, corrispondenti al 63,7% del totale."}
{"id": "501084", "revid": "767487", "url": "https://it.wikipedia.org/wiki?curid=501084", "title": "New Old Songs", "text": "New Old Songs \u00e8 un album di remix dei Limp Bizkit, pubblicato nel 2001.\nIl disco.\nContiene il remix di \"Crushed\" (dalla colonna sonora del film \"Giorni contati\", del 1999) e quelli dei singoli dai loro primi tre album, tutti eseguiti in collaborazione con artisti tra cui William Orbit, P. Diddy e i Neptunes."}
{"id": "501086", "revid": "322321", "url": "https://it.wikipedia.org/wiki?curid=501086", "title": "Arcidiocesi di Delhi", "text": "Larcidiocesi di Delhi (in latino: \"Archidioecesis Delhiensis\") \u00e8 una sede metropolitana della Chiesa cattolica in India. Nel 2019 contava 100.000 battezzati su 28.538.660 abitanti. \u00c8 retta dall'arcivescovo Anil Joseph Thomas Couto.\nTerritorio.\nL'arcidiocesi comprende il distretto della capitale e i distretti di Gurgaon, Faridabad, Rohtak, Rewari, Mahindergarh, Jhajjar e Sonepat nello stato di Haryana, in India.\nSede arcivescovile \u00e8 la citt\u00e0 di Delhi, dove si trova la cattedrale del Sacro Cuore di Ges\u00f9 (\"Sacred Heart Cathedral\").\nIl territorio \u00e8 suddiviso in 61 parrocchie.\nStoria.\nL'arcidiocesi di Simla fu eretta il 13 settembre 1910 con il breve \"Incensum\" di papa Pio X, ricavandone il territorio dall'arcidiocesi di Agra e dalla diocesi di Lahore (oggi arcidiocesi).\nCon il breve \"Quae Catholico\" del 22 maggio 1913 lo stesso papa Pio X eresse la provincia ecclesiastica di Simla, assegnandole come suffraganee la diocesi di Lahore e la prefettura apostolica di Kafiristan e Kashmir (oggi diocesi di Islamabad-Rawalpindi).\nIl 13 aprile 1937 con la bolla \"Inter apostolicas\" di papa Pio XI il territorio della capitale indiana, fino ad allora soggetto all'arcidiocesi di Agra, fu unito all'arcidiocesi di Simla, che assunse il nome di arcidiocesi di Delhi e Simla.\nIl 4 giugno 1959 con la bolla \"Indicae genti\" di papa Giovanni XXIII l'arcidiocesi si \u00e8 divisa, dando origine alla diocesi di Simla (oggi diocesi di Simla e Chandigarh) e all'arcidiocesi con la presente denominazione.\nCronotassi dei vescovi.\nSi omettono i periodi di sede vacante non superiori ai 2 anni o non storicamente accertati.\nStatistiche.\nL'arcidiocesi nel 2019 su una popolazione di 28.538.660 persone contava 100.000 battezzati, corrispondenti allo 0,4% del totale."}
{"id": "501088", "revid": "92723", "url": "https://it.wikipedia.org/wiki?curid=501088", "title": "Diocesi di Denpasar", "text": "La diocesi di Denpasar (in latino: \"Dioecesis Denpasarensis\") \u00e8 una sede della Chiesa cattolica in Indonesia suffraganea dell'arcidiocesi di Ende. Nel 2019 contava 48.404 battezzati su 9.257.437 abitanti. \u00c8 retta dal vescovo Silvester Tung Kiem San.\nTerritorio.\nLa diocesi comprende per intero le province indonesiane di Bali e di Nusa Tenggara Occidentale.\nSede vescovile \u00e8 la citt\u00e0 di Denpasar, dove si trova la cattedrale dello Spirito Santo.\nIl territorio \u00e8 suddiviso in 23 parrocchie.\nStoria.\nLa prefettura apostolica di Denpasar fu eretta il 10 luglio 1950 con la bolla \"Nimia territorii\" di papa Pio XII, ricavandone il territorio dal vicariato apostolico delle Isole della Piccola Sonda (oggi arcidiocesi di Ende).\nIl 3 gennaio 1961 la prefettura apostolica \u00e8 stata elevata a diocesi con la bolla \"Quod Christus\" di papa Giovanni XXIII.\nCronotassi dei vescovi.\nSi omettono i periodi di sede vacante non superiori ai 2 anni o non storicamente accertati.\nStatistiche.\nLa diocesi nel 2019 su una popolazione di 9.257.437 persone contava 48.404 battezzati, corrispondenti allo 0,5% del totale."}
{"id": "501090", "revid": "267975", "url": "https://it.wikipedia.org/wiki?curid=501090", "title": "Arcidiocesi di Denver", "text": "Larcidiocesi di Denver (in latino: \"Archidioecesis Denveriensis\") \u00e8 una sede metropolitana della Chiesa cattolica negli Stati Uniti d'America appartenente alla regione ecclesiastica XIII (AZ, CO, NM, UT, WY). Nel 2019 contava 604.800 battezzati su 3.776.083 abitanti. \u00c8 retta dall'arcivescovo Samuel Joseph Aquila.\nTerritorio.\nL'arcidiocesi copre la parte settentrionale dello stato americano del Colorado per un totale di 25 contee: Moffat, Rio Blanco, Garfield, Routt, Eagle, Pitkin, Jackson, Grand, Summit, Clear Creek, Gilpin, Boulder, Larimer, Jefferson, Broomfield, Weld, Morgan, Adams, Arapahoe, Denver, Logan, Washington, Sedgwick, Phillips e Yuma.\nSede arcivescovile \u00e8 la citt\u00e0 di Denver, dove si trova la cattedrale dell'Immacolata Concezione (\"Immaculate Conception Cathedral\").\nIl territorio si estende su 103.959\u00a0km\u00b2 ed \u00e8 suddiviso in 124 parrocchie.\nProvincia ecclesiastica.\nLa provincia ecclesiastica di Denver, istituita nel 1941, comprende le seguenti suffraganee\nStoria.\nIl vicariato apostolico del Colorado e dello Utah fu eretto il 3 marzo 1868 con il breve \"Summi apostolatus\" di papa Pio IX, ricavandone il territorio dalla diocesi di Santa Fe (oggi arcidiocesi).\nIl 23 febbraio 1871 assunse il nome di vicariato apostolico del Colorado contestualmente alla cessione dei territori dello Utah agli arcivescovi di San Francisco.\nIl 16 agosto 1887 il vicariato apostolico fu elevato a diocesi, con il nome di diocesi di Denver, in forza del breve \"Quae catholico nomini\" di papa Leone XIII. La diocesi era inizialmente suffraganea dell'arcidiocesi di Santa Fe.\nIl 15 novembre 1941 ha ceduto una porzione del suo territorio a vantaggio dell'erezione della diocesi di Pueblo e nel contempo \u00e8 stata elevata al rango di arcidiocesi metropolitana con la bolla \"Quae ad maius\" di papa Pio XII.\nIl 10 novembre 1983 ha ceduto un'altra porzione del suo territorio a vantaggio dell'erezione della diocesi di Colorado Springs.\nDal 10 al 15 agosto 1993 l'arcidiocesi ha ospitato l'VIII Giornata mondiale della giovent\u00f9.\nCronotassi dei vescovi.\nSi omettono i periodi di sede vacante non superiori ai 2 anni o non storicamente accertati.\nStatistiche.\nL'arcidiocesi nel 2019 su una popolazione di 3.776.083 persone contava 604.800 battezzati, corrispondenti al 16,0% del totale."}
{"id": "501092", "revid": "92723", "url": "https://it.wikipedia.org/wiki?curid=501092", "title": "Diocesi di Derry", "text": "La diocesi di Derry (in latino: \"Dioecesis Derriena\" o \"Derriensis\") \u00e8 una sede della Chiesa cattolica in Irlanda suffraganea dell'arcidiocesi di Armagh. Nel 2019 contava 252.347 battezzati su 336.741 abitanti. \u00c8 retta dal vescovo Donal McKeown.\nTerritorio.\nLa diocesi si estende in parte nell'Irlanda del Nord e in parte nella Repubblica d'Irlanda; e comprende porzioni delle contee irlandesi di Derry, Tyrone e Donegal (l'Inishowen), nonch\u00e9 una parte minore della contea di Antrim.\nSede vescovile \u00e8 la citt\u00e0 di Derry, dove si trova la cattedrale di Sant'Eugenio (\"St Eugene's Cathedral\").\nIl territorio si estende su 2.500\u00a0km\u00b2 ed \u00e8 suddiviso in 51 parrocchie, raggruppate in 4 decanati: citt\u00e0 di Derry, contea di Derry, contea di Tyrone e Inishowen.\nStoria.\nLa diocesi trae origine dalla fondazione di un monastero a Derry ad opera di san Columba, avvenuta tra il 546 e il 562. Fu uno dei monasteri pi\u00f9 importanti d'Irlanda, che dette personalit\u00e0 di primo piano alla Chiesa irlandese e fu considerato a lungo come la casa-madre dei monasteri di san Columba sull'isola. Secondo il sistema ecclesiastico sviluppatosi in Irlanda, alcuni degli abati del monastero potrebbero essere stati anche vescovi, senza comunque una diocesi territoriale determinata. Tra questi si ricorda in particolare l'abate Flathbert O'Brolcan (\u2020 1175), che sembra abbia ottenuto diritti e privilegi tipicamente episcopali, bench\u00e9 in proposito gli Annali dell'Ulster non siano chiari. In precedenza sono noti altri abati-vescovi, Caoinchomhraic (\u2020 929) e Maoilfinnean (\u2020 950).\nLa diocesi di Derry prende corpo nella seconda met\u00e0 del XII secolo, ma sul suo territorio attuale esistevano forse in precedenza altre diocesi. Di certo \u00e8 documentata la diocesi di Ardstraw, fondata nel VI secolo da sant'Eugenio (in gaelico: \"\u00c9ogan\") e confermata dal sinodo di Rathbreasail del 1111; in seguito questa diocesi fu assorbita, in epoca imprecisata, da quella di Derry. Storici irlandesi poi parlano dell'esistenza di sedi episcopali a Donagh nell'Inishowen, a Clonleigh (contea di Donegal), e a Coleraine (contea di Derry), ma non \u00e8 chiaro se fossero sedi episcopali o sedi monastiche con la presenza di qualche abate-vescovo.\nIn genere si fa iniziare la serie episcopale di Derry con Muiredhach \u00d3 Cofaigh, che nel 1152 era vescovo di Cen\u00e9l nE\u00f3gain, il cui territorio corrispondeva all'incirca a quello dell'odierna diocesi; secondo gli Annali dell'Ulster fu lui a porre la sede episcopale a Derry; gli stessi Annali lo chiamano vescovo di Derry e Raphoe, forse perch\u00e9 aveva giurisdizione anche sull'Inishowen, considerata a volte come parte della diocesi di Raphoe. A lui succedette il figlio Amhla\u00ed \u00d3 Cofaigh, che senza l'autorizzazione papale trasfer\u00ec la sede episcopale a Rathlury, nei pressi di Maghera; gli Annali dell'Ulster lo chiamano vescovo di Ardstraw e Cen\u00e9al Fearadhaigh. Succedettero tre vescovi della famiglia O'Cervallen; uno di questi, Gervase O'Cervallen, chiese nel 1247 di poter riportare la sede episcopale da Rathlury a Derry, cosa che fu concessa dal papa nel 1254. La chiesa dell'antica abbazia di Derry, chiamata \"Teampall M\u00f3r\" e costruita ai tempi dell'abate-vescovo Flathbert O'Brolcan, divenne la cattedrale della diocesi.\nI confini della diocesi furono stabiliti con precisione verso la fine del XIII secolo e all'inizio del XIV secolo \u00e8 documentata la divisione in tre decanati. Da una ispezione condotta alla fine del secolo si evince che la diocesi era ben organizzata, ma che si rilevavano alcuni abusi, tra cui la violazione dell'indissolubilit\u00e0 del matrimonio tra i laici dell'alta nobilt\u00e0, l'alienazione di beni ecclesiastici, il concubinaggio nel clero. I registri degli arcivescovi di Armagh segnalano altri abusi nella prima met\u00e0 del XV secolo: il vescovo Donald O'Meirach \u00e8 accusato di reati sessuali, mentre John Ogugun di omicidio e di altri crimini.\nIn seguito alla Riforma protestante, la diocesi visse un lungo periodo di crisi, che ebbe inizio con il martirio del vescovo Raymond O'Gallagher il 14 marzo 1601 e si protrasse fino al 1720. L'antica cattedrale cattolica di Derry fu distrutta durante la ribellione di Tyrone. In tutto questo periodo, salvo una breve interruzione di tre anni, la diocesi fu sede vacante e fu spesso governata da vicari apostolici. In occasione della persecuzione contro il cattolicesimo, messo fuorilegge dai governanti inglesi, tutte le case religiose furono chiuse ed i beni ecclesiastici sequestrati; scomparvero cos\u00ec gli antichi monasteri agostiniani di Derry e di Dungiven, quelli domenicani di Derry e di Coleraine, quella dei cistercensi di Macosquin, e tutte quelle dei terziari francescani. Secondo un rapporto stilato nel 1631, in diocesi erano rimasti ancora 25 preti cattolici, che celebravano di nascosto l'eucaristia in 8 \"mass houses\"; alcuni di questi preti erano religiosi domenicani e francescani, che vivevano di nascosto conducendo spesso una vita solitaria nei boschi o sulle montagne.\nSolo verso la fine del Settecento, il vescovo Philip MacDavitt pot\u00e9 per la prima volta rimettere piede a Derry, dove inizi\u00f2 la costruzione della chiesa di san Columba, chiamata \"Long Tower\", la prima chiesa cattolica della citt\u00e0 dopo la messa fuorilegge del cattolicesimo. Con la Legge di Emancipazione (\"Act of Emancipation\") del 1829, il cattolicesimo irlandese pot\u00e9 riprendere vigore. Furono ricostruite le chiese, istituite nuovamente le parrocchie, organizzate le associazioni cattoliche, e ritornarono anche le comunit\u00e0 religiose, ognuna con le proprie case e la propria organizzazione; nel 1873 fu ultimata la costruzione della nuova cattedrale, dedicata a Sant'Eugenio, patrono della diocesi assieme a San Columba; contestualmente venne anche istituito il seminario diocesano.\nCronotassi dei vescovi.\nSi omettono i periodi di sede vacante non superiori ai 2 anni o non storicamente accertati.\nStatistiche.\nLa diocesi nel 2019 su una popolazione di 336.741 persone contava 252.347 battezzati, corrispondenti al 74,9% del totale."}
{"id": "501094", "revid": "1649409", "url": "https://it.wikipedia.org/wiki?curid=501094", "title": "Diocesi di Des Moines", "text": "La diocesi di Des Moines (in latino: \"Dioecesis Desmoinensis\") \u00e8 una sede della Chiesa cattolica negli Stati Uniti d'America suffraganea dell'arcidiocesi di Dubuque appartenente alla regione ecclesiastica IX (IA, KS, MO, NE). Nel 2019 contava 110.350 battezzati su 898.915 abitanti. \u00c8 retta dal vescovo William Michael Joensen.\nTerritorio.\nLa diocesi si estende nella parte sud-occidentale dell'Iowa, negli Stati Uniti d'America e comprende 23 contee: Adair, Adams, Audubon, Cass, Clarke, Dallas, Decatur, Fremont, Guthrie, Harrison, Lucas, Madison, Mills, Montgomery, Page, Polk, Pottawattamie, Ringgold, Shelby, Taylor, Union, Warren e Wayne.\nSede vescovile \u00e8 la citt\u00e0 di Des Moines, capitale dello Stato, dove si trova la cattedrale di Sant'Ambrogio. Nella stessa citt\u00e0 sorge anche la basilica minore di San Giovanni apostolo.\nIl territorio si estende su 32.235\u00a0km\u00b2 ed \u00e8 suddiviso in 80 parrocchie.\nStoria.\nLa diocesi \u00e8 stata eretta il 12 agosto 1911, ricavandone il territorio dalla diocesi di Davenport.\nIl 22 giugno 1956, con la lettera apostolica \"Memorandus erit\", papa Pio XII ha proclamato la Beata Maria Vergine Regina patrona principale della diocesi, e San Pio X patrono secondario.\nCronotassi dei vescovi.\nSi omettono i periodi di sede vacante non superiori ai 2 anni o non storicamente accertati.\nStatistiche.\nLa diocesi nel 2019 su una popolazione di 898.915 persone contava 110.350 battezzati, corrispondenti al 12,3% del totale."}
{"id": "501095", "revid": "267975", "url": "https://it.wikipedia.org/wiki?curid=501095", "title": "Arcidiocesi di Detroit", "text": "Larcidiocesi di Detroit (in latino: \"Archidioecesis Detroitensis\") \u00e8 una sede metropolitana della Chiesa cattolica negli Stati Uniti d'America appartenente alla regione ecclesiastica VI (OH, MI). Nel 2019 contava 1.130.271 battezzati su 4.273.000 abitanti. \u00c8 retta dall'arcivescovo Allen Henry Vigneron.\nTerritorio.\nL'arcidiocesi comprende sei contee della parte sud-orientale dello stato del Michigan (Stati Uniti): Lapeer, Macomb, Monroe, Oakland, St. Clair e Wayne.\nSede arcivescovile \u00e8 la citt\u00e0 di Detroit, dove si trova la cattedrale del Santissimo Sacramento (\"Cathedral of the Most Blessed Sacrament\"). A Royal Oak si trova il santuario nazionale del Piccolo Fiore (\"National Shrine of the Little Flower\").\nIl territorio si estende su 10.104\u00a0km\u00b2 ed \u00e8 suddiviso in 218 parrocchie, raggruppate in quattro regioni pastorali (Centro, Nordest, Nordovest e Sud), ognuna composta di quattro vicariati.\nProvincia ecclesiastica.\nLa provincia ecclesiastica di Detroit, istituita nel 1937, si estende per intero sullo stato del Michigan, e comprende le seguenti suffraganee:\nStoria.\nL'erezione della diocesi di Detroit fu per la prima volta disposta il 20 marzo 1827 con il breve \"Inter multiplices\" di papa Leone XII, ricavandone il territorio dalla diocesi di Cincinnati (oggi arcidiocesi). Tuttavia, questo breve non trov\u00f2 mai pratica attuazione.\nL'8 marzo 1833 la diocesi fu eretta una seconda volta con il breve \"Maximas inter\" di papa Gregorio XVI, ricavandone il territorio dalla stessa diocesi di Cincinnati. In origine la diocesi era suffraganea dell'arcidiocesi di Baltimora e il territorio si estendeva a tutto il Michigan, il Wisconsin, il Minnesota e al Dakota ad est del fiume Mississippi.\nIl 28 novembre 1843 cedette una porzione del suo territorio a vantaggio dell'erezione della diocesi di Milwaukee (oggi arcidiocesi).\nIl 19 luglio 1850 entr\u00f2 a far parte della provincia ecclesiastica dell'arcidiocesi di Cincinnati.\nCedette a pi\u00f9 riprese porzioni del suo territorio a vantaggio dell'erezione di nuove diocesi e in particolare:\nLo stesso 22 maggio 1937 la diocesi fu elevata al rango di arcidiocesi metropolitana con la bolla \"Ad aeternam christifidelium\" di papa Pio XI.\nIl 26 febbraio 1938 ha ceduto un'altra porzione di territorio a vantaggio dell'erezione della diocesi di Saginaw.\nIl 19 dicembre 1970 ha ceduto le contee di Lenawee e di Washtenaw alla diocesi di Lansing.\nCronotassi dei vescovi.\nSi omettono i periodi di sede vacante non superiori ai 2 anni o non storicamente accertati.\nStatistiche.\nL'arcidiocesi nel 2019 su una popolazione di 4.273.000 persone contava 1.130.271 battezzati, corrispondenti al 26,5% del totale."}
{"id": "501099", "revid": "267975", "url": "https://it.wikipedia.org/wiki?curid=501099", "title": "Esarcato apostolico di Germania e Scandinavia", "text": "Lesarcato apostolico di Germania e Scandinavia (in latino: \"Exarchatus Apostolicus Germaniae et Scandiae\") \u00e8 una sede della Chiesa greco-cattolica ucraina immediatamente soggetta alla Santa Sede. Nel 2019 contava 70.000 battezzati. \u00c8 retto dal vescovo Bohdan Dzjurach, C.SS.R.\nTerritorio.\nL'esarcato apostolico si estende a tutti i fedeli della Chiesa greco-cattolica ucraina in Germania, Danimarca, Svezia, Norvegia e Finlandia.\nSede dell'esarca \u00e8 la citt\u00e0 di Monaco di Baviera, dove si trova la cattedrale della Beata Vergine Maria e di Sant'Andrea apostolo.\nIl territorio \u00e8 suddiviso in 17 parrocchie.\nStoria.\nL'esarcato apostolico di Germania \u00e8 stato eretto il 17 aprile 1959 con la bolla \"Cum ob immane\" di papa Giovanni XXIII.\nNel 1984 la sua giurisdizione \u00e8 stata estesa anche ai Paesi Scandinavi.\nCronotassi degli esarchi.\nSi omettono i periodi di sede vacante non superiori ai 2 anni o non storicamente accertati.\nStatistiche.\nL'esarcato apostolico nel 2019 contava 70.000 battezzati."}
{"id": "501102", "revid": "92723", "url": "https://it.wikipedia.org/wiki?curid=501102", "title": "Diocesi di Dharmapuri", "text": "La diocesi di Dharmapuri (in latino: \"Dioecesis Dharmapuriensis\") \u00e8 una sede della Chiesa cattolica in India suffraganea dell'arcidiocesi di Pondicherry e Cuddalore. Nel 2019 contava 55.043 battezzati su 3.380.000 abitanti. \u00c8 retta dal vescovo Lawrence Pius Dorairaj.\nTerritorio.\nLa diocesi comprende il distretto di Dharmapuri nello stato indiano del Tamil Nadu.\nSede vescovile \u00e8 la citt\u00e0 di Dharmapuri, dove si trova la cattedrale del Sacro Cuore di Ges\u00f9.\nIl territorio \u00e8 suddiviso in 84 parrocchie.\nStoria.\nLa diocesi \u00e8 stata eretta il 24 gennaio 1997 con la bolla \"Totius dominici gregis\" di papa Giovanni Paolo II, ricavandone il territorio dalla diocesi di Salem.\nCronotassi dei vescovi.\nSi omettono i periodi di sede vacante non superiori ai 2 anni o non storicamente accertati.\nStatistiche.\nLa diocesi nel 2019 su una popolazione di 3.380.000 persone contava 55.043 battezzati, corrispondenti all'1,6% del totale."}
{"id": "501104", "revid": "92723", "url": "https://it.wikipedia.org/wiki?curid=501104", "title": "Arcidiocesi di Diamantina", "text": "Larcidiocesi di Diamantina (in latino: \"Archidioecesis Adamantina\") \u00e8 una sede metropolitana della Chiesa cattolica in Brasile appartenente alla regione ecclesiastica Leste 2. Nel 2019 contava 442.715 battezzati su 542.938 abitanti. \u00c8 retta dall'arcivescovo Darci Jos\u00e9 Nicioli, C.SS.R.\nTerritorio.\nL'arcidiocesi comprende 34 comuni nella parte centrale dello stato brasiliano di Minas Gerais: Alvorada de Minas, Angel\u00e2ndia, Aricanduva, Augusto de Lima, Buen\u00f3polis, Buritizeiro, Capelinha, Carbonita, Congonhas do Norte, Corinto, Couto de Magalh\u00e3es de Minas, Curvelo, Datas, Diamantina, Fel\u00edcio dos Santos, Felixl\u00e2ndia, Gouveia, Inimutaba, Itamarandiba, Joaquim Fel\u00edcio, Lassance, Monjolos, Morro da Gar\u00e7a, Pirapora, Presidente Juscelino, Presidente Kubitschek, Santo Ant\u00f4nio do Itamb\u00e9, Santo Hip\u00f3lito, S\u00e3o Gon\u00e7alo do Rio Preto, Senador Modestino Gon\u00e7alves, Serra Azul de Minas, Serro, Tr\u00eas Marias e V\u00e1rzea da Palma.\nSede arcivescovile \u00e8 la citt\u00e0 di Diamantina, dove si trova la cattedrale di Sant'Antonio. Nell'arcidiocesi sorgono anche due basiliche minori: la basilica del Sacro Cuore di Ges\u00f9 a Diamantina, e la basilica di San Gerardo Maiella a Curvelo.\nIl territorio si estende su una superficie di 45.280\u00a0km\u00b2 ed \u00e8 suddiviso in 55 parrocchie, raggruppate in 6 foranie: Corinto, Curvelo, Diamantina, Itamarandiba, Pirapora e Serro.\nProvincia ecclesiastica.\nLa provincia ecclesiastica di Diamantina, istituita nel 1917, comprende 4 suffraganee:\nStoria.\nLa diocesi di Diamantina fu eretta il 6 giugno 1854 con la bolla \"Gravissimum sollicitudinis\" di papa Pio IX, ricavandone il territorio dalle diocesi di Mariana e di Olinda e Recife (oggi entrambe arcidiocesi) e dall'arcidiocesi di San Salvador di Bahia.\nOriginariamente suffraganea dell'arcidiocesi di Rio de Janeiro, il 1\u00ba maggio 1906 entr\u00f2 a far parte della provincia ecclesiastica dell'arcidiocesi di Mariana.\nIl 29 settembre 1907, il 10 dicembre 1910 e il 25 agosto 1913 cedette porzioni del suo territorio a vantaggio dell'erezione rispettivamente delle diocesi di Uberaba (oggi arcidiocesi), di Montes Claros (oggi arcidiocesi) e di Ara\u00e7ua\u00ed.\nIl 28 giugno 1917 \u00e8 stata elevata al rango di arcidiocesi metropolitana con la bolla \"Quandocumque se praebuit\" di papa Benedetto XV.\nSuccessivamente, ha ceduto a pi\u00f9 riprese porzioni del suo territorio a vantaggio dell'erezione di nuove diocesi e precisamente: la diocesi di Sete Lagoas il 16 luglio 1955; la diocesi di Governador Valadares il 1\u00ba febbraio 1956; la diocesi di Itabira (oggi diocesi di Itabira-Fabriciano) il 14 giugno 1965; e la diocesi di Guanh\u00e3es il 24 maggio 1985.\nCronotassi dei vescovi.\nSi omettono i periodi di sede vacante non superiori ai 2 anni o non storicamente accertati.\nStatistiche.\nL'arcidiocesi nel 2019 su una popolazione di 542.938 persone contava 442.715 battezzati, corrispondenti all'81,5% del totale."}
{"id": "501105", "revid": "92723", "url": "https://it.wikipedia.org/wiki?curid=501105", "title": "Diocesi di Diamantino", "text": "La diocesi di Diamantino (in latino \"Dioecesis Adamanteae\") \u00e8 una sede della Chiesa cattolica in Brasile suffraganea dell'arcidiocesi di Cuiab\u00e1 appartenente alla regione ecclesiastica Oeste 2. Nel 2019 contava 301.000 battezzati su 427.094 abitanti. \u00c8 retta dal vescovo Vital Chitolina, S.C.I.\nTerritorio.\nLa diocesi comprende 18 comuni nella parte centrale dello stato brasiliano del Mato Grosso: Diamantino, Alto Paraguai, Aren\u00e1polis, Campo Novo do Parecis, Denise, Ipiranga do Norte, Itanhang\u00e1, Lucas do Rio Verde, Nortel\u00e2ndia, Nova Maril\u00e2ndia, Nova Maring\u00e1, Nova Mutum, Santo Afonso, S\u00e3o Jos\u00e9 do Rio Claro, Sapezal, Tangar\u00e1 da Serra, Tapurah e Santa Rita do Trivelato.\nSede vescovile \u00e8 la citt\u00e0 di Diamantino, dove si trova la cattedrale dell'Immacolata Concezione.\nIl territorio si estende su una superficie di 107.498\u00a0km\u00b2 ed \u00e8 suddiviso in 31 parrocchie.\nStoria.\nLa prelatura territoriale di Diamantino fu eretta il 22 marzo 1929 con la bolla \"Cura universae Ecclesiae\" di papa Pio XI, ricavandone il territorio dall'arcidiocesi di Cuiab\u00e1.\nIl 16 ottobre 1979 la prelatura territoriale \u00e8 stata elevata a diocesi con la bolla \"Cum prelaturae\" di papa Giovanni Paolo II.\nSuccessivamente, ha ceduto porzioni del suo territorio a vantaggio dell'erezione di nuove diocesi e precisamente: la diocesi di Sinop il 6 febbraio 1982 e la diocesi di Ju\u00edna il 23 dicembre 1997.\nCronotassi dei vescovi.\nSi omettono i periodi di sede vacante non superiori ai 2 anni o non storicamente accertati.\nStatistiche.\nLa diocesi nel 2019 su una popolazione di 427.094 persone contava 301.000 battezzati, corrispondenti al 70,5% del totale."}
{"id": "501107", "revid": "92723", "url": "https://it.wikipedia.org/wiki?curid=501107", "title": "Diocesi di Dibrugarh", "text": "La diocesi di Dibrugarh (in latino: \"Dioecesis Dibrugarhensis\") \u00e8 una sede della Chiesa cattolica in India suffraganea dell'arcidiocesi di Guwahati. Nel 2019 contava 120.298 battezzati su 7.227.195 abitanti. \u00c8 retta dal vescovo Albert Hemrom.\nTerritorio.\nLa diocesi comprende i distretti di Tinsukia, Dibrugarh, Sivasagar, Jorhat e Golaghat nello stato dell'Assam in India.\nSede vescovile \u00e8 la citt\u00e0 di Dibrugarh, dove si trova la cattedrale del Sacro Cuore.\nIl territorio \u00e8 suddiviso in 42 parrocchie.\nStoria.\nLa diocesi \u00e8 stata eretta il 12 luglio 1951 con la bolla \"Ad christianam plebem\" di papa Pio XII, ricavandone il territorio dalla diocesi di Shillong (oggi arcidiocesi). Originariamente era suffraganea dell'arcidiocesi di Calcutta.\nIl 16 gennaio 1964 ha ceduto una porzione del suo territorio a vantaggio dell'erezione della diocesi di Tezpur.\nIl 26 giugno 1969 divenne suffraganea dell'arcidiocesi di Gauhati-Shillong.\nIl 29 gennaio 1973 ha ceduto un'altra porzione del suo territorio a vantaggio dell'erezione della diocesi di Kohima-Imphal (oggi divisa in diocesi di Kohima e arcidiocesi di Imphal).\nIl 10 luglio 1995 \u00e8 entrata a far parte della provincia ecclesiastica dell'arcidiocesi di Guwahati.\nIl 7 dicembre 2005 ha ceduto un'ulteriore porzione del suo territorio a vantaggio dell'erezione della diocesi di Miao.\nCronotassi dei vescovi.\nSi omettono i periodi di sede vacante non superiori ai 2 anni o non storicamente accertati.\nStatistiche.\nLa diocesi nel 2019 su una popolazione di 7.227.195 persone contava 120.298 battezzati, corrispondenti all'1,7% del totale."}
{"id": "501108", "revid": "92723", "url": "https://it.wikipedia.org/wiki?curid=501108", "title": "Diocesi di Di\u00e9bougou", "text": "La diocesi di Di\u00e9bougou (in latino: \"Dioecesis Diebuguensis\") \u00e8 una sede della Chiesa cattolica in Burkina Faso suffraganea dell'arcidiocesi di Bobo-Dioulasso. Nel 2019 contava 184.790 battezzati su 439.180 abitanti. \u00c8 retta dal vescovo Rapha\u00ebl Dabir\u00e9 Kusi\u00e9l\u00e9.\nTerritorio.\nLa diocesi comprende le province di Bougouriba e Ioba in Burkina Faso.\nSede vescovile \u00e8 la citt\u00e0 di Di\u00e9bougou, dove si trova la cattedrale dei Santi Pietro e Paolo.\nIl territorio \u00e8 suddiviso in 15 parrocchie.\nStoria.\nLa diocesi \u00e8 stata eretta il 18 ottobre 1968 con la bolla \"Evangelicae voces\" di papa Paolo VI, ricavandone il territorio dalla diocesi di Bobo-Dioulasso (oggi arcidiocesi). Originariamente era suffraganea dell'arcidiocesi di Ouagadougou.\nIl 5 dicembre 2000 \u00e8 entrata a far parte della provincia ecclesiastica dell'arcidiocesi di Bobo-Dioulasso.\nIl 30 novembre 2011 ha ceduto una porzione del suo territorio a vantaggio dell'erezione della diocesi di Gaoua.\nCronotassi dei vescovi.\nSi omettono i periodi di sede vacante non superiori ai 2 anni o non storicamente accertati.\nStatistiche.\nLa diocesi nel 2019 su una popolazione di 439.180 persone contava 184.790 battezzati, corrispondenti al 42,1% del totale."}
{"id": "501109", "revid": "125619589", "url": "https://it.wikipedia.org/wiki?curid=501109", "title": "Diocesi di Digne", "text": "La diocesi di Digne (in latino: \"Dioecesis Diniensis\") \u00e8 una sede della Chiesa cattolica in Francia suffraganea dell'arcidiocesi di Marsiglia. Nel 2019 contava 115.115 battezzati su 162.565 abitanti. \u00c8 retta dal vescovo Jean-Philippe Nault.\nDal 1916 ai vescovi di Digne \u00e8 concesso di portare il titolo di \"vescovi di Riez e di Sisteron\" (\"Reiensis et Sistariensis\").\nTerritorio.\nLa diocesi comprende il dipartimento francese delle Alpi dell'Alta Provenza.\nSede vescovile \u00e8 la citt\u00e0 di Digne-les-Bains, dove si trova la cattedrale di San Girolamo. In citt\u00e0 si trova anche l'ex cattedrale di \"Notre-Dame-du-Bourg\". La residenza vescovile \u00e8 a Peyruis.\nIl territorio \u00e8 suddiviso in 198 parrocchie.\nStoria.\nSecondo la tradizione, l'evangelizzazione della regione di Digne si deve a san Vincenzo, compagno di san Marcellino di Embrun. Accanto a lui troviamo la figura di san Donnino, considerato il primo vescovo della diocesi, che venne eretta nel IV secolo. Originariamente e fino al 1801 era suffraganea dell'arcidiocesi di Embrun. La diocesi, molto piccola, si estendeva su due vallate delle Alpi, la valle della Bl\u00e9one e quella del B\u00e9s. Il primo vescovo che si pu\u00f2 attribuire con certezza a Digne \u00e8 Pentadio che nel 506 partecip\u00f2 al concilio di Agde.\nIl cristianesimo pot\u00e9 diffondersi e consolidarsi dal VI secolo grazie all'opera dei monaci missionari irlandesi, tra i quali si devono menzionare san Colombano e san Gallo vi operarono poi i monaci dell'abbazia di San Dalmazzo di Pedona e del monastero di Cimiez con i monaci dell'abbazia di Lerino.\nNell'alto medioevo e fino al X secolo la regione fu devastata dai Saraceni, che resero difficile la vita cristiana. In questo periodo sono pochissimi i nomi conosciuti di vescovi di Digne. In seguito all'affermarsi del regno di Borgogna, i vescovi di Digne divennero principi feudali con governo sulla citt\u00e0 episcopale, fino all'annessione della Provenza nel regno di Francia nel XV secolo.\nIl seminario diocesano fu aperto solamente nel 1779 ad opera del vescovo Pierre-Paul du Caylar. La diocesi era di modeste dimensioni come un po' tutte le diocesi della regione: nel 1790 comprendeva 33 parrocchie, servite da pi\u00f9 di 100 preti secolari e circa una ventina di preti religiosi.\nNel 1790 il vescovo Fran\u00e7ois du Mouchet de Villedieu fu dichiarato deposto dall'autorit\u00e0 civile per non aver voluto giurare fedelt\u00e0 alla costituzione civile del clero e rimpiazzato il 20 marzo 1791 dal vescovo costituzionale Jean-Baptiste de Villeneuve, mai riconosciuto dalla Santa Sede.\nIn seguito al concordato con la bolla \"Qui Christi Domini\" di papa Pio VII del 29 novembre 1801 furono soppresse alcune diocesi, i cui territori furono incorporati in parte nella diocesi di Digne, che divenne suffraganea dell'arcidiocesi di Aix. Per far coincidere i confini della diocesi con quelli del dipartimento, il primitivo territorio diocesano fu ingrandito con:\nDal 15 febbraio 1916 i vescovi di Digne hanno il privilegio di aggiungere al proprio titolo quello di vescovi di Riez e di Sisteron.\nL'8 dicembre 2002, con la riorganizzazione delle circoscrizioni diocesane francesi, \u00e8 entrata a far parte della provincia ecclesiastica dell'arcidiocesi di Marsiglia.\nIl 29 ottobre 2016 il vescovo Philippe Nault a conclusione di un lungo studio per risolvere il problema di una residenza vescovile troppo decentrata rispetto al territorio della diocesi ha annunciato la decisione di trasferire la residenza a Peyruis, piccolo centro ben servito da vie di comunicazione, con un processo graduale che segue i necessari lavori di ristrutturazione..\nCronotassi dei vescovi.\nSi omettono i periodi di sede vacante non superiori ai 2 anni o non storicamente accertati.\nStatistiche.\nLa diocesi nel 2019 su una popolazione di 162.565 persone contava 115.115 battezzati, corrispondenti al 70,8% del totale."}
{"id": "501111", "revid": "110157", "url": "https://it.wikipedia.org/wiki?curid=501111", "title": "Diocesi di Digos", "text": "La diocesi di Digos (in latino: \"Dioecesis Digosensis\") \u00e8 una sede della Chiesa cattolica nelle Filippine suffraganea dell'arcidiocesi di Davao. Nel 2019 contava 867.500 battezzati su 1.269.000 abitanti. \u00c8 retta dal vescovo Guillermo Dela Vega Afable.\nTerritorio.\nLa diocesi comprende la provincia filippina di Davao del Sur sull'isola di Mindanao.\nSede vescovile \u00e8 la citt\u00e0 di Digos, dove si trova la cattedrale di Maria Madre e Mediatrice della Grazia.\nIl territorio si estende su 4.327\u00a0km\u00b2 ed \u00e8 suddiviso in 22 parrocchie.\nStoria.\nLa diocesi \u00e8 stata eretta il 5 novembre 1979 con la bolla \"Sacer praesul Ecclesiae\" di papa Giovanni Paolo II, ricavandone il territorio dall'arcidiocesi di Davao.\nCronotassi dei vescovi.\nSi omettono i periodi di sede vacante non superiori ai 2 anni o non storicamente accertati.\nStatistiche.\nLa diocesi nel 2019 su una popolazione di 1.269.000 persone contava 867.500 battezzati, corrispondenti al 68,4% del totale."}
{"id": "501112", "revid": "92723", "url": "https://it.wikipedia.org/wiki?curid=501112", "title": "Arcidiocesi di Digione", "text": "Larcidiocesi di Digione (in latino: \"Archidioecesis Divionensis\") \u00e8 una sede metropolitana della Chiesa cattolica in Francia. Nel 2019 contava 343.000 battezzati su 537.000 abitanti. La sede \u00e8 vacante, in attesa che l'arcivescovo eletto Antoine H\u00e9rouard ne prenda possesso.\nTerritorio.\nL'arcidiocesi comprende il dipartimento francese della C\u00f4te-d'Or.\nSede arcivescovile \u00e8 la citt\u00e0 di Digione, dove si trova la cattedrale di San Benigno.\nFino al 2006 il territorio era suddiviso in 720 parrocchie. Con la riforma dell'organizzazione territoriale dell'arcidiocesi del 2007, il numero delle parrocchie \u00e8 stato notevolmente ridotto e nel 2019 era di 60 unit\u00e0, ripartite in 11 decanati.\nProvincia ecclesiastica.\nLa provincia ecclesiastica di Digione, istituita nel 2002, comprende le seguenti suffraganee:\nAlla provincia appartiene anche la prelatura territoriale della Missione di Francia.\nStoria.\nSotto i Merovingi e i Carolingi, molti vescovi di Langres risiedettero a Digione, per esempio Sant'Urbano (V secolo), San Gregorio e San Tetricus (VI secolo), che vi furono sepolti. Quando, nel 1016, Lamberto, vescovo di Langres, cedette la signoria e la contea di Digione al re Roberto II di Francia, i vescovi di Langres riportarono a Langres la loro residenza.\nIl 9 aprile 1731 papa Clemente XII eresse la diocesi di Digione con la bolla \"Super specula\", ricavandone il territorio da quella di Langres ed annettendola alla provincia ecclesiastica dell'arcidiocesi di Lione. L'abbazia di santo Stefano (V secolo) da lungo tempo aveva un capitolo regolare che osservava la regola di Sant'Agostino; fu trasformato in capitolo secolare da papa Paolo V nel 1611 e papa Clemente XI elev\u00f2 la chiesa capitolare a cattedrale di Digione; durante la Rivoluzione fu ridotta in un granaio.\nIn seguito al concordato con la bolla \"Qui Christi Domini\" di papa Pio VII del 29 novembre 1801 la diocesi si ingrand\u00ec incorporando parti delle soppresse diocesi di Langres e di Chalon e parti di quelle di Autun e di Besan\u00e7on. Il 6 ottobre 1822 fu restaurata la diocesi di Langres con territorio ricavato da quella di Digione.\nContestualmente a questi cambiamenti, la sede della cattedra vescovile fu trasferita nella chiesa abbaziale di San Benigno, che divenne la nuova cattedrale diocesana.\nIl vescovo Claude Rey ebbe difficolt\u00e0 ad entrare nella sua diocesi, in quanto non c'era alcun vescovo disposto a consacrarlo per il suo stretto legame con il re Luigi Filippo; papa Gregorio XVI l'autorizz\u00f2 a farsi consacrare da un solo vescovo, che fu uno spagnolo; in conflitto con una parte del suo clero dette le dimissioni nel 1838.\nNel 1904 la richiesta di dimissioni di Albert-L\u00e9on-Marie Le Nordez, vescovo di Digione dal 1898, da parte di papa Pio X fu uno degli incidenti che portarono alla rottura delle relazioni diplomatiche tra la Francia e la Santa Sede.\nL'8 dicembre 2002 \u00e8 stata elevata al rango di arcidiocesi metropolitana.\nCronotassi dei vescovi.\nSi omettono i periodi di sede vacante non superiori ai 2 anni o non storicamente accertati.\nStatistiche.\nL'arcidiocesi nel 2019 su una popolazione di 537.000 persone contava 343.000 battezzati, corrispondenti al 63,9% del totale."}
{"id": "501113", "revid": "1935652", "url": "https://it.wikipedia.org/wiki?curid=501113", "title": "Arcidiocesi di Dili", "text": "Larcidiocesi di Dili (in latino: \"Archidioecesis Diliensis\") \u00e8 una sede metropolitana della Chiesa cattolica a Timor Est. Nel 2020 contava 669.540 battezzati su 712.277 abitanti. \u00c8 retta dall'arcivescovo Virg\u00edlio do Carmo da Silva, S.D.B.\nTerritorio.\nL'arcidiocesi comprende 5 distretti del Timor Est: Dili, Ainaro, Aileu, Ermera e Manufahi.\nSede arcivescovile \u00e8 la citt\u00e0 di Dili, dove si trova la cattedrale dell'Immacolata Concezione.\nIl territorio \u00e8 suddiviso in 32 parrocchie.\nStoria.\nLa diocesi di Dili fu eretta il 4 settembre 1940 con la bolla \"Sollemnibus Conventionibus\" di papa Pio XII, ricavandone il territorio dalla diocesi di Macao. Originariamente era suffraganea dell'arcidiocesi di Goa e Dam\u00e3o.\nIl 1\u00ba gennaio 1976 in forza della bolla \"Ad nominum\" di papa Paolo VI divenne diocesi immediatamente soggetta alla Santa Sede.\nIl 30 novembre 1996 e il 30 gennaio 2010 cedette porzioni del proprio territorio a vantaggio dell'erezione rispettivamente della diocesi di Baucau e della diocesi di Maliana.\nL'11 settembre 2019 \u00e8 stata elevata al rango di arcidiocesi metropolitana.\nCronotassi dei vescovi.\nSi omettono i periodi di sede vacante non superiori ai 2 anni o non storicamente accertati.\nStatistiche.\nL'arcidiocesi nel 2020 su una popolazione di 712.277 persone contava 669.540 battezzati, corrispondenti al 94,0% del totale."}
{"id": "501115", "revid": "92723", "url": "https://it.wikipedia.org/wiki?curid=501115", "title": "Diocesi di Dinajpur", "text": "La diocesi di Dinajpur (in latino: \"Dioecesis Dinaipurensis\") \u00e8 una sede della Chiesa cattolica in Bangladesh suffraganea dell'arcidiocesi di Dacca. Nel 2019 contava 62.082 battezzati su 18.448.215 abitanti. \u00c8 retta dal vescovo Sebastian Tudu.\nTerritorio.\nLa diocesi comprende la divisione di Rangpur (istituita nel gennaio 2010) nel nord-ovest del Bangladesh.\nSede vescovile \u00e8 la citt\u00e0 di Dinajpur, dove si trova la cattedrale di San Francesco Saverio.\nIl territorio si estende su 16.330\u00a0km\u00b2 ed \u00e8 suddiviso in 17 parrocchie.\nStoria.\nLa diocesi \u00e8 stata eretta il 25 maggio 1927 con il breve \"Supremi Apostolatus\" di papa Pio XI, ricavandone il territorio dalla diocesi di Krishnagar.\nIl 17 gennaio 1952 ha ceduto le porzioni di territorio che si trovavano in India a vantaggio dell'erezione della prefettura apostolica di Malda (oggi diocesi di Dumka) e della diocesi di Jalpaiguri.\nIl 21 maggio 1990 ha ceduto un'altra porzione di territorio a vantaggio dell'erezione della diocesi di Rajshahi.\nNella diocesi si sono verificati episodi violenti di intolleranza contro la minoranza cattolica.\nCronotassi dei vescovi.\nSi omettono i periodi di sede vacante non superiori ai 2 anni o non storicamente accertati.\nStatistiche.\nLa diocesi nel 2019 su una popolazione di 18.448.215 persone contava 62.082 battezzati, corrispondenti allo 0,3% del totale."}
{"id": "501116", "revid": "92723", "url": "https://it.wikipedia.org/wiki?curid=501116", "title": "Diocesi di Diphu", "text": "La diocesi di Diphu (in latino: \"Dioecesis Diphuensis\") \u00e8 una sede della Chiesa cattolica in India suffraganea dell'arcidiocesi di Guwahati. Nel 2019 contava 66.700 battezzati su 1.259.000 abitanti. \u00c8 retta dal vescovo Paul Mattekatt.\nTerritorio.\nLa diocesi comprende i distretti di Karbi Anglong e dei Monti Cachar Settentrionali nello stato di Assam in India.\nSede vescovile \u00e8 la citt\u00e0 di Diphu, dove si trova la cattedrale di Cristo Risorto.\nIl territorio \u00e8 suddiviso in 26 parrocchie.\nStoria.\nLa diocesi \u00e8 stata eretta il 5 dicembre 1983 con la bolla \"Ut per aptam\" di papa Giovanni Paolo II, ricavandone il territorio dall'arcidiocesi di Shillong-Gauhati (oggi divisa in arcidiocesi di Shillong e in arcidiocesi di Guwahati) e dalla diocesi di Silchar (oggi diocesi di Aizawl).\nOriginariamente suffraganea dell'arcidiocesi di Shillong-Gauhati, il 10 luglio 1995 \u00e8 entrata a far parte della provincia ecclesiastica di Guwahati.\nCronotassi dei vescovi.\nSi omettono i periodi di sede vacante non superiori ai 2 anni o non storicamente accertati.\nStatistiche.\nLa diocesi nel 2019 su una popolazione di 1.259.000 persone contava 66.700 battezzati, corrispondenti al 5,3% del totale."}
{"id": "501117", "revid": "92723", "url": "https://it.wikipedia.org/wiki?curid=501117", "title": "Diocesi di Dipolog", "text": "La diocesi di Dipolog (in latino: \"Dioecesis Dipologana\") \u00e8 una sede della Chiesa cattolica nelle Filippine suffraganea dell'arcidiocesi di Ozamiz. Nel 2019 contava 614.715 battezzati su 1.027.570 abitanti. \u00c8 retta dal vescovo Severo Cagatan Caermare.\nPatrona della diocesi \u00e8 Nostra Signora del Santissimo Rosario.\nTerritorio.\nLa diocesi comprende la provincia filippina di Zamboanga del Norte sull'isola di Mindanao.\nSede vescovile \u00e8 la citt\u00e0 di Dipolog, dove si trova la cattedrale di Nostra Signora del Santo Rosario. A Siari, nella municipalit\u00e0 di Sindangan, sorge il santuario diocesano della Divina Misericordia.\nIl territorio si estende su 7.205\u00a0km\u00b2 ed \u00e8 suddiviso in 38 parrocchie, raggruppate in 8 vicariati.\nStoria.\nLa diocesi \u00e8 stata eretta il 31 luglio 1967 con la bolla \"Quantum prosit\" di papa Paolo VI, ricavandone il territorio dall'arcidiocesi di Zamboanga, di cui originariamente era suffraganea.\nNel 1980 \u00e8 stato inaugurato il seminario diocesano \"Cor Jesu\". \nIl 24 gennaio 1983 \u00e8 entrata a far parte della provincia ecclesiastica dell'arcidiocesi di Ozamiz.\nLa diocesi \u00e8 impegnata nello sviluppo umano integrale attraverso il potenziamento delle comunit\u00e0, la riconciliazione nazionale, il dialogo e l'ecumenismo e la protezione dell'ambiente.\nCronotassi dei vescovi.\nSi omettono i periodi di sede vacante non superiori ai 2 anni o non storicamente accertati.\nStatistiche.\nLa diocesi nel 2019 su una popolazione di 1.027.570 persone contava 614.715 battezzati, corrispondenti al 59,8% del totale."}
{"id": "501118", "revid": "125972672", "url": "https://it.wikipedia.org/wiki?curid=501118", "title": "Chiesa di Santo Stefano in Pane", "text": "La chiesa di Santo Stefano in Pane \u00e8 un luogo di culto cattolico che si trova a Rifredi in via delle Panche, zona a nord del centro storico di Firenze.\nStoria.\nRisalente a prima del Mille, sorge sui resti di un insediamento romano. Il toponimo \"in Pane\" \u00e8 di origine incerta, e nel tempo fu chiatata anche con altri nomi: \"di Rifredi\" (da \"rivus frigidus\"), alle Panche (le panche erano degli argini di protezione dalle alluvioni, disposti un tempo lungo il Terzolle), o Santo Stefano tra l'Arcora, dalle arcate di un vicino acquedotto romano.\nAnticamente la chiesa aveva una navata unica con abside semicircolare\nLa struttura attuale a tre navate risale al XII-XIII secolo, quando fu ampliata diventando a tre navate. All'esterno il loggiato risale al Seicento, mentre il campanile venne rifatto nell'Ottocento al posto di quello originariamente romanico ricostruite nel Seicento.\nFino al XIX secolo si trovava a fianco della chiesa un cimitero, poi smantellato, del quale resta memoria in alcune lapidi sul pavimento di marmo e un monumento funebre; altri frammenti medievali di lapidi sepolcrali sono visibili sulla facciata.\nLe dimensioni attuali della chiesa sono il risultato del lavoro di ampliamento e restauro eseguito negli anni Trenta del XX secolo. In quell'occasione si ampli\u00f2 l'aula ingrandendola in senso longitudinale, facendo arretrare il presbiterio verso est.\nDal 1912 al 1955 fu parroco della chiesa don Giulio Facibeni, una delle figure di maggior spicco nella Chiesa fiorentina e italiana del Novecento, fondatore dell'Opera della Divina Provvidenza Madonnina del Grappa. Una statua in bronzo, opera di Antonio Berti, fusa dalla Fonderia Artistica Ferdinando Marinelli di Firenze, eretta nella piazzetta in fronte alla chiesa nel 1978, ne ricorda la memoria.\nDescrizione.\nEsterno.\nLa chiesa presenta oggi le caratteristiche architettoniche comuni alle pievi realizzate in quel periodo. La facciata \u00e8 in pietra a filaretto, e si affaccia su via delle Panche; \u00e8 preceduta da un portico cinquecentesco con colonne che reggono la struttura in legno della copertura. La facciata, che ha avuto interventi di restauro nel 1989, \u00e8 tripartita e decorata da una terracotta invetriata con lo stemma della famiglia Tornabuoni ed un rosone. Sotto il porticato si aprono i tre ingressi attuali della chiesa, con portali con stipiti in pietra serena sormontati da lunette. Sul portale centrale sono incisi dei graffiti con una croce e motivi geometrici, del XIII secolo.\nAdiacente alla chiesa si trova la cappella della Misericordia, costruita per la Compagnia di Santa Maria del Desco.\nInterno.\nAll'interno, le tre navate formano un insieme semplice ed armonioso. La struttura portante della navata centrale, di maggiore altezza, ha quattro archi ogivali nella prima parte (la pi\u00f9 antica) e archi a tutto sesto nella zona pi\u00f9 recente. Gli archi sono impostati su pilastri in pietra con angoli smussati. Il tetto della navata centrale, del tipo \"a capanna\", ha la struttura portante in legno con capriate a vista. Il presbiterio \u00e8 invece coperto da volte a crociera.\nNella navata centrale, tramite una scala in pietra, si accede alla cripta romanica che si trovava sotto il presbiterio prima dell'ampliamento del 1928-1930. La cripta \u00e8 a forma di oratorio, ha una volta sorretta da quattro pilastrini ottagonali in pietra, uno dei quali con capitello preromanico.\nLa cripta viene aperta in occasione della festa di Santo Stefano, il 26 dicembre.\nGli altari in pietra serena sulle pareti esterne delle navate laterali sono della prima met\u00e0 del Seicento e contengono varie opere d'arte.\nOrgano a canne\nCollocato alla fine della navata di sinistra, fu costruito nel 1973 da Francesco Michelotto di Albign\u00e0sego (PD). Possiede una facciata di canne disposte a cuspide con ali appartenenti al Principale 8' a partire dal Do1; dietro a queste \u00e8 presente un'ulteriore facciata di canne appartenenti al Principale 16' a partire dal Fa1. La console, a trasmissione elettrica, \u00e8 posta davanti allo strumento in posizione rivolta rispetto alle canne e consta di 2 tastiere di 61 tasti (Do1-Do6) e pedaliera di 32 (Do1-Sol3) concava radiale. I registri sono azionati da placchette poste su un'unica fila sopra il II manuale.\nOpere custodite.\nDurante i restauri alla facciata della fine del XIX secolo furono scoperte due lunette gi\u00e0 sulla controfacciata in corrispondenza dei portali centrale e sinistro, di due pittori giotteschi ignoti databili alla seconda met\u00e0 del XIV secolo (\"Cristo in piet\u00e0\" e \"Cristo che emerge dal sepolcro\").\nNella navata sinistra si trovano:\nNella navata destra si trovano: \nSull'altare centrale \u00e8 appeso un bel crocifisso della fine del Duecento o inizio del Trecento della scuola di Giotto; i riquadri laterali sono dipinti con la \"Madonna\" e \"San Giovanni evangelista\".\nIl ciborio in pietra serena dietro l'altare risale al Cinquecento e proviene dalla chiesa di San Pietro di Sopra a San Casciano Val di Pesa.\nLe cinque vetrate del presbiterio risalgono al 1959 e sono opera della ditta Polloni (\"Redentore, Madonna, Santo Stefano, Ges\u00f9 che predica\" e \"L'Ultima cena\").\nLa cappella Tornabuoni.\nDalla navata destra si pu\u00f2 accedere a un corridoio parallelo alla chiesa, dove si trovano oggi il fonte battesimale e i confessionali. Si tratta della cappella Tornabuoni, dedicata al Santo Sepolcro. Vi si trovano affreschi di un pittore fiorentino ignoto databili tra la fine del XVI e l'inizio del XVII secolo.\nLa cappella della Misericordia.\nLa cappella della Misericordia, usata dalla Compagnia di Santa Maria del Desco, \u00e8 attigua a quella Tornabuoni e venne affrescata nel XVII secolo con \"Storie di santo Stefano\" di Domenico Pugliani (1640). L'altare \u00e8 decorato da una statua lignea di \"Cristo deposto\" del XVI secolo.\nCinema Teatro Nuovo Sentiero.\nFondato negli anni '30 con il complesso della Parrocchia, il suo palcoscenico vide i primi passi di un giovanissimo Paolo Poli. Il teatro \u00e8 stato ristrutturato nel 1976 su progetto dell'architetto Piero Grassi e successivamente nel 1994-1996 su progetto dell'architetto Neri Andreoli.\nSi tratta di uno spazio teatrale di piccole dimensioni (239 posti) ma capace di rispondere pienamente alle esigenze ricreativo-culturali del quartiere in cui \u00e8 inserito."}
{"id": "501119", "revid": "92723", "url": "https://it.wikipedia.org/wiki?curid=501119", "title": "Diocesi di Divin\u00f3polis", "text": "La diocesi di Divin\u00f3polis (in latino: \"Dioecesis Divinopolitana\") \u00e8 una sede della Chiesa cattolica in Brasile suffraganea dell'arcidiocesi di Belo Horizonte appartenente alla regione ecclesiastica Leste 2. Nel 2019 contava 704.000 battezzati su 825.000 abitanti. \u00c8 retta dal vescovo Jos\u00e9 Carlos de Souza Campos.\nTerritorio.\nLa diocesi comprende 25 comuni nella parte centrale-meridionale dello stato brasiliano di Minas Gerais: Divin\u00f3polis, Carmo do Cajuru, S\u00e3o Gon\u00e7alo do Par\u00e1, Ara\u00fajos, Nova Serrana, Perdig\u00e3o, On\u00e7a de Pitangui, Pitangui, Concei\u00e7\u00e3o do Par\u00e1, Leandro Ferreira, Par\u00e1 de Minas, Florestal, Igaratinga, S\u00e3o Jos\u00e9 da Varginha, Ita\u00fana, Itatiaiu\u00e7u, Mateus Leme, Igarap\u00e9, Juatuba, S\u00e3o Joaquim de Bicas, Itapecerica, Camacho, Cl\u00e1udio, Pedra do Indai\u00e1, S\u00e3o Sebasti\u00e3o do Oeste.\nSede vescovile \u00e8 la citt\u00e0 di Divin\u00f3polis, dove si trova la cattedrale dello Spirito Santo.\nIl territorio si estende su 8.824\u00a0km\u00b2 ed \u00e8 suddiviso in 54 parrocchie, raggruppate in 7 foranie: Imaculada Concei\u00e7\u00e3o, Nossa Senhora da Piedade, S\u00e3o Bento, Divino Esp\u00edrito Santo, Nossa Senhora do Carmo, Sant'Ana e Santo Ant\u00f4nio.\nStoria.\nLa diocesi \u00e8 stata eretta l'11 luglio 1958 con la bolla \"Qui a Christo\" di papa Pio XII, ricavandone il territorio dall'arcidiocesi di Belo Horizonte e dalla diocesi di Aterrado (oggi diocesi di Luz).\nIl 5 settembre 1960, con la lettera apostolica \"Virginis immaculatae\", papa Giovanni XXIII ha proclamato la Beata Vergine Maria Immacolata (\"Beata Maria Virgo Immaculata\") patrona principale della diocesi.\nCronotassi dei vescovi.\nSi omettono i periodi di sede vacante non superiori ai 2 anni o non storicamente accertati.\nStatistiche.\nLa diocesi nel 2019 su una popolazione di 825.000 persone contava 704.000 battezzati, corrispondenti all'85,3% del totale."}
{"id": "501120", "revid": "1086375", "url": "https://it.wikipedia.org/wiki?curid=501120", "title": "Arcidiocesi di \u0110akovo-Osijek", "text": "Larcidiocesi di \u0110akovo-Osijek (in latino: \"Archidioecesis Diacovensis-Osijekensis\") \u00e8 una sede metropolitana della Chiesa cattolica in Croazia. Nel 2019 contava 450.423 battezzati su 521.984 abitanti. \u00c8 retta dall'arcivescovo \u0110uro Hrani\u0107.\nTerritorio.\nL'arcidiocesi comprende la Slavonia, in Croazia.\nSede arcivescovile \u00e8 la citt\u00e0 di \u0110akovo, dove si trova la cattedrale di San Pietro. A Osijek si erge la concattedrale dei Santi Pietro e Paolo.\nIl territorio \u00e8 suddiviso in 153 parrocchie.\nStoria.\nDiocesi di Bosnia.\nLa diocesi di Bosnia fu eretta nell'XI secolo, raccogliendo l'eredit\u00e0 della preesistente diocesi \"boestoensis\" o \"bistuensis\" il cui vescovo Andrija sottoscriveva gli atti del sinodo di Salona negli anni 530 e 533.\nLa sede vescovile era probabilmente Mo\u0161unj vicino a Tra\u00f9, o meno probabilmente, l'odierna Zenica. Probabilmente l'antica diocesi di Bosnia era suffraganea di Spalato.\nA seguito della distruzione di Sirmio (582) e di Salona (614-615) per mano degli Avari, le antiche circoscrizioni ecclesiastiche furono travolte e saranno ripristinate nell'VIII secolo, quando questi territori saranno soggetti all'influenza della sede romana.\nLa diocesi di Bosnia compare in una bolla di papa Clemente III, dove \u00e8 elencata fra le suffraganee dell'arcidiocesi di Antivari. In precedenza compariva in elenchi di diocesi (\"taktike\") risalenti agli anni 1060-1075. Nel 1120 entr\u00f2 nella provincia ecclesiastica dell'arcidiocesi di Ragusa. Adottava lo slavo ecclesiastico come lingua liturgica.\nNel corso del XIV secolo lo zelo missionario dei francescani fece registrare un aumento del numero dei cattolici.\nNel 1469 il vescovo Benedikt Levey trasfer\u00ec la sede vescovile a \u0110akovo in Slavonia, regione che allora era popolata da ariani e bogomili, tanto che il vescovo dovette provvedere a costruzioni di difesa. \u00c8 qui che era stato sepolto il beato vescovo francescano Pellegrino di Sassonia, che aveva fondato una scuola latina, che durer\u00e0 fino alla conquista turca della citt\u00e0 (1537).\nDiocesi di Bosnia e Sirmio in \u0110akovo.\nIl cattolicesimo rifior\u00ec dopo la cacciata dei Turchi nella seconda met\u00e0 del XVII secolo. Nel 1690 il vescovo Nikola Ogrami\u0107 riprese possesso della sua residenza a \u0110akovo ed inizi\u00f2 l'opera di ricostruzione e di riorganizzazione della diocesi. Il suo successore \u0110uro Pata\u010di\u0107 costru\u00ec la cattedrale (1708-1709) e dette inizio alla costruzione del nuovo palazzo episcopale, ultimato nell'Ottocento.\nLe diocesi di Bosnia e di Sirmio furono unite \"aeque principaliter\" e \"in perpetuum\" il 9 luglio 1773 con il breve \"Universis orbis Ecclesiis\" di papa Clemente XIV. Anton Mandi\u0107 inaugur\u00f2 il seminario diocesano nel 1806, mentre Josip Juraj Strossmayer ricostru\u00ec la cattedrale.\nIl 18 novembre 1963 in forza del decreto \"Per apostolicas litteras\" della Congregazione Concistoriale la diocesi ha assunto il nome di diocesi di \u0110akovo o di Bosnia e Sirmio.\nArcidiocesi di \u0110akovo-Osijek.\nIl 18 giugno 2008 furono pubblicate due bolle di papa Benedetto XVI. Con la \"Pastorali navitati\" fu ripristinata l'antica diocesi di Sirmio, separando da quella di Bosnia il territorio della Sirmia, parte della Voivodina. Con la \"Ad totius dominici\", la precedente diocesi di \u0110akovo o di Bosnia fu elevata al rango di arcidiocesi metropolitana con il nuovo nome di \u0110akovo-Osijek; le furono assegnate due sedi suffraganee, Po\u017eega e la stessa Sirmio.\nCronotassi dei vescovi.\nSi omettono i periodi di sede vacante non superiori ai 2 anni o non storicamente accertati.\nStatistiche.\nL'arcidiocesi nel 2017 su una popolazione di 521.984 persone contava 450.423 battezzati, corrispondenti all'86,3% del totale."}
{"id": "501121", "revid": "110157", "url": "https://it.wikipedia.org/wiki?curid=501121", "title": "Diocesi di Gibuti", "text": "La diocesi di Gibuti (in latino: \"Dioecesis Gibutensis\") \u00e8 una sede della Chiesa cattolica a Gibuti immediatamente soggetta alla Santa Sede. Nel 2019 contava 5.130 battezzati su 895.775 abitanti. \u00c8 retta dal vescovo Giorgio Bertin, O.F.M.\nTerritorio.\nLa diocesi comprende lo stato di Gibuti.\nSede vescovile \u00e8 la citt\u00e0 omonima, dove si trova la cattedrale di Nostra Signora del Buon Pastore.\nIl territorio \u00e8 suddiviso in 5 parrocchie.\nStoria.\nLa prefettura apostolica di Gibuti fu eretta il 28 aprile 1914 con il decreto \"Ne adversis\" della Congregazione di Propaganda Fide, ricavandone il territorio dal vicariato apostolico dei Galla (oggi vicariato apostolico di Harar).\nIl 13 febbraio 1925 la prefettura apostolica incorpor\u00f2 un'altra porzione di territorio dal medesimo vicariato apostolico dei Galla in forza del breve \"Ex hac divi\" di papa Pio XI.\nIl 25 marzo 1937 i confini della prefettura apostolica furono limitati alla Somalia francese in forza della bolla \"Quo in Praefectura\" dello stesso papa Pio XI. \nIl 14 settembre 1955 la prefettura apostolica \u00e8 stata elevata a diocesi con la bolla \"Dum tantis\" di papa Pio XII.\nI vescovi di Gibuti sono membri di diritto della Conferenza dei vescovi latini nelle regioni arabe.\nCronotassi dei vescovi.\nSi omettono i periodi di sede vacante non superiori ai 2 anni o non storicamente accertati.\nStatistiche.\nLa diocesi nel 2019 su una popolazione di 895.775 persone contava 5.130 battezzati, corrispondenti allo 0,6% del totale."}
{"id": "501122", "revid": "322321", "url": "https://it.wikipedia.org/wiki?curid=501122", "title": "Diocesi di Djougou", "text": "La diocesi di Djougou (in latino: \"Dioecesis Diuguensis\") \u00e8 una sede della Chiesa cattolica in Benin suffraganea dell'arcidiocesi di Parakou. Nel 2019 contava 71.213 battezzati su 641.198 abitanti. La sede \u00e8 vacante, in attesa che il vescovo eletto Bernard de Clairvaux Toha Wontacien, O.S.F.S., ne prenda possesso.\nTerritorio.\nLa diocesi comprende il dipartimento di Donga in Benin.\nSede vescovile \u00e8 la citt\u00e0 di Djougou, dove si trova la cattedrale del Sacro Cuore.\nIl territorio \u00e8 suddiviso in 23 parrocchie.\nStoria.\nLa diocesi \u00e8 stata eretta il 10 giugno 1995 con la bolla \"Quo aptius proveheretur\" di papa Giovanni Paolo II, ricavandone il territorio dalla diocesi di Natitingou. Originariamente era suffraganea dell'arcidiocesi di Cotonou.\nIl 16 ottobre 1997 \u00e8 entrata a far parte della provincia ecclesiastica dell'arcidiocesi di Parakou.\nCronotassi dei vescovi.\nSi omettono i periodi di sede vacante non superiori ai 2 anni o non storicamente accertati.\nStatistiche.\nLa diocesi nel 2019 su una popolazione di 641.198 persone contava 71.213 battezzati, corrispondenti all'11,1% del totale."}
{"id": "501123", "revid": "92723", "url": "https://it.wikipedia.org/wiki?curid=501123", "title": "Diocesi di Damongo", "text": "La diocesi di Damongo (in latino: \"Dioecesis Damongo\u00ebnsis\") \u00e8 una sede della Chiesa cattolica in Ghana suffraganea dell'arcidiocesi di Tamale. Nel 2019 contava 28.968 battezzati su 355.720 abitanti. \u00c8 retta dal vescovo Peter Paul Angkyier.\nTerritorio.\nLa diocesi comprende i distretti di Gonja Centrale, Gonja Est, Bole e Sawla-Tuna-Kalba nella Regione Settentrionale in Ghana.\nSede vescovile \u00e8 la citt\u00e0 di Damongo, dove si trova la cattedrale di Sant'Anna.\nIl territorio \u00e8 suddiviso in 13 parrocchie.\nStoria.\nLa diocesi \u00e8 stata eretta il 3 febbraio 1995 con la bolla \"Nuper est petitum\" di papa Giovanni Paolo II, ricavandone il territorio dall'arcidiocesi di Tamale.\nCronotassi dei vescovi.\nSi omettono i periodi di sede vacante non superiori ai 2 anni o non storicamente accertati.\nStatistiche.\nLa diocesi nel 2019 su una popolazione di 355.720 persone contava 28.968 battezzati, corrispondenti all'8,1% del totale."}
{"id": "501124", "revid": "92723", "url": "https://it.wikipedia.org/wiki?curid=501124", "title": "Diocesi di Doum\u00e9-Abong' Mbang", "text": "La diocesi di Doum\u00e9-Abong' Mbang (in latino: \"Dioecesis Dumensis-Abongensis-Mbangensis\") \u00e8 una sede della Chiesa cattolica in Camerun suffraganea dell'arcidiocesi di Bertoua. Nel 2019 contava 141.000 battezzati su 280.300 abitanti. \u00c8 retta dal vescovo Jan Ozga.\nTerritorio.\nLa diocesi comprende il dipartimento di Haut-Nyong nella regione dell'Est in Camerun.\nSede vescovile \u00e8 la citt\u00e0 di Doum\u00e9, dove si trova la cattedrale dei Santi Pietro e Paolo. Ad Abong-Mbang si erge la concattedrale del Sacro Cuore.\nIl territorio \u00e8 suddiviso in 25 parrocchie.\nStoria.\nIl vicariato apostolico di Doum\u00e9 fu eretto il 3 marzo 1949 con la bolla \"Quo faciliori\" di papa Pio XII, ricavandone il territorio dal vicariato apostolico di Yaound\u00e9 (oggi arcidiocesi).\nIl 14 settembre 1955 il vicariato apostolico \u00e8 stato elevato a diocesi con la bolla \"Dum tantis\" dello stesso papa Pio XII. Originariamente era suffraganea dell'arcidiocesi di Yaound\u00e9.\nIl 17 marzo 1983 ha ceduto una porzione del suo territorio a vantaggio dell'erezione della diocesi di Bertoua (oggi arcidiocesi) e contestualmente ha assunto il nome attuale.\nL'11 novembre 1994 \u00e8 entrata a far parte della provincia ecclesiastica dell'arcidiocesi di Bertoua.\nCronotassi dei vescovi.\nSi omettono i periodi di sede vacante non superiori ai 2 anni o non storicamente accertati.\nStatistiche.\nLa diocesi nel 2019 su una popolazione di 280.300 persone contava 141.000 battezzati, corrispondenti al 50,3% del totale."}
{"id": "501125", "revid": "92723", "url": "https://it.wikipedia.org/wiki?curid=501125", "title": "Diocesi di Doba", "text": "La diocesi di Doba (in latino: \"Dioecesis Dobana\") \u00e8 una sede della Chiesa cattolica in Ciad suffraganea dell'arcidiocesi di N'Djamena. Nel 2019 contava 94.943 battezzati su 473.804 abitanti. \u00c8 retta dal vescovo Martin Wa\u00efngue Bani.\nTerritorio.\nLa diocesi comprende i dipartimenti di Nya e Pend\u00e9, nella parte settentrionale della regione del Logone Orientale, in Ciad.\nSede vescovile \u00e8 la citt\u00e0 di Doba, dove si trova la cattedrale di Santa Teresa.\nIl territorio \u00e8 suddiviso in 12 parrocchie.\nStoria.\nLa diocesi \u00e8 stata eretta il 6 marzo 1989, con la bolla \"Inter cetera\" di papa Giovanni Paolo II, ricavandone il territorio dalla diocesi di Moundou.\nIl 28 novembre 1998 ha ceduto porzioni del suo territorio a vantaggio dell'erezione delle diocesi di Gor\u00e9 e di Lai.\nIl vescovo Michele Russo, per aver criticato in un'omelia la gestione governativa delle risorse petrolifere, \u00e8 stato espulso dal Ciad nel 2013 e ha dovuto rinunciare al governo pastorale della diocesi..\nCronotassi dei vescovi.\nSi omettono i periodi di sede vacante non superiori ai 2 anni o non storicamente accertati.\nStatistiche.\nLa diocesi nel 2019 su una popolazione di 473.804 persone contava 94.943 battezzati, corrispondenti al 20,0% del totale."}
{"id": "501126", "revid": "110157", "url": "https://it.wikipedia.org/wiki?curid=501126", "title": "Diocesi di Dodge City", "text": "La diocesi di Dodge City (in latino: \"Dioecesis Dodgepolitana\") \u00e8 una sede della Chiesa cattolica negli Stati Uniti d'America suffraganea dell'arcidiocesi di Kansas City appartenente alla regione ecclesiastica IX (IA, KS, MO, NE). Nel 2019 contava 47.859 battezzati su 214.144 abitanti. \u00c8 retta dal vescovo John Balthasar Brungardt.\nTerritorio.\nLa diocesi comprende 28 contee del Kansas, negli Stati Uniti d'America: Barber, Barton, Clark, Comanche, Edwards, Finney, Ford, Grant, Gray, Greeley, Hamilton, Haskell, Hodgeman, Kearny, Kiowa, Lane, Meade, Morton, Ness, Pawnee, Pratt, Rush, Scott, Seward, Stafford, Stanton, Stevens e Wichita.\nSede vescovile \u00e8 la citt\u00e0 di Dodge City, dove si trova la cattedrale di Nostra Signora di Guadalupe (\"Cathedral of Our Lady of Guadalupe\").\nIl territorio si estende su 59.547\u00a0km\u00b2 ed \u00e8 suddiviso in 16 parrocchie.\nStoria.\nLa diocesi \u00e8 stata eretta il 19 maggio 1951 con la bolla \"Fructuosius sane\" di papa Pio XII, ricavandone il territorio dalla diocesi di Wichita.\nInizialmente suffraganea dell'arcidiocesi di Saint Louis, il 9 agosto 1952 \u00e8 entrata a far parte della provincia ecclesiastica di Kansas City.\nIl 13 maggio 1961, con la lettera apostolica \"Egregius salutarisque\", papa Giovanni XXIII ha proclamato la Beata Maria Vergine di Guadalupe patrona principale della diocesi, e San Giovanni Battista patrono secondario.\nPrimitiva cattedrale della diocesi era la chiesa del Sacro Cuore; il 9 dicembre 2001 \u00e8 stata consacrata l'odierna cattedrale dedicata a Nostra Signora di Guadalupe.\nCronotassi dei vescovi.\nSi omettono i periodi di sede vacante non superiori ai 2 anni o non storicamente accertati.\nStatistiche.\nLa diocesi nel 2019 su una popolazione di 214.144 persone contava 47.859 battezzati, corrispondenti al 22,3% del totale."}
