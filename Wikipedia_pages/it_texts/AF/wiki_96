{"id": "514750", "revid": "400694", "url": "https://it.wikipedia.org/wiki?curid=514750", "title": "Shinzon", "text": "Shinzon, \u00e8 un personaggio immaginario dell'universo fantascientifico di \"Star Trek\".\nIl significato del nome \"Shinzon\" \u00e8 stato variamente interpretato. Esso, insieme agli altri nomi di personaggi Remani e Romulani, \u00e8 basato su antichi nomi cinesi, in omaggio all'idea di Gene Roddenberry che i Romulani fossero una rappresentazione della Cina comunista degli anni sessanta.\nTaluni lo fanno derivare da una variante con una romanizzazione non standard della parola \"xinzang\", che in Cinese mandarino significa \"cuore\". Per altri il nome \u00e8 un'allusione alle parole cinesi \"sheng\", che significa \"guerriero\", e \"zhan\", che significa \"luna\": quindi Shinzon significherebbe \"Guerriero della Luna\", \u00e8 rappresentato come la nemesi del capitano Jean-Luc Picard.\nNella lingua remana Shinzon letteralmente significa \"Colui che Ritorna\", oppure \"il Liberatore\", come appare nel romanzo di J.M.Dillard tratto dal film \"Star Trek - La nemesi\". Per altri invece il nome significherebbe in Remano \"Crepuscolo\" o \"Penombra\". Come un qualsiasi nome remano \u00e8 una designazione.\nTra i personaggi legati al pianeta Remus si conoscono due Shinzon, il primo apparso nel film \"Star Trek - La nemesi\" e interpretato dall'attore Tom Hardy, il secondo apparso in un romanzo (non canonico).\nShinzon (film \"Star Trek: La nemesi\").\nLe origini e i primi anni.\nClone malvagio di Jean-Luc Picard, Shinzon (2348-2379) venne creato dopo che un agente Romulano della Tal Shiar, presente al matrimonio dell'ufficiale della Flotta Stellare Beverly Howard con Jack Crusher riusc\u00ec nell'intento di procurarsi del materiale genetico proveniente dal Capitano Picard e da altri tre comandanti della Flotta. Ci\u00f2 faceva parte del progetto del Pretore romulano Narviat di infiltrazione clandestina nei posti di comando della Federazione utilizzando dei cloni, allo scopo di distruggerla dall'interno, lo stesso progetto che port\u00f2 alla cattura ed allo studio del prototipo di androide costruito dal dottor Noonien Soong conosciuto come B-4 (in seguito il dottor Soong avrebbe costruito un androide pi\u00f9 perfezionato ed efficiente, chiamandolo Data).\nShinzon venne inizialmente allevato ed addestrato con lo scopo di rimpiazzare Picard, e fu geneticamente alterato al fine di crescere velocemente di et\u00e0 una volta raggiunti i tredici anni, saltando trent'anni di vita per poter assomigliare maggiormente alla sua matrice genetica. In et\u00e0 infantile gli venne diagnosticata una malattia umana molto rara, di cui anche Picard stesso aveva sofferto da bambino: la sindrome di Shalaft, un difetto congenito che lo rendeva ipersensibile verso ogni genere di suono al punto che perfino il pi\u00f9 leggero bisbiglio gli provocava acutissime sofferenze. La malattia era di origine genetica, in quanto tutti i componenti maschili della famiglia di Jean-Luc Picard l'avevano contratta in giovane et\u00e0, essendone poi guariti. Per fortuna Shinzon aveva incontrato un medico Romulano che aveva familiarit\u00e0 con questa malattia umana e che era riuscito a curarlo.\nL'esilio su Remus.\nIntorno al 2360, tuttavia, prima che Shinzon avesse raggiunto la piena maturit\u00e0, una nuova fazione prese il potere nel Senato Romulano e decise di abbandonare il progetto, nella convinzione che fosse eccessivamente rischioso. Non avendo pi\u00f9 bisogno del clone, i Romulani esiliarono Shinzon nelle miniere di dilitio sul pianeta Remus, dove visse per un lungo periodo nell'ombra, anche in senso letterale: il pianeta Remus ha una faccia costantemente rivolta verso il sole e l'altra costantemente in ombra, e le miniere di dilitio, come anche le maggiori citt\u00e0 remane, si trovano sul suo lato oscurato. In effetti i Remani sono un popolo abituato a vivere nell'oscurit\u00e0 e mal sopportano la luce.\nNelle miniere di Remus Shinzon divenne oggetto di odio, abusi e violenze da parte delle guardie Romulane per lunghi anni. Tuttavia, un Remano di nome Vkruk si mosse a piet\u00e0 verso il giovane essere umano e se ne prese cura insegnandogli a rafforzare la propria personalit\u00e0 per sopravvivere, a esercitare la perseveranza e la pazienza nella vita e a provare compassione per il destino infelice della maggior parte del popolo remano, disprezzato e ridotto praticamente in schiavit\u00f9 ad opera dei dominatori romulani.\nFu Vkruk a dargli il nome di \"Shinzon\" (\"Colui che ritorna\" in lingua remana). Shinzon in quegli anni svilupp\u00f2 un odio viscerale sia nei confronti dei Romulani che verso gli Umani, nonostante sentisse una fortissima attrazione per le sue origini. Imprigionato e costretto a lavorare nelle miniere di dilitio Remane, egli non vide pi\u00f9 il sole e le stelle per quasi dieci anni.\nNella Flotta Imperiale Romulana.\nVerso il 2370 Shinzon e Vkruk furono entrambi arruolati nella Flotta Imperiale Romulana come truppa d'assalto, poco pi\u00f9 che carne da cannone. Il genio tattico di Shinzon si manifest\u00f2 tuttavia assai presto portandolo ad una rapida ascesa nei ranghi dell'esercito Remano. Shinzon fin\u00ec col guidare dodici assalti vittoriosi durante la Guerra del Dominio, e la sua figura acquist\u00f2 un tale rilievo che la Tal Shiar affid\u00f2 a lui e alle sue truppe remane il compito di riconquistare e distruggere una base situata nella Zona Neutrale che era stata la sede della ricerca scientifica relativa alle armi basate sulle radiazioni di thalaron, il cui uso era proibito, e che si trovava in pericolo imminente di cadere nelle mani dell'alleanza tra la Federazione e i Klingon, un risultato giudicato inaccettabile dal comando romulano.\nMentre l'intenzione della Tal Shiar era di eliminare Shinzon una volta compiuta l'impresa, egli riusc\u00ec invece a catturare prima dell'assalto il \"falco da guerra\" che avrebbe dovuto distruggerlo e le truppe su di esso trasportate. Conquistata la base, Shinzon scopr\u00ec l'arma segreta e trov\u00f2 anche l'androide B-4, che era rimasto l\u00ec dimenticato, usando queste informazioni per ottenere il comando della sua nave da guerra.\nL'ascesa al potere.\nDurante gli anni tra la fine della Guerra del Dominio ed il suo colpo di Stato, Shinzon si dedic\u00f2 assiduamente a guadagnare alleati nella Flotta Imperiale e nel Governo Romulano in preparazione della sua conquista del potere. Egli corteggi\u00f2 gli elementi di spicco della Flotta, inclusi i comandanti Donatra e Suran, e alcuni senatori, tra i quali Tal'Aura, convincendoli con la promessa di una futura guerra contro la Federazione una volta che si fossero create le condizioni adatte. Nel frattempo, in una base segreta, Shinzon riusc\u00ec a costruire una nuova nave stellare, la \"Scimitar\": un imponente nuovo falco da guerra con tecnologie molto avanzate sia nell'occultamento che nella capacit\u00e0 offensiva (aveva 52 distruttori phaser e 27 lanciasiluri fotonici, praticamente, oltre quattro volte la potenza di fuoco di un'astronave di classe Sovereign, come l'USS \"Enterprise\" E, il tipo di nave stellare pi\u00f9 potente della Federazione, e poteva sparare mentre era occultata) che egli aveva inoltre equipaggiato con un'arma al thalaron.\nLa sua ascesa al potere non pass\u00f2 inosservata: in qualit\u00e0 di capo militare emergente, egli fu visto dai Remani come un leader e si manifestarono in lontananza minacce di una guerra civile; tuttavia, pochi tra i Romulani sospettavano di lui e dei suoi progetti. Per il mese di ottobre, i pezzi erano ormai posizionati sulla scacchiera.\nIn alcuni racconti basati su Star Trek la \"Scimitar\" viene descritta come la prima nave appartenente ad una nuova classe di falchi da guerra romulani che Shinzon era riuscito a catturare rubandola; nel film \"\", invece, viene affermato che Shinzon l'aveva fatta costruire su sua personale iniziativa, in una base remana segreta.\nIl colpo di Stato contro il Senato Romulano.\nPer sbarazzarsi dell'intero Senato Romulano Shinzon utilizz\u00f2 l'arma basata sulle pericolosissime radiazioni \"thalaroniche\". Durante una sessione plenaria del Senato, dopo che il Pretore Hiren aveva respinto le offerte di alleanza di Shinzon per preparare una nuova guerra contro la Federazione, la senatrice Tal'Aura abbandon\u00f2 con una scusa la sala, lasciandovi una piccola arma al thalaron che, una volta attivata, stermin\u00f2 il Pretore e tutti i senatori presenti, pietrificandoli. La capitale Romulana, Ki Baratan, cadde nel caos, e Shinzon vi entr\u00f2 con l'aiuto della Flotta Imperiale, autoproclamandosi nuovo Pretore, cio\u00e8 il titolare del potere esecutivo, e fece di Vkruk il suo Tribuno.\nL'incontro con Picard.\nTuttavia Shinzon sapeva di avere i giorni contati. Quando era stato creato, gli scienziati Romulani avevano utilizzato per lui delle sequenze temporali modificate di DNA per programmarne la rapida crescita saltando trent'anni di vita, al fine di portarlo velocemente ad avere la stessa apparenza esteriore del suo \"sosia\" (in realt\u00e0 la sua \"matrice\"), Picard. Questo programma di crescita accelerata, tuttavia, non era ancora iniziato quando il progetto di infiltrazione del clone nella Federazione venne abbandonato, e perci\u00f2 la struttura cellulare di Shinzon inizi\u00f2 lentamente a decadere, guastandosi e decomponendosi. Il solo modo di evitare la morte precoce per lui era quello di compiere una trasfusione completa di sangue dall'unico donatore geneticamente compatibile, Picard stesso, il suo \"padre\".\nPer ottenere questo, Shinzon architett\u00f2 un elaborato stratagemma per attirare sul pianeta Romulus l'Enterprise del capitano Jean Luc Picard, con il segreto scopo di rapire il Capitano della Flotta Stellare, per ottenerne informazioni strategiche sulle forze della Federazione prima di ucciderlo con la trasfusione di sangue. Successivamente, era intenzione di Shinzon di viaggiare a bordo della \"Scimitar\" alla volta della Terra, dove, consumato dal suo odio per l'umanit\u00e0, avrebbe distrutto ogni forma di vita sul pianeta con la sua arma al thalaron prima di tradire anche i Romulani annientando anch'essi.\nShinzon lasci\u00f2 sul pianeta Kolarus III i pezzi smontati dell'androide B-4 nella supposizione che l\"Enterprise\" li avrebbe trovati, recuperandoli e riassemblando l'androide (che per\u00f2 Shinzon aveva precedentemente programmato perch\u00e9 acquisisse e trasmettesse ai Remani le informazioni del computer di bordo della nave della Flotta Stellare). Come conseguenza di questa scoperta, l'Enterprise si trov\u00f2 ad essere la nave della Federazione pi\u00f9 vicina al pianeta Romulus quando Shinzon offr\u00ec di iniziare dei colloqui negoziali per trattare la pace tra la Federazione e i Romulani. Il sincero desiderio di pace e di dialogo tra tutti i popoli della Galassia, che aveva sempre guidato la vita e l'azione del Capitano Picard, non poteva non spingerlo ad accettare il rischio di questa nuova missione, e cos\u00ec Picard si diresse verso la trappola.\nTuttavia, una volta che ebbe incontrato Picard, Shinzon inizi\u00f2 ad avere delle esitazioni nell'attuazione del suo piano, e anzitutto rinvi\u00f2 l'inizio delle trattative per la pace. Egli manifest\u00f2 un profondo interesse per la storia personale dell'uomo di cui era il clone e della sua famiglia. Iniziava ad avere un effetto imprevisto su di lui il confronto tra lui e Picard, tra le diverse situazioni in cui si erano trovati, tra le differenti scelte compiute. Come ebbe a dichiarare in seguito a Picard, lui era come uno \"specchio\" in cui il Capitano poteva vedere la \"sua vera natura\", comprendendo che se avesse vissuto nelle condizioni in cui si era trovato Shinzon, avrebbe agito nello stesso modo. Picard, che peraltro era rimasto sconvolto dalla scoperta di avere un clone, che sentiva come un \"doppio s\u00e9\", come la \"negazione\" della sua \"unicit\u00e0 come persona\", gli aveva risposto prontamente che anche lui era uno specchio per Shinzon, e che quindi egli poteva vedere la sua vera natura in lui, comprendendo che avrebbe potuto, se lo avesse voluto, seguire il profondo desiderio di pace, di dialogo, di apprezzamento e ammirazione per ogni forma di vita, che in realt\u00e0 era solamente celato dentro di lui. Visibilmente a disagio, Shinzon aveva interrotto il colloquio con il Capitano.\nLa decisione di riprendere l'attuazione del suo piano, Shinzon la prese dopo molte pressioni da parte di Vkruk, ormai divenuto il suo Vicer\u00e9, e quando comprese che ogni ulteriore ritardo sarebbe stato per lui fatale, a causa dell'accelerazione del deterioramento delle sue condizioni fisiche. Rap\u00ec quindi Picard trasportandolo dall\"Enterprise\" sulla \"Scimitar\", ma con l'aiuto di Data il Capitano riusc\u00ec a liberarsi dalla prigionia e a ritornare sulla sua nave, tentando di fuggire dal territorio Romulano.\nLa battaglia alla Fenditura Bassen.\nNel viaggio attraverso la Zona Neutrale e verso il territorio della Federazione l'Enterprise era seguita a distanza ravvicinata dalla \"Scimitar\", il cui dispositivo di occultamento la rendeva completamente invisibile ai sensori. Shinzon aveva tuttavia sottostimato i suoi avversari: Data scopr\u00ec l'origine della programmazione di B-4 e gli scopi che si prefiggeva, riuscendo a vanificarli. Inoltre, Shinzon era ossessionato da una violenta attrazione sessuale nei confronti del Consigliere del Capitano Picard, il Comandante Deanna Troi, e con le sue doti telepatiche era riuscito a stabilire un collegamento con lei, sostituendosi al comandante William Riker e usandole violenza, ma questo collegamento funzion\u00f2 anche in senso contrario, quando Deanna Troi riusc\u00ec a individuare la posizione della Scimitar ancora occultata grazie al legame telepatico con Shinzon.\nQuando le due navi raggiunsero la Fenditura Bassen, una regione nello spazio in cui le comunicazioni subspaziali erano impossibili, Shinzon decise di attaccare l\"Enterprise\", senza peraltro avere intenzione di distruggerla: il suo scopo era sempre quello di costringere Picard ad arrendersi e a consegnarsi a lui per effettuare la trasfusione di sangue che lo avrebbe salvato.\nIncontro in sala tattica.\nDopo i primi scambi di colpi di phaser e di siluri fotonici, in cui la principale difficolt\u00e0 per l\"Enterprise\" era di individuare il bersaglio ancora occultato, Shinzon chiese a Picard un colloquio a due nella \"sala tattica\" dell\"Enterprise\", in cui aveva inviato la sua copia olografica. Alla sua richiesta di resa incondizionata, Picard rispose tentando per l'ultima volta di fare breccia nel cuore di Shinzon, ricordandogli la sua natura umana, il loro essere identici nel corpo come anche nelle aspirazioni interiori, la possibilit\u00e0 sempre presente, per lui come per tutti gli esseri umani, di cambiare radicalmente la propria vita, migliorando se stesso, nonostante tutte le esperienze di dolore e sofferenza vissute in passato. All'affermazione di Shinzon che lui era solo il risultato della vita che aveva vissuto, Picard insistette che invece sotto la sua maschera di durezza implacabile vi era qualcos'altro, che era ancora possibile fare emergere. \"\u00c8 questo che caratterizza gli esseri umani: la capacit\u00e0 di migliorare se stessi.\". Con questa affermazione Picard riusc\u00ec a mettere grandemente a disagio Shinzon, e sembrava quasi che il lato buono di lui potesse finalmente prevalere, ma alla fine il timore di mostrare quella che gli appariva solo come una debolezza spinse ancora una volta Shinzon a chiudere il colloquio con una definitiva dichiarazione di guerra.\nLo scontro finale.\nIntanto giunsero due falchi da guerra romulani, uno dei quali alla guida del comandante Donatra, che una volta resasi conto che Shinzon non aveva solo intenzione di attaccare la Federazione, bens\u00ec di provocare un vero e proprio genocidio con l'arma al thalaron, aveva deciso di tradirlo per salvare l'onore del popolo romulano. Per qualche tempo i Romulani fornirono copertura all\"Enterprise\", prima che le loro navi venissero seriamente danneggiate ad opera della Scimitar.\nIn un estremo tentativo di catturare Picard, Shinzon invi\u00f2 il suo Vicer\u00e9 con una truppa d'assalto sull\"Enterprise\", ma anche questa azione fall\u00ec, e in essa Vkruk trov\u00f2 la morte. Non avendo pi\u00f9 la possibilit\u00e0 di usare il motore a curvatura, danneggiato dai colpi nemici ricevuti, e con pochissima energia rimasta ai banchi phaser dell'ammiraglia della Federazione, insufficiente per causare la distruzione o il danneggiamento di una nave con maggiore potenza di fuoco quale la \"Scimitar\", il Capitano Picard ordin\u00f2 un vero e proprio speronamento della nave avversaria ad opera dell\"Enterprise\", quale estremo tentativo di sconfiggere il suo clone, e arrestarne l'avanzata verso la Terra, provocando enormi danni ad entrambe le navi.\nA questo punto, Shinzon, disperato, e rimasto privo di armi convenzionali da utilizzare contro l'ammiraglia della Federazione (lo speronamento aveva messo fuori uso, sia i disgregatori, sia i lanciasiluri della Scimitar) decise di usare l'arma al thalaron per annientare ogni forma di vita sull\"Enterprise\" e diede inizio alla procedura di attivazione dell'arma. Non rest\u00f2 a Picard che teletrasportarsi sulla \"Scimitar\" per cercare di distruggere la nave nemica prima che facesse fuoco. Nel violento scontro corpo a corpo che ne segu\u00ec, Shinzon trov\u00f2 la morte e le sue ultime parole rivolte a Picard furono: \"Sono felice che siamo insieme... Il nostro destino \u00e8 compiuto...\"\nIl Capitano Picard era ormai pronto a sacrificarsi per salvare l\"Enterprise\", sparando con il phaser contro il generatore delle radiazioni thalaroniche e distruggendo in tal modo la \"Scimitar\", ma fu salvato \"in extremis\" dall'intervento di Data, che gli applic\u00f2 un piccolo congegno portatile di teletrasporto e lo rimand\u00f2 sulla sua nave. Quindi, Data sacrific\u00f2 se stesso distruggendo la \"Scimitar\" e arrivando cos\u00ec al livello pi\u00f9 alto di umanit\u00e0 che mai un androide avesse raggiunto: il sacrificio di s\u00e9 per salvare gli altri.\nGli eventi successivi alla morte di Shinzon.\nLe vicende fin qui esposte sono state per la maggior parte illustrate nel film \"Star Trek: La nemesi\". Alcuni romanzi e racconti ispirati a Star Trek narrano le vicende successive alla morte di Shinzon. Queste informazioni sono tuttavia da ritenere non canoniche, e quindi non facenti parte della cronologia ufficiale degli eventi di Star Trek.\nNonostante la sua breve vita e la brevissima durata del colpo di Stato da lui compiuto (tra l'assassinio dei Senatori Romulani e la morte di Shinzon intercorrono solo tre giorni), l'enormit\u00e0 dell'impatto e dell'influenza che ebbe Shinzon non pu\u00f2 essere sminuita. L'Impero Stellare Romulano fu gettato nel caos pi\u00f9 totale, e la Flotta Imperiale si divise in diverse fazioni.\nLa senatrice Tal'Aura, unica componente del Senato Imperiale sopravvissuta (anche perch\u00e9 complice di Shinzon ed esecutrice materiale della strage), rivendic\u00f2 il diritto a diventare Pretore, ma incontr\u00f2 l'opposizione da parte di diversi gruppi e fazioni, non ultima la fazione della Flotta Imperiale di cui era capo il Comandante Donatra.\nUn'altra conseguenza del colpo di Stato di Shinzon fu la liberazione dei Remani dal dominio romulano e il crearsi di uno stato di quasi guerra civile tra Romulani e Remani e tra gruppi e fazioni di Romulani tra loro, che dur\u00f2 per circa un anno. Finalmente, i Remani ottennero di essere trasferiti lontano dal loro pianeta di origine (che divenne un protettorato dell'Impero Klingon), e dopo un tentativo fallito di stabilirsi su un continente di Romulus, giunsero al pianeta Klorgat IV, situato nella zona di influenza dei Klingon.\nTal'Aura riusc\u00ec a consolidare la sua posizione di Pretore, anche se la fazione di Donatra continu\u00f2 la sua ribellione fino al dicembre del 2380 quando, raggiunto il pianeta Archernar Prime, Donatra proclam\u00f2 l'esistenza dello \"Stato Imperiale Romulano\", separato dall'Impero Stellare Romulano, e si autonomin\u00f2 Imperatrice. In conseguenza di ci\u00f2 l'Impero Romulano si trov\u00f2 grandemente indebolito, riducendosi ormai da \"superpotenza galattica\" a due stati di scarso rilievo, con il pesantissimo rischio di mettere a repentaglio la crescita della tecnologia avanzata romulana a causa dell'instabilit\u00e0 politica, e di destabilizzare gli interi Quadranti Alfa e Beta.\nSi pu\u00f2 quindi affermare che, a dispetto della sua giovane et\u00e0, Shinzon lasci\u00f2 sicuramente nella storia galattica un segno che non sarebbe stato facilmente dimenticato.\nLo Shinzon nei romanzi.\nIl secondo Shinzon si discosta dalla serie televisiva, infatti vive soltanto sui romanzi (non canonici).\nNel libro scritto da William Shatner \"Sangue di Capitano\" viene battezzato con il nome di Shinzon il figlio di \"James Tiberius Kirk\" e \"Teilani di Chal\", infatti dovrebbe essere colui che prender\u00e0 il comando della Faar Jolan e liberer\u00e0 tutti i \"Remani\".\nIl tentativo da parte di questa cellula estremista fallisce miseramente."}
{"id": "514752", "revid": "1305772", "url": "https://it.wikipedia.org/wiki?curid=514752", "title": "CCIR", "text": ""}
{"id": "514753", "revid": "339392", "url": "https://it.wikipedia.org/wiki?curid=514753", "title": "Si Live 24", "text": ""}
{"id": "514756", "revid": "62004", "url": "https://it.wikipedia.org/wiki?curid=514756", "title": "Maximiliano Rodr\u00edguez", "text": ""}
{"id": "514761", "revid": "14480", "url": "https://it.wikipedia.org/wiki?curid=514761", "title": "ElettronVolt", "text": ""}
{"id": "514771", "revid": "14480", "url": "https://it.wikipedia.org/wiki?curid=514771", "title": "Phreaker", "text": ""}
{"id": "514779", "revid": "339392", "url": "https://it.wikipedia.org/wiki?curid=514779", "title": "Aermacchi M.346", "text": ""}
{"id": "514780", "revid": "729019", "url": "https://it.wikipedia.org/wiki?curid=514780", "title": "Telencefalo", "text": "Il telencefalo \u00e8 la porzione dell'encefalo che presenta maggiore estensione nell'uomo. Assieme al diencefalo costituisce il cervello, organo primario del sistema nervoso centrale.\nIl telencefalo ha forma ovoidale, con l'asse maggiore orientato in senso anteroposteriore, ed \u00e8 posizionato all'interno della scatola cranica, esternamente al diencefalo. \u00c8 suddiviso in due formazioni giustapposte e quasi identiche, denominate \"emisferi\"; l'emisfero destro riceve le sensazioni del lato sinistro del corpo, mentre per l'altro emisfero vale il contrario.\nTra le sue principali funzioni si possono elencare la ricezione di stimoli esterni e l'elaborazione di una risposta motoria, la memoria, le capacit\u00e0 decisionali.\nDisposizione e rapporti.\nIl telencefalo \u00e8 posizionato all'interno della scatola cranica ed \u00e8 separato dal tessuto osseo soltanto per l'interposizione di tre sottili strati meningei (dura madre, aracnoide, pia madre) e, occasionalmente, di piccole cisterne subaracnoidali ripiene di liquor. La superficie superiore, o \"dorsale\", del telencefalo \u00e8 convessa e si adatta sulla superficie interna concava delle ossa craniche, mentre la sua superficie inferiore, o \"ventrale\", \u00e8 invece pianeggiante.\nIl telencefalo \u00e8 composto di due emisferi che sono separati fra loro da una grande \"scissura interemisferica\", nella quale si va a posizionare la grande falce cerebrale, un sepimento sagittale di dura madre. Ognuno dei due emisferi presenta tre facce (mediale, laterale, inferiore) e tre margini arrotondati (superiore, inferomediale, inferolaterale).\nLa faccia mediale di ciascun emisfero \u00e8 verticale e pianeggiante, e guarda verso la faccia corrispondente dell'emisfero controlaterale, da cui \u00e8 separata per l'interposizione della grande falce cerebrale. In corrispondenza del margine inferomediale, le due facce mediali si mettono in continuit\u00e0 mediante una formazione commessurale, il \"corpo calloso\".\nLa faccia laterale degli emisferi \u00e8 modellata sulla superficie concava delle ossa del cranio, e pertanto assume un aspetto convesso.\nLa faccia inferiore di ogni emisfero si adagia sulle ossa della base cranica ed \u00e8 divisa dalla \"scissura laterale\" in due porzioni:\nDerivazione embriologica.\nIl telencefalo deriva dalla \"vescicola proencefalica\", estroflessione della doccia neurale che si forma attorno al 25\u00ba giorno dalla fecondazione. Questa primitiva vescicola si divide, attorno al 32\u00ba giorno dalla fecondazione, in altre due vescicole: la pi\u00f9 caudale prende il nome di \"vescicola diencefalica\", mentre la pi\u00f9 rostrale prende il nome di \"vescicola telencefalica\". Da quest'ultima, mediante successive divisioni, prendono origine tutte le formazioni del telencefalo definitivo.\nStruttura.\nA un esame macroscopico, la superficie del telencefalo umano (\"corteccia telencefalica\" o \"pallium\", vedi sotto alla voce Stratificazione) appare irregolare per la presenza di numerosissimi solchi, che nel loro insieme delimitano un numero enorme di rilievi chiamati \"circonvoluzioni\". Questa caratteristica, sviluppata al suo grado pi\u00f9 elevato nella specie umana, prende il nome di girencefalia, e acquista una grande importanza per la sua capacit\u00e0 di aumentare notevolmente la superficie telencefalica disponibile.\nTra i vari solchi che percorrono la superficie telencefalica, se ne possono individuare alcuni pi\u00f9 marcati ed evidenti: questi prendono il nome di \"scissure\". Alcune di queste scissure, approfondendosi nella corteccia telencefalica, partecipano alla sua suddivisione in \"lobi\".\nScissure principali.\nLe scissure che segnano il confine tra i vari lobi sono principalmente cinque, e cio\u00e8:\nLa scissura centrale (di Rolando) comincia in corrispondenza del margine superiore dell'emisfero telencefalico, circa verso la sua met\u00e0, e percorre tutta la faccia laterale in direzione approssimativamente verticale, per arrestarsi a breve distanza dalla scissura laterale. Essa divide il \"lobo frontale\", anteriore, dal \"lobo parietale\", posteriore. Sulla faccia mediale degli emisferi, la scissura centrale si approfonda in mezzo a una grossa piega di passaggio fra i due lobi, il \"lobulo paracentrale\".\nAnteriormente e posteriormente alla scissura centrale si trovano due circonvoluzioni di grande importanza, rispettivamente assegnate alla funzione motoria e alla funzione sensitiva: la \"circonvoluzione precentrale\" (o prerolandica) e la \"circonvoluzione postcentrale\" (o postrolandica).\nLa scissura laterale (di Silvio) separa il \"lobo frontale\" in avanti e il \"lobo parietale\" indietro dal \"lobo temporale\", che viene a trovarsi in posizione inferiore rispetto alla scissura stessa. Originata pi\u00f9 o meno in corrispondenza dell'estremit\u00e0 inferiore di un piano frontale che divide a met\u00e0 il lobo anteriore del telencefalo, la scissura laterale si dirige verso il polo posteriore con decorso leggermente obliquo verso l'alto, per poi biforcarsi a Y. Come gi\u00e0 ricordato, la scissura laterale non viene raggiunta dalla scissura centrale, che si arresta a poca distanza da essa.\nLa scissura parietoccipitale poco profonda, origina nello stesso punto della scissura calcarina, sulla parete mediale degli emisferi telencefalici, e si dirige in alto e obliquamente sino al margine superiore: da qui, essa procede sulla faccia laterale, delimitando un confine tra il \"lobo parietale\", anteriormente, e il \"lobo occipitale\", posteriormente. La porzione della scissura che decorre sulla faccia mediale degli emisferi telencefalici prende il nome di \"scissura perpendicolare interna\", mentre quella che decorre sulla faccia laterale viene chiamata \"scissura perpendicolare esterna\".\nLa scissura calcarina \u00e8 l'unica, delle scissure qui descritte, a non individuare il confine tra due o pi\u00f9 lobi corticali. Essa percorre la faccia mediale degli emisferi telencefalici con decorso pressoch\u00e9 orizzontale, dalla confluenza con la scissura perpendicolare interna sino al margine superiore, per poi esaurirsi in un breve tratto che attraversa la faccia laterale degli emisferi. Attorno alla scissura calcarina si dispone l'area visiva primaria, di fondamentale importanza per il meccanismo della visione.\nLa scissura limbica si riscontra solo sulla faccia mediale degli emisferi. Essa segue il decorso del corpo calloso: originata infatti inferiormente al rostro, descrive una curva a concavit\u00e0 inferiore e termina nella porzione posteriore della faccia mediale, al di sotto dello splenio del corpo calloso. La scissura limbica divide i \"lobi frontale\" e \"parietale\", superiori, dal \"lobo limbico\", inferiore.\nOltre a queste cinque scissure, anche definite \"scissure primarie\", la superficie affiorante della corteccia telencefalica presenta altri solchi di minore importanza, interni ai lobi. Qualora ce ne fosse il bisogno, esse verranno descritte nella parte riguardante i singoli lobi.\nLobi.\nI lobi in cui \u00e8 suddivisa la corteccia telencefalica sono sei:\nQuesti lobi hanno un'estensione approssimativamente uguale su entrambi gli emisferi telencefalici: talvolta, tuttavia, essi possono presentare particolari circonvoluzioni su un solo emisfero e non sull'altro. Questa caratteristica rende ragione del concetto di dominanza emisferica, ovvero di quel principio che assegna a un solo emisfero (generalmente il sinistro, anche se il 30% della popolazione sembra non presentare differenze sostanziali tra i due emisferi) alcune tra le pi\u00f9 importanti funzioni della vita di relazione, come il linguaggio. Questo concetto verr\u00e0 maggiormente approfondito nel paragrafo \"funzioni\".\nStratificazione.\nIl telencefalo \u00e8 suddiviso in tre strati che si susseguono dall'esterno all'interno, e che rispettivamente sono:\nCorteccia cerebrale.\nL'architettura generale della corteccia telencefalica (o \"pallium\") \u00e8 gi\u00e0 stata descritta nella sezione Lobi. Per completare la descrizione da un punto di vista funzionale, oltre che anatomico, \u00e8 necessario per\u00f2 aggiungere un richiamo alla principale strategia di localizzazione topografica delle diverse aree funzionali della corteccia, ovvero la \"classificazione di Brodmann\", e all'architettura cellulare della corteccia stessa o \"citoarchitettonica\".\nClassificazione di Brodmann.\nSecondo la classificazione di Brodmann, sulla superficie della corteccia telencefalica \u00e8 possibile individuare 52 aree (chiamate per questo \"aree di Brodmann\") con diverse caratteristiche citoarchitettoniche e funzionali. Una loro approssimativa rappresentazione si pu\u00f2 vedere nella figura sulla sinistra.\nL'area somestesica primaria (in verde), che riceve impulsi della sensibilit\u00e0 somatica generale di tutto il corpo, \u00e8 localizzata nella circonvoluzione postcentrale e precisamente nelle aree 3, 1 e 2 del lobo parietale. In queste aree \u00e8 possibile riscontrare una rappresentazione somatotopica di tutte le diverse parti del corpo umano, che prende il nome di \"homunculus sensitivo\": \u00e8 questa una vera e propria mappa dei territori corticali che vengono eccitati dagli stimoli provenienti da una data zona cutanea. Il termine \"homunculus\" \u00e8 dovuto al fatto che la rappresentazione del corpo umano appare grottesca e sproporzionata: questo avviene perch\u00e9 ogni parte del corpo \u00e8 rappresentata nell'homunculus non in base alla sua reale estensione spaziale, bens\u00ec in base al numero di recettori che sono in essa concentrati. Conseguenza di questo principio \u00e8 che le aree corticali deputate alla ricezione degli stimoli provenienti dal viso, dalle labbra e dalla mano sono innaturalmente grandi, mentre quelle assegnate al tronco e alle gambe appaiono molto pi\u00f9 piccole della reale estensione corporea di questi territori.\nL'area motrice (o motoria) primaria (in rosso), localizzata sulla circonvoluzione precentrale del lobo frontale, \u00e8 costituita dall'area 4. A questo territorio corticale \u00e8 assegnata la funzione di generare gli impulsi motori per tutti i muscoli corporei: pertanto, in esso \u00e8 presente un \"homunculus motorio\" analogo a quello sensitivo, anche se con qualche minima differenza. Nell'homunculus motorio, infatti, occupano una grande estensione i territori dedicati all'innervazione dei muscoli mimici del volto e dei muscoli della mano, mentre il torso \u00e8 minimamente rappresentato. Anteriormente a quest'area \u00e8 situata l'area premotrice (o premotoria) o area motrice secondaria (area 6).\nAdiacente a quest'ultima \u00e8 l'area motoria supplementare (AMS o SMA), situata nella posizione superomediale dell'emisfero cerebrale, nel lobo frontale. Essa sconfina sulla faccia mediale fino al giro del cingolo. Nell'AMS c'\u00e8 una rappresentazione somatotopica del corpo. Riceve circuiti dai nuclei della base telencefalica.\nScambia molte fibre con la controlaterale attraverso il corpo calloso, \u00e8 una di quelle con pi\u00f9 collegamenti con l'altro emisfero.\nRiceve fibre sottocorticali dal lobo parietale posteriore, dall'area motoria parietale superiore.\nD\u00e0 efferenze corticospinali dirette (via piramidale anteriore, 30 000 fibre all'incirca) e fibre alla corteccia motoria.\nIn caso di lesioni si ha una grave aprassia con perdita della coordinazione bimanuale degli arti.\nL'AMS regola il tono muscolare nei movimenti manuali fini, ha una memoria motoria complessa nella gestualit\u00e0 e nei comportamenti.\nL'area visiva primaria (in blu) occupa la posizione dell'area 17 nella classificazione di Brodmann, sul lobo occipitale, e rappresenta l'area corticale alla quale giungono le afferenze provenienti dalla retina. Accanto a essa si possono osservare, in direzione mediolaterale, l'area visiva secondaria (area 18) e l'area visiva terziaria (area 19).\nL'area acustica (o uditiva) primaria (in viola) \u00e8 posta sulla faccia laterale del lobo temporale e corrisponde all'area 22 di Brodmann. A essa giungono la maggior parte delle afferenze della via acustica centrale. In direzione laterale essa continua con l'area acustica (o uditiva) secondaria (area).\nL'area gustativa (in giallo), identificata nell'area 43 del lobo dell'insula, \u00e8 considerata uno dei centri a cui afferiscono gli stimoli della sensibilit\u00e0 gustativa. Essa peraltro non \u00e8 il centro principale, poich\u00e9 \u00e8 stato dimostrato come la maggior parte degli stimoli di natura gustativa giungano all'area somestesica primaria.\nL'area primaria del linguaggio o area di Broca (in arancio) \u00e8 un'estensione dell'aria motrice primaria che si occupa esclusivamente dell'innervazione dei muscoli della fonazione. \u00c8 stata identificata nelle aree 44 e 45 del lobo frontale.\nLamine.\nLa neocorteccia, in seguito allo sviluppo di tecniche di colorazione come il metodo di Golgi, di Cajal, di Nissl o di Weigert \u00e8 stata divisa in sei lamine o strati paralleli alla superficie corticale dalle caratteristiche peculiari. Dal pi\u00f9 superficiale al pi\u00f9 profondo sono: la lamina I (strato molecolare), la lamina II (strato granulare esterno), la lamina III (strato piramidale), la lamina IV (strato granulare interno), la lamina V (strato ganglionare) e la lamina VI (strato multiforme).\nVarianti regionali.\nLa neocorteccia presenta cinque varianti regionali denominate agranulare, frontale, parietale, granulare e polare. Le varianti agranulare e granulare della neocorteccia contengono solo cinque delle sei lamine distinte invece negli altri tre tipi di neocorteccia oppure ne contengono sei ma poco sviluppate. In base alla presenza di tutte le lamine o meno si distinguono cos\u00ec le cortecce omotipiche (frontale, parietale e polare) che contengono tutte le lamine e le cortecce eterotipiche (agranulare e granulare) dove non sono tutte ben rappresentate.\nCitoarchitettonica.\nLa corteccia telencefalica pu\u00f2 essere filogeneticamente divisa in tre porzioni, a seconda del loro ordine di comparsa nell'evoluzione animale: dalla pi\u00f9 antica alla pi\u00f9 recente, queste porzioni sono l\"archipallium\", il \"paleopallium\" e il \"neopallium\". L'archipallium e il paleopallium, filogeneticamente antecedenti e quindi presenti anche negli animali meno evoluti, presentano una citoarchitettonica relativamente semplice e uniforme, che prende il nome di allocortex o corteccia eterogenetica; la corteccia del neopallium, invece, che \u00e8 prerogativa degli animali superiori e dunque pi\u00f9 complessa, prende il nome di isocortex o corteccia omogenetica.\nL'isocortex pu\u00f2 a sua volta essere divisa in due strutture differenti, che si alternano nelle diverse zone dell'encefalo a seconda della funzione a cui sono deputate:\nLa neocorteccia \u00e8 formata da tre grandi famiglie di neuroni: le cellule piramidali, le cellule non piramidali spinose e le cellule non piramidali non spinose.\nLe cellule della neocorteccia sopraelencate possono essere ulteriormente divise in base alla direzione dei loro assoni, si distinguono perci\u00f2 \"neuroni corticifughi\" (i cui assoni si dirigono verso la periferia) e \"neuroni corticicoli\" (i cui assoni si dirigono verso altri strati della corteccia, hanno funzioni associative). Di seguito \u00e8 riportata una tabella riassuntiva.\nSostanza bianca.\nLa sostanza bianca del telencefalo costituisce lo strato interposto fra il \"pallium\" e i nuclei della base: in una sezione condotta al di sopra del corpo calloso essa si presenta molto espansa e costituisce pertanto il cosiddetto centro semiovale. Questo \u00e8 composto di diversi tipi di fibre, ossia:\nPi\u00f9 in profondit\u00e0 rispetto al centro semiovale, la sostanza bianca si organizza ad avvolgere con lamine i nuclei della base e i nuclei del talamo, formando tre capsule: la \"capsula interna\", la \"capsula esterna\" e la \"capsula estrema\".\nAlla sostanza bianca del telencefalo appartengono anche alcuni \"sistemi commissurali\", ossia di collegamento tra i due emisferi, che hanno la caratteristica di essere impari e mediani. Questi sistemi sono il corpo calloso, il setto pellucido, il fornice e la commessura anteriore.\nNuclei della base.\nI nuclei della base o gangli della base sono formazioni grigie situate profondamente nella sostanza bianca telencefalica, in stretto rapporto con il talamo. Essi comprendono:\nCome tutte le formazioni encefaliche, anche i nuclei della base presentano differente origine filogenetica, che si pu\u00f2 riassumere in una divisione in tre sezioni:\nAmigdala.\nL'amigdala \u00e8 una formazione grigia di forma globosa, situata in profondit\u00e0 rispetto al pallido, da cui \u00e8 separata per l'interposizione delle fibre della capsula interna, e connessa con l'apice della coda del nucleo caudato; caudalmente, essa continua con l\"uncus\" della circonvoluzione dell'ippocampo. Anatomicamente l'amigdala pu\u00f2 essere assegnata al lobo temporale.\nI nuclei che compongono l'amigdala possono essere distinti in due gruppi, ossia:\nIl nucleo centrale dell'amigdala \u00e8 implicato in fenomeni di aggressivit\u00e0. L'ablazione bilaterale dell'amigdala produce una sindrome comportamentale peculiare che si manifesta con abolizione dell'aggressivit\u00e0, in modo per certi aspetti simile a quanto avviene nella lobotomia frontale.\nLe proiezioni dell'amigdala si organizzano in due principali sistemi: la stria terminale e la via amigdalofuga.\nClaustro.\nIl claustro \u00e8 una sottile lamina di sostanza grigia, in continuit\u00e0 anteriormente con l'amigdala ed addossata alla corteccia insulare, dalla quale \u00e8 separata soltanto per l'interposizione della capsula estrema; medialmente, la capsula esterna lo separa invece dal putamen. Il suo significato funzionale non \u00e8 del tutto noto.\nCorpo striato.\nIl corpo striato \u00e8 un voluminoso insieme di nuclei che deve il nome alla sua particolare organizzazione strutturale: esso \u00e8 infatti composto da un'alternanza di formazioni grigie intersecate da fasci di sostanza bianca, che conferiscono alla struttura quel particolare aspetto \"striato\". Il corpo striato viene anatomicamente assegnato al lobo frontale.\nLa suddivisione in nuclei del corpo striato \u00e8 operata dal sistema delle capsule di sostanza bianca del telencefalo. La capsula interna distingue cos\u00ec:\nUlteriori suddivisioni vengono poi fatte all'interno di questi nuclei dagli altri tralci di sostanza bianca.\nFunzioni.\nI nuclei della base svolgono un ruolo importante nel controllo dei movimenti, volontari e meno, ma anche di alcune funzioni cognitive, tanto \u00e8 vero che le delezioni o l'isolamento di queste strutture del telencefalo creano difficolt\u00e0 nelle attivit\u00e0 intellettive superiori.\nIl controllo sulle attivit\u00e0 motorie viene svolto grazie a notevoli connessioni con le vie discendenti (fasci di fibre direttamente connesse con interneuroni o motoneuroni sinaptati con effettori motori); queste connessioni non sono dirette con i fasci discendenti come si potrebbe pensare ma indirettamente tramite l'area 4 della corteccia (area motoria primaria). \nI nuclei (o gangli) della base, rielaborano quindi informazioni provenienti dalla corteccia e le riproiettano ad essa costituendo delle vere e proprie vie. Si possono quindi distinguere quattro circuiti:\nPossiamo inoltre individuare tre vie per l'elaborazione dell'informazione:\nAnatomia comparata.\nIl telencefalo \u00e8 una vescicola che dimostra avere con l'evoluzione la maggior plasticit\u00e0 mostrando peculiarit\u00e0 maggiori da una classe evolutiva all'altra perch\u00e9, di fatto, l'evoluzione di questa vescicola coincide perfettamente con l'evoluzione dei Vertebrati.\nIl telencefalo \u00e8 formato da due vescicole che possono evolversi o per eversione o per inversione; nel primo caso daranno origine a un telencefalo unico mentre nel secondo caso daranno origine a un telencefalo a due emisferi separati.\nLa differenza principale fra l'everso e l'inverso \u00e8 la posizione degli elementi costitutivi che lo compongono i quali rimangono costanti in tutte le classi evolutive; questa vescicola infatti \u00e8 composta sempre da una archicorteccia dorsomediale, una paleocorteccia dorsolaterale, lo striato ventrolaterale e i nuclei del setto ventromediali.\nPatologia.\nNel seguito \u00e8 un elenco di alcune famiglie di malattie pertinenti gli emisferi cerebrali.\nNel seguito \u00e8 un elenco di alcune malattie del telencefalo."}
{"id": "514781", "revid": "226458", "url": "https://it.wikipedia.org/wiki?curid=514781", "title": "Rugosimetro", "text": "Il rugosimetro \u00e8 uno strumento per la misura e la valutazione delle microirregolarit\u00e0 di una superficie. \u00c8 in grado di misurare con una precisione che pu\u00f2 raggiungere il millesimo di micron.\nNormalmente \u00e8 composto dalle seguenti parti:\nEsistono due categorie di rugosimetri: "}
{"id": "514784", "revid": "399", "url": "https://it.wikipedia.org/wiki?curid=514784", "title": "Levi", "text": ""}
{"id": "514786", "revid": "1577448", "url": "https://it.wikipedia.org/wiki?curid=514786", "title": "Zampirone", "text": "Lo zampirone \u00e8 un incenso realizzato con polveri compresse di piretro con una forma a spirale che, bruciando molto lentamente, sprigiona un fumo repellente per le zanzare o altri insetti.\nViene ampiamente utilizzato, soprattutto in Asia, Africa, Sud America ed Australia.\nLa denominazione italiana colloquiale di \"Vulcano\" deriva da un nome commerciale, ancora oggi utilizzato dal fabbricante Spira.\nStoria.\nIl piretro \u00e8 un insetticida ricavato naturalmente dall'essiccazione delle piante del genere \"Tanacetum\" ed \u00e8 utilizzato da secoli come repellente in Persia e in Europa.\nAll'inizio del XIX secolo l'austriaco Johann Zacherl scopr\u00ec che la popolazione del Caucaso utilizzava i fiori secchi di \"Chrysanthenum\" per allontanare gli insetti. Dopo aver fondato nel 1842 una societ\u00e0 di import-export a Tbilisi, ritorn\u00f2 a Vienna nel 1854 dove apr\u00ec poco dopo una fabbrica per produrre una \"tintura mortale per insetti\" chiamata Zacherlin, venduta in tutto il mondo.\nNel 1862 Giovanni Battista Zampironi fond\u00f2 a Mestre un laboratorio farmaceutico per la produzione del \"piroconofobo\" (\"cono fumigante che fa paura [alle zanzare]\"), in seguito ridenominato \"fidibus insettifugo\" (il \"fidibus\" era lo stoppino di carta usato nel XIX secolo per avviare pipe e sigari). I coni trapezoidiali di Zampironi (lunghi 35 mm e con un peso di 2,5 grammi) erano realizzati con una formula composta al 50% da polvere di piretro, 35% di nitrato di potassio per la combustione e 15% di leganti e addensanti (tra cui radice di altea e gomma adragante). La diffusione del prodotto e il suo successo commerciale port\u00f2 anche all'utilizzo del deonomastico \"zampirone\".\nIl passaggio all'attuale forma a spirale \u00e8 collocabile alla fine del XIX secolo, quando in Giappone la polvere di piretro (importata per la prima volta nel 1886 dagli Stati Uniti) veniva mescolata alla segatura e bruciata per respingere le zanzare. L'imprenditore giapponese Eiichiro Ueyama produceva bastoncini di incenso mescolati con polveri di amido, bucce secche di mandarino e piretro, che bruciavano in circa 40 minuti. Nel 1895, la moglie Yuki (ispirata dalla visione di un serpente attorcigliato) gli propose di fabbricare bastoncini pi\u00f9 spessi e che durassero pi\u00f9 a lungo, ovvero di piegarli a spirale. Nel 1902, dopo una serie di prove ed errori, venne perfezionato un prodotto simile ad incenso da bruciare con la forma a spirale, che veniva realizzato tagliando una serie di strisce di incenso da poi avvolgere manualmente. Tale metodo fu utilizzato fino al 1957, fino a quando non venne inventata una macchina fustellatrice che rese possibile una produzione di massa tramite lo stampaggio diretto del materiale. Dopo la seconda guerra mondiale, la sua societ\u00e0 Dainihon Jochugiku Co. Ltd, stabil\u00ec collaborazioni e cessione del brevetto in vari paesi, tra cui Cina e Thailandia, per la produzione di specifici prodotti repellenti per zanzare in base alle esigenze locali.\nAttualmente il termine zampirone \u00e8 meno usato in ambito commerciale: si preferisce un pi\u00f9 neutrale spirale insetticida, spirale antizanzare o simili locuzioni, probabilmente per motivi di marketing. Rimane vivo l'uso nel lessico familiare e dialettale.\nUtilizzo.\nLa spirale, sospesa in aria o incastrata su un piedistallo ignifugo, viene bruciata lentamente dall'esterno verso l'interno, sprigionando un fumo repellente continuo. La spirale, generalmente verde, marrone o di altri colori a seconda dei componenti e delle essenze profumate contenute, misura circa 15 cm di diametro (per una lunghezza complessiva dell'incenso pari a circa 75 cm) e brucia per circa 6-7 ore (in particolari condizioni pu\u00f2 arrivare fino a 12 ore). La cenere derivante dalla combustione cade a terra.\nIn Giappone \u00e8 diffuso l'uso del \"Katoributa\" (in giapponese: \u868a\u53d6\u308a\u8c5a), un contenitore di porcellana a forma di maialino, all'interno del quale viene inserito il \"katorisenkou\" (\u868a\u53d6\u308a\u7dda\u9999, nome giapponese dello zampirone). Il dispositivo, che permette una combustione uniforme e la raccolta della cenere, \u00e8 considerato un vero e proprio simbolo dell'estate in Giappone.\nSicurezza.\nGli zampironi sono considerati insetticidi sicuri per la salute di esseri umani e mammiferi, anche se alcuni studi evidenziano problemi relativi al fumo passivo, quando il loro utilizzo avviene in ambienti chiusi o non aerati. Infatti, \u00e8 stato riscontrato che alcune marche di zampironi vendute in Cina e Malaysia, ad esempio, producono pi\u00f9 particelle di PM 2,5 (equivalenti a un numero di sigarette compreso tra 75 a 137, a seconda della marca) e livelli di emissione di formaldeide equivalenti a 51 sigarette accese contemporaneamente. Altri studi hanno per\u00f2 riscontrato che l'uso corretto dello zampirone non costituisce un rischio significativo (ovvero costituisce un rischio improbabile) per la salute umana; alcuni soggetti particolarmente predisposti potrebbero avvertire una temporanea irritazione sensoriale dovuta al fumo, identica a quella causata dall'elevata concentrazione di fumo della combustione di materiali organici, ma senza altri effetti negativi su altre parti del corpo.\nLe spirali insettifughe possono causare rischi da incendio accidentale, se non adeguatamente visionate. Nel 1999 uno zampirone lasciato incustodito provoc\u00f2 un incendio in un dormitorio di tre piani della Corea del Sud, causando la morte di 23 persone."}
{"id": "514787", "revid": "767487", "url": "https://it.wikipedia.org/wiki?curid=514787", "title": "Forum sociale europeo", "text": "Il Forum sociale europeo (indicato anche con l'acronimo FSE; in inglese \"European Social Forum\") era una rete che metteva insieme associazioni e movimenti no-global contrari al neoliberismo, alla globalizzazione capitalistica o a qualsiasi forma di imperialismo.\nStoria.\nIl Forum sociale europeo si \u00e8 tenuto per la prima volta a Firenze nel novembre 2002, per poi tenersi negli anni successivi in altre citt\u00e0 europee.\nI convegni avevano l'obbiettivo di organizzare la costruzione di una societ\u00e0 centrata sull'essere umano e non sul profitto. Si riunivano annualmente per perseguire il loro ideale, discutere democraticamente le loro idee, formulare proposte, condividere liberamente le loro esperienze e compiere azioni efficaci nell'ambito di una rete.\nL'ultima edizione del FSE si \u00e8 tenuta a Istanbul nel 2010."}
{"id": "514791", "revid": "141558", "url": "https://it.wikipedia.org/wiki?curid=514791", "title": "Organo pineale", "text": ""}
{"id": "514792", "revid": "55649", "url": "https://it.wikipedia.org/wiki?curid=514792", "title": "Epifisi (ghiandola pineale)", "text": ""}
{"id": "514793", "revid": "125527709", "url": "https://it.wikipedia.org/wiki?curid=514793", "title": "Codice vettore IATA", "text": "Il Codice vettore IATA \u00e8 un codice di due lettere che la International Air Transport Association (IATA) assegna alle aerolinee mondiali. Questo codice forma le prime due lettere del codice di un volo. A partire dal 1987 l'Organizzazione Internazionale dell'Aviazione Civile (ICAO) ha iniziato a rilasciare codici di tre lettere, che saranno adottati dalla IATA.\nI codici vettori IATA a due lettere riportati di seguito (a volte chiamati IATA Reservation Codes), vengono usati per prenotazioni, orari, biglietti, prezzi e nelle comunicazioni tra aerolinee e nelle applicazioni relative. La IATA distribuisce tre tipi di codici a due lettere: unici, \"numeric/alpha\" e duplicati controllati; il codice vettore identifica un'aerolinea per tutti gli scopi commerciali. Questa attivit\u00e0 \u00e8 in accordo con la Risoluzione 762.\nLista di codici.\nLa lista \u00e8 ordinata per codice e la nazione \u00e8 indicata tra parentesi."}
{"id": "514797", "revid": "3535", "url": "https://it.wikipedia.org/wiki?curid=514797", "title": "Tabella Pivot", "text": ""}
{"id": "514798", "revid": "767487", "url": "https://it.wikipedia.org/wiki?curid=514798", "title": "Tibor Gallai", "text": "Lavor\u00f2 alla teoria dei grafi e collabor\u00f2 con Paul Erd\u0151s. Studi\u00f2 con D\u00e9nes K\u00f6nig e fu insegnante di L\u00e1szl\u00f3 Lov\u00e1sz. "}
{"id": "514800", "revid": "1958640", "url": "https://it.wikipedia.org/wiki?curid=514800", "title": "Conrad Gessner", "text": " \nErudito, in possesso di una cultura poliedrica, coltiv\u00f2 lo studio di numerose scienze, dalla teologia alla filologia, dalla botanica e zoologia alla medicina. L'importanza della sua opera si segnala soprattutto per il primo tentativo di realizzare una bibliografia \"universale\" delle opere in greco, latino e ebraico allo scopo di raccogliere l'intero patrimonio librario in un'opera che ne rendesse testimonianza ai posteri. La sua \"Bibliotheca Universalis\" lo qualifica come il primo autore moderno di una bibliografia di ampio respiro.\nBiografia.\nNacque in Svizzera, figlio di Ursus Gessner. Il padre not\u00f2 presto l'intelligenza del figlio e lo mand\u00f2 a vivere con il prozio, che coltivava erbe medicinali. Qui Conrad acquis\u00ec familiarit\u00e0 con molte piante e i loro usi medicinali che lo portarono ad un interesse permanente nel campo della storia naturale.\nGessner studi\u00f2 prima al \"Carolinum\" e poi entr\u00f2 nel seminario \"Fraum\u00fcnster\" dove studi\u00f2 i classici latini. A scuola impression\u00f2 i suoi insegnanti, tanto che alcuni di loro lo aiutarono materialmente a proseguire la sua formazione presso universit\u00e0 come Strasburgo e Bourges (1532-1533). Uno addirittura gli fece da padre adottivo dopo la morte di suo padre alla Battaglia di Kappel (1531). Dopo la scomparsa del padre lasci\u00f2 Zurigo e si rec\u00f2 a Strasburgo. Qui ampli\u00f2 la sua conoscenza delle lingue antiche studiando l'ebraico presso l'Accademia di Strasburgo. Nel 1535, l'inquietudine religiosa lo spinse di nuovo a Zurigo, dove fece un matrimonio imprudente. I suoi amici ancora una volta vennero in suo aiuto e gli consentirono di studiare a Basilea (1536).\nNel corso della sua vita Gessner si interess\u00f2 di biologia e raccolse campioni descrivendo la fauna selvatica mediante i suoi viaggi e l'ampia corrispondenza con amici e studiosi. Il suo approccio alla ricerca \u00e8 costituito da quattro componenti principali: l'osservazione, la dissezione, i viaggi in terre lontane e una descrizione accurata. Questo approccio all'osservazione attenta era nuovo agli studiosi del Rinascimento, perch\u00e9 di solito in precedenza ci si basava completamente sugli scrittori classici per la ricerca. \nNel 1537 i suoi sponsor ottennero per lui la cattedra di greco all'Universit\u00e0 di Losanna appena fondata (allora appartenente a Berna). Qui ebbe il tempo libero per dedicarsi agli studi scientifici, in particolare alla botanica.\nDopo tre anni di insegnamento, Gessner pot\u00e9 andare all'allora celebre Universit\u00e0 di Montpellier, dove ottenne il dottorato (1541). Si stabil\u00ec quindi a Zurigo dove pratic\u00f2 la medicina e ottenne un posto di lettore di fisica aristotelica al \"Carolinum\", precursore dell'Universit\u00e0 di Zurigo.\nDopo il 1554 divenne il medico della citt\u00e0 ed \u00e8 l\u00ec, a parte un paio di viaggi in paesi stranieri e in estate i viaggi botanici annuali nella sua terra nativa, che pass\u00f2 il resto della sua vita dedicandosi alla preparazione di opere su molti argomenti di vario genere. \nNon contento di cos\u00ec grandi opere, Gessner era anche attivo come linguista, scrivendo, nel 1555, il suo libro intitolato \"Mithridates de differentis linguis\", un trattato sulle circa 130 lingue conosciute, con il \"Padre nostro\" in ventidue lingue. Gessner mor\u00ec di peste bubbonica, l'anno successivo alla sua investitura a nobile, il 13 dicembre 1565.\n\"Bibliotheca Universalis\".\nPubblic\u00f2 nel 1545 \"Bibliotheca Universalis\", che diventer\u00e0 il punto di riferimento della bibliografia, non solo come guida per gli studiosi, ma anche per la formazione delle biblioteche pubbliche e private. A spingere Gessner alla realizzazione di quest'opera fu il pericolo incombente dell'avanzata dei turchi in Europa e anche la distruzione della prestigiosa biblioteca del re Mattia Corvino. Proprio perch\u00e9 voleva contribuire alla salvezza e alla conservazione dei documenti scritti dalla civilt\u00e0 umana, quelli del passato e quelli del presente, invocava la costituzione di biblioteche pubbliche, le sole che potessero conservare a lungo i libri. La \"Bibliotheca\" segnala circa 12.000 opere che diverranno 15.000 con l'Appendix, fatta seguire nel 1555.\nL'autore indica anche le fonti di cui si \u00e8 servito: biblioteche di Roma, Firenze, Bologna e Venezia, nonch\u00e9 i cataloghi editoriali, i repertori speciali, citazioni ed elenchi. La sua era una biblioteca ideale: la raccolta di titoli di opere di determinati autori che dovrebbero far parte di una biblioteca reale, costituita appunto da quei libri. L'opera pertanto era destinata ai contemporanei, in quanto li doveva aiutare nella scelta, e ai posteri.\nIn un primo momento Gessner pens\u00f2 di occuparsi solo di autori antichi e dei migliori moderni, ma poi prefer\u00ec inserire anche autori meno importanti. Introdusse commenti e giudizi critici; oltre all'autore ed al titolo dell'opera vengono fornite note tipografiche, indicazioni del formato, numero delle pagine e prezzo. Fu Gessner a mettere a punto la scheda bibliografica tuttora in uso nei cataloghi delle biblioteche prospettando egli stesso un esemplare del suo repertorio per questa utilizzazione.\nLa biblioteca \u00e8 costituita da 2 parti la \"Bibliotheca Universalis\" e le \"Pandectae\":\nL'invito a continuare la sua opera, perfezionandola, non ebbe molto successo. Alcuni anni dopo Conrad Lycosthenes pubblic\u00f2 un'opera analoga che altro non era che la sua \"Bibliotheca\", spogliata delle notizie aggiuntive e delle valutazioni critiche. Gessner ne fu molto amareggiato, soprattutto perch\u00e9 venivano meno i principi ispiratori dell'opera.\nL'opera ebbe 12 successive continuazioni, tra il 1551 e il 1731, sebbene Gesner non sia mai riuscito a terminarla, questa \u00e8 stata considerata diretta discendente di quella scritta da Trithemius nel 1494 e precursore delle successive pubblicazioni di carattere bibliografico.\n\"Historiae animalium\".\nLe \"Historiae animalium\" (1551-1558), un\u2019opera enciclopedica di 4.500 pagine e contenente numerose illustrazioni, costituisce la pi\u00f9 completa opera di zoologia del Rinascimento. Vi sono descritti pi\u00f9 di mille animali (ma non mancano creature mitologiche come l\u2019unicorno), compresi animali delle Indie Orientali e delle Americhe. L\u2019opera, in quattro volumi, era il frutto di una sintesi di varie fonti: la Bibbia, Aristotele, Plinio, di comunicazioni che gli giungevano dai suoi numerosi corrispondenti e dell\u2019osservazione diretta. Seguendo la classificazione di Aristotele, il primo volume trattava dei quadrupedi vivipari; il secondo volume dei quadrupedi ovipari; il terzo degli uccelli e il quarto degli animali acquatici. Un quinto volume sui serpenti fu pubblicato postumo nel 1587. In ciascun volume gli animali erano ordinati alfabeticamente."}
{"id": "514804", "revid": "739313", "url": "https://it.wikipedia.org/wiki?curid=514804", "title": "Bandiera dell'Alabama", "text": "La bandiera dell'Alabama \u00e8 una croce di sant'Andrea cremisi su sfondo bianco. La croce vuole ricordare la croce decussata blu della bandiera da battaglia degli Stati Confederati d'America: di fatto tale bandiera era di forma quadrata, ed ancora oggi non \u00e8 raro vedere la bandiera dell'Alabama mostrata in forma quadrata.\nL'attuale bandiera fu scelta ed approvata il 16 febbraio 1895, mentre durante il periodo della guerra civile americana ne era stata adottata una diversa, qui di seguito descritta.\nBandiera della Convenzione per la secessione dell'Alabama.\nQuesta bandiera fu donata alla Convenzione per la secessione dell'Alabama l'11 gennaio 1861 alla Camera della Casa dei rappresentanti del Campidoglio dello Stato a Montgomery, Alabama. \"Mentre le Signore di Montgomery cucivano e donavano la Bandiera, essa fu in gran parte disegnata da Francis Corra, un pittore di bandiere militari e decorative di Montgomery.\" La bandiera fu accettata dalla Convenzione e fu deciso che sarebbe stata \"issata sul Campidoglio, come indicazione ogni volta che la Convenzione fosse in sessione.\" In seguito all'accettazione la bandiera fu issata sul Campidoglio.\nIl 16 gennaio 1861 un reporter del \"Montgomery Weekly Advertiser\" descrisse la bandiera come un \"affare unico.\" Continuando, spiegava che \"su di un lato vi \u00e8 una rappresentazione della Dea della Libert\u00e0, che tiene nella mano destra una spada sguainata e nella sinistra una piccola bandiera con una stella. In un arco proprio sopra questa figura vi sono le parole \"Alabama - Independent Now and Forever\" (Alabama - Indipendente ora e per sempre). Sul rovescio la figura principale \u00e8 una pianta di cotone, con un serpente aggrovigliato alle sue radici. Immediatamente sopra il serpente le parole \"Noli me tangere\" (Non mi toccare). Sullo stesso lato appare lo Stemma di Stato dell'Alabama.\"\nLa bandiera continu\u00f2 a sventolare sul Campidoglio fino al 10 febbraio 1861, quando fu rimossa da Alexander Clitherall, W. J. Greene, Ferie Henshaw and J. J. Hooper. In una lettera al Governatore Moore essi spiegavano che la bandiera \"era stata lasciata sventolare la notte scorsa sulla cupola del Campidoglio. L'abbiamo trovata questa mattina, tutta strappata, ancora sventolante, ed essendo convinti che in poche ore la burrasca che soffia adesso l'avrebbe completamente distrutta, ci siamo presi la responsabilit\u00e0 di ammainarla: e adesso ve la consegniamo, che possa essere sistemata fra gli archivi dello Stato.\" La bandiera rimase al Campidoglio e dovrebbe essere stata collocata in una \"sala delle bandiere\" che veniva usata, secondo diverse testimonianze, come deposito per bandiere reggimentali ritirate.\nCon l'occupazione federale di Montgomery, la bandiera fu rimossa dal Campidoglio e portata nello Iowa. Secondo diverse testimonianze la bandiera fu presa da un membro dell'8 cavalleria dello Iowa. Nel 1892 la bandiera fu donata allo Iowa Historical Memorial and Art Department da un certo Signor Koon tramite l'aiutante generale N. B. Baker del 20\u00ba fanteria dello Iowa.\nNel 1929 la Signorina Frances Hails del Dipartimento degli Archivi e della Storia dell'Alabama fu inviata a Des Moines, Iowa per studiare un nuovo sistema di archiviazione che era stato recentemente messo in uso dallo Stato. Mentre era l\u00ec scopr\u00ec la bandiera e lo comunic\u00f2 alla Direttrice degli Archivi, Marie Bankhead Owen, che inizi\u00f2 i tentativi per la restituzione della bandiera all'Alabama.\nMediante gli sforzi della direttrice Owen e dei curatori dello Iowa curators E. R. Harlan e poi D. E. Klingaman, fu finalmente presentata dal Comitato per gli Affari Militari al Parlamento dello Iowa una risoluzione per il ritorno della bandiera. Dopo l'approvazione del Parlamento la bandiera fu ufficialmente restituita allo Stato dell'Alabama in una speciale cerimonia tenuta il 9 marzo 1939 davanti ad una sessione congiunta del Parlamento e del Senato dell'Alabama nella Casa dei Rappresentanti. La delegazione dello Iowa consisteva in Thomas Jefferson Noll (un veterano dell'Unione), B. C. Whitehill (Presidente del Comitato per gli Affari Militari del Senato dello Iowa) e James V. Lucas (Presidente del Comitato per gli Affari Militari della Camera dei Rappresentanti dello Iowa). Il Senatore Whitehill ed il Rappresentante Lucas avevano pilotato la legge per il ritorno della bandiera. Questa fu ricevuta dal Governatore Frank M. Dixon.\nDopo il ritorno della bandiera nel 1939 \u00e8 stato erroneamente riferito in diverse pubblicazioni e giornali che essa fosse la bandiera della \"Repubblica dell'Alabama\". Al tempo della secessione molte bandiere sono state usate nello Stato e sono state indicate come \"Bandiere dello Stato\". La \"Repubblica\" durante la sua breve vita non ha adottato alcuna bandiera di Stato: l'Alabama non ebbe bandiere ufficiali dello Stato fino al 1895, quando fu adottata la bandiera correntemente in uso."}
{"id": "514807", "revid": "287204", "url": "https://it.wikipedia.org/wiki?curid=514807", "title": "Tien Quan Ca", "text": ""}
{"id": "514809", "revid": "10929", "url": "https://it.wikipedia.org/wiki?curid=514809", "title": "Inno nazionale vietnamita", "text": ""}
{"id": "514811", "revid": "10929", "url": "https://it.wikipedia.org/wiki?curid=514811", "title": "Inno nazionale del Vietnam", "text": ""}
{"id": "514812", "revid": "765341", "url": "https://it.wikipedia.org/wiki?curid=514812", "title": "Tastatore", "text": "Il tastatore \u00e8 uno dei componenti che formano il rugosimetro, strumento per la misura e la valutazione delle microirregolarit\u00e0 di una superficie.\n\u00c8 costituito essenzialmente da due parti: lo stilo e il pattino o avancorpo. Lo stilo \u00e8 la parte pi\u00f9 importante e delicata poich\u00e9 \u00e8 quella che rileva il profilo a contatto con il pezzo. \u00c8 costituito da un supporto fulcrato, che sorregge la punta di diamante, il cui peso \u00e8 calibrato secondo la normativa.\n\"Effetto guida del pattino\"\nIl pattino, la cui forma pu\u00f2 dipendere dal tipo di misura che si deve fare, ha lo scopo di guidare lo stilo sul pezzo facendogli seguire le irregolarit\u00e0 grossolane, eliminando in tal modo parte dell'ondulazione.\n\"Ampiezze a confronto relative al diamante e alla superficie\" \nQuesti due elementi, non potendo essere ideali ed adatti a tutte le situazioni, introducono una piccola percentuale di errore sui risultati della misura. Questi errori non possono essere eliminati e sono presenti in qualunque rugosimetro di questo tipo per cui, nel confrontare i risultati, occorre tenerne conto per comprendere il perch\u00e9 di eventuali scostamenti. In particolare, il diamante montato sullo stilo \u00e8 normalmente conico con angolo di 60\u00b0 o di 90\u00b0 e la punta \u00e8 raggiata, in genere, a meno di 10 micron (tipicamente 5 micron).\nL'ampiezza finita del diamante determina in tre modi l'accuratezza con cui il profilo pu\u00f2 essere rilevato:\n\"Dimostrazione della riduzione di penetrazione e dell'ampiezza rilevata in funzione del raggio del diamante.\" \n\"Effetto del raggio sui picchi e sulle valli. La curvatura tende a ridurre la profondit\u00e0 delle valli (c) e ad arrotondare i picchi (b). L'altezza dei picchi rimane invariata (a).\" \n\"Rientranza della superficie non misurabile\" \nIl pattino, in base alla sua forma e con certe superfici, pu\u00f2 produrre un errore nel rilevamento perch\u00e9 introduce un'alterazione del profilo causata dal passaggio sfasato, rispetto allo stilo, sulle asperit\u00e0.\n\"Schematizzazione del tastatore con pattino-guida. La freccia indica il verso del movimento durante l'esplorazione\" \n\"Effetto del pattino sulla fase del profilo rilevato.\" "}
{"id": "514813", "revid": "686936", "url": "https://it.wikipedia.org/wiki?curid=514813", "title": "Cestista", "text": "Il cestista \u00e8 il nome con cui si indica l'atleta che pratica la pallacanestro.\nStoria.\nI primi cestisti della storia furono i 18 giocatori del cosiddetto \"First Team\", i quali disputarono la prima partita sperimentale di pallacanestro il 21 dicembre 1891 sotto la guida di James Naismith, inventore del gioco. L'unico canestro venne realizzato dal cestista William Richmond Chase.\nRuoli.\nUn cestista pu\u00f2 ricoprire in campo uno o pi\u00f9 dei seguenti ruoli: "}
{"id": "514814", "revid": "1903739", "url": "https://it.wikipedia.org/wiki?curid=514814", "title": "Asia orientale", "text": "L'Asia orientale \u00e8 una regione dell'Asia.\nIn base alla ripartizione del mondo effettuata dalle Nazioni Unite, \u00e8 una delle macro regioni in cui \u00e8 divisa l'Asia e include cinque Stati riconosciuti dall'Organizzazione stessa:\na cui aggiungere lo Stato ex membro ONU:\nL'ONU nella sua ripartizione a fini statistici considera separatamente Hong Kong (ex-colonia britannica) e Macao (ex-colonia portoghese), ora regioni amministrative speciali della Cina, ma non nomina Taiwan che \"de facto\" \u00e8 uno Stato indipendente ma essendo rivendicato dalla Cina (membro permanente del Consiglio di sicurezza delle Nazioni Unite) viene considerato parte di essa."}
{"id": "514818", "revid": "110157", "url": "https://it.wikipedia.org/wiki?curid=514818", "title": "Fontana (Gozo)", "text": "Fontana (in maltese Il-Fontana) \u00e8 un villaggio sull'isola di Gozo a Malta.\n\u00c8 conosciuto localmente con il nome di \"Triq tal-Ghajn\" (\"La via della sorgente\" in maltese)."}
{"id": "514819", "revid": "57342", "url": "https://it.wikipedia.org/wiki?curid=514819", "title": "Rugosimetri", "text": ""}
{"id": "514820", "revid": "1711941", "url": "https://it.wikipedia.org/wiki?curid=514820", "title": "Anzar", "text": "Anzar \u00e8 un'antica parola berbera, che in certe regioni \u00e8 ancora usata nel significato di \"pioggia\". Anche l\u00e0 dove il termine non esiste pi\u00f9, soppiantato da altre parole o prestiti dall'arabo, il nome di Anzar \u00e8 conosciuto e usato nel corso di alcune cerimonie connesse con le rogazioni per la pioggia. Si tratta sicuramente di riti di origine preislamica, e molti considerano probabile che Anzar fosse un'antica divinit\u00e0 dell'acqua e della pioggia (anche se tale nome non figura tra le molte divinit\u00e0 nordafricane tramandateci dai testi greci e latini dell'antichit\u00e0).\nIl personaggio centrale di questi riti \u00e8 Talghonja, chiamata \"Tislit n Wanzar\" (\"la sposa di Anzar\"), che un tempo sembra fosse una fanciulla in carne ed ossa, oggi sostituita da una specie di bambola, spesso ricavata da un cucchiaio di legno (\"aghenja\") rivestito di abiti da sposa. Questa \"sposa di Anzar\" doveva presentarsi nuda al suo sposo, con lo scopo di sollecitare la sua discesa sulla terra.\nLa sposa di Anzar viene portata in processione per le vie del villaggio, e vengono recitate formule del tipo:\nmentre dell'acqua viene aspersa sui partecipanti. Oggi il rito \u00e8 stato in parte integrato nella religione islamica e la processione coinvolge di solito luoghi sacri come santuari o tombe di marabutti locali. Un tempo, quando lo svolgimento del rito non era ancora stato integrato nell'islam, sembra che oltre alla processione della fanciulla nuda fosse previsto anche un vero accoppiamento rituale della vergine con un ragazzo del villaggio.\nNell'estesa descrizione del rito presso gli At Ziki (Cabilia) fatta da H. Genevois (1978), si osserva che a conclusione della cerimonia aveva luogo una partita a palla (col\u00e0 denominata \"zerzari\") tra squadre di ragazze anch'esse nude. In effetti il gioco della palla, \"takurt\", costituisce anch'esso una pratica diffusa per impetrare la pioggia.\nRiti per ottenere la pioggia sono attestati fin dall'Antichit\u00e0 in Nordafrica. Ad esempio, Tertulliano parla di una \"\u00abVirgo Caelestis pluviarum pollicitatrix\u00bb\", \u201cvergine Celeste promettitrice di pioggia\u201d (\"Apologeticus\", 23). E Dione Cassio riporta un episodio in cui un comandante militare romano, in difficolt\u00e0 per la sete in zone desertiche, ottenne la pioggia col ricorso a pratiche magiche da parte di popolazioni indigene (\"Storia Romana\" 60, 9).\nIl termine berbero \"Tislit n Wanzar\", \"Sposa di Anzar\" \u00e8 anche il nome dell'arcobaleno, che di norma accompagna le precipitazioni."}
{"id": "514823", "revid": "1699816", "url": "https://it.wikipedia.org/wiki?curid=514823", "title": "Kakuro", "text": "Il Kakuro \u00e8 un tipo di rompicapo logico molto diffuso, spesso considerato come una traslitterazione matematica del cruciverba. In origine, gli schemi di \"Kakuro\" erano problemi di programmazione lineare, e potevano essere risolti usando la tecnica delle matrici, per quanto fossero tipicamente risolti a mano. Il \"Kakuro\" appare con regolarit\u00e0 nella maggior parte, se non in tutte, le pubblicazioni enigmistiche negli Stati Uniti; Le \"Dell Magazines\" usano il nome \"Cross Sums\", che in origine era loro esclusiva ma che adesso \u00e8 usato comunemente da molti editori (nonostante siano ancora usati altri nomi, come \"Cross Addiction\"). In Giappone la sua popolarit\u00e0 \u00e8 sconfinata, seconda solo al \"Sudoku\" tra le offerte del celebre editore Nikoli; Il gruppo editoriale Kappa ha ristampato il \"Kakuro\" Nikoli negli Stati Uniti, nella rivista \"GAMES Magazine\" con il nome \"Cross Sums\". \"The Guardian\" in Gran Bretagna cominci\u00f2 a pubblicare il rompicapo con il nome \"Kakuro\" nel settembre 2005; da allora molti altri giornali inglesi hanno ripreso l'idea e tuttora pubblicano schemi quotidiani. In Italia \u00e8 stato pubblicato su diversi quotidiani, tra cui il \"Corriere della Sera\".\nGioco classico e terminologia.\nIl classico \"Kakuro\" si gioca in una griglia composta da celle vuote e piene - \"bianche\" e \"nere\", rispettivamente - di solito 16\u00d716 ma pu\u00f2 avere altre dimensioni. Ad eccezione della prima riga in alto e della colonna pi\u00f9 a sinistra - che sono completamente nere - la griglia, proprio come un cruciverba, \u00e8 divisa in \"soluzioni\", linee ortogonali di celle bianche, dalle celle nere. Le stesse celle nere non sono interamente piene ma piuttosto contengono una barra diagonale dall'angolo in alto a sinistra a quello in basso a destra e un numero in entrambe le met\u00e0, cos\u00ec che ciascuna \"soluzione\" orizzontale ha un numero nella mezza cella nera alla sua immediata sinistra e ciascuna \"soluzione\" verticale ne ha uno nella mezza cella nera immediatamente sopra di essa. Questi numeri, seguendo la terminologia presa a prestito dal cruciverba, sono detti \"definizioni\".\nL'obiettivo del rompicapo \u00e8 di inserire una cifra da 1 a 9 in ogni cella bianca cos\u00ec che la somma dei numeri in ogni \"soluzione\" sia pari alla definizione associata ad essa e che nessuna cifra sia presente due volte nella stessa soluzione. \u00c8 questo vincolo alla duplicazione che porta a creare i \"Kakuro\" con un'unica soluzione possibile.\nAlcuni editori preferiscono pubblicare i loro \"Kakuro\" esattamente come dei cruciverba, senza etichettare le celle nere ma numerando le soluzioni, fornendo separatamente una lista di definizioni simile a quelle dei cruciverba (questo elimina le righe e le colonne che sono interamente nere). Si tratta semplicemente di una scelta grafica e non ha effetti sulla difficolt\u00e0 di risoluzione (se non per la necessit\u00e0 di guardare fuori dalla griglia per risolvere il rompicapo).\nDiscutendo di tattiche e griglie, ci si riferisce tipicamente a una soluzione come a \"(definizione, numerico)-in-(numero di celle nella soluzione, per esteso)\", ad esempio \"16-in-due\" e \"25-in-cinque\". Fa eccezione \"45-in-nove\", per il quale \u00e8 usato semplicemente \"45\", perch\u00e9 \"-in-nove\" \u00e8 matematicamente implicito (una soluzione pu\u00f2 essere lunga al massimo nove celle, e siccome nessuna cifra pu\u00f2 essere duplicata deve contenere necessariamente tutte le cifre da 1 a 9). Stranamente, \"3-in-due\", \"4-in-due\", \"43-in-otto\" e \"44-in-otto\" non vengono abbreviate, nonostante \"-in-due\" e \"-in-otto\" siano anche in questi casi implicite.\nTecniche di risoluzione.\nSebbene sia ovviamente adottabile un sistema di risoluzione \"brute-force\", un metodo migliore \u00e8 la comprensione delle varie combinazioni che le soluzioni possono assumere per le differenti coppie di definizioni e lunghezze delle soluzioni. Quelle soluzioni con definizioni sufficientemente alte o basse per la loro lunghezza avranno minori possibili combinazioni da considerare, e comparandole con le soluzioni che le incrociano, la permutazione esatta - o parte di essa - pu\u00f2 essere desunta. L'esempio pi\u00f9 semplice \u00e8 quando un 3-in-due incrocia un 4-in-due: il 3-in-due deve essere formato da '1' e '2' in qualunque ordine; il 4-in-due (siccome il '2' non pu\u00f2 essere ripetuto) deve essere formato da '1' e '3' in qualunque ordine. Quindi, la loro intersezione non pu\u00f2 essere che '1', l'unica cifra che hanno in comune.\nOccasionalmente, pu\u00f2 essere applicata una \"tecnica a scatola\", quando a prestarsi \u00e8 la stessa geometria delle celle bianche vuote in una determinata fase della risoluzione: sommando le definizioni per una serie di soluzioni orizzontali (sottraendo il valore delle cifre eventualmente gi\u00e0 trovate per quelle soluzioni) e sottraendo le definizioni per una serie di soluzioni verticali sovrapposte per la maggior parte, la differenza pu\u00f2 rivelare il valore di parte di una soluzione, spesso di una singola cella.\n\u00c8 pratica comune segnare i valori possibili per una cella negli angoli della cella stessa fino a che tutti tranne uno siano dichiarati impossibili; per rompicapo particolarmente impegnativi, a volte i solutori annotano l'intera gamma delle possibilit\u00e0 per le celle nella speranza di trovare sufficienti vincoli nelle soluzioni incrociate da poter ridurre la gamma a un singolo valore.\nAlcuni solutori usano dei fogli millimetrati per provare diverse combinazioni di cifre prima di scriverle nella griglia.\nValori Unici.\nEcco una lista delle coppie definizione/lunghezza con una sola combinazione possibile in un \"Kakuro\"; l'ordine delle cifre ovviamente non \u00e8 determinato:\nOgni soluzione di otto o nove celle ha un'unica combinazione: le soluzioni di nove celle contengono sempre tutte le cifre da '1' a '9' e quindi la loro definizione sar\u00e0 sempre \"45\"; le soluzioni di otto celle avranno come definizione necessariamente 45 meno il valore della cifra mancante. Kakuro Helper by Koalog \u00e8 un assistente interattivo che mostra le combinazioni corrispondenti a una data somma e a un dato numero di celle (entrambi utili anche alla risoluzione dei rompicapo chiamati \"Killer Sudoku\").\nI due link di cui sopra non contengono aiuti per risolvere Kakuro, ma puntano a giochi di Sudoku.\nNella pratica pu\u00f2 essere utile una lista abbreviata come quella che segue:\nValori minimi per ogni lunghezza \nValore massimo per ogni lunghezza\nQuesta lista pu\u00f2 essere costruita rapidamente e fornisce un valido aiuto mnemonico alle combinazioni addizionali univoche. Per esempio il valore minimo di una definizione per una soluzione di quattro celle \u00e8 10 = 1, 2, 3,4, il successivo valore pi\u00f9 alto per questa lunghezza \u00e8 11 e l'unica combinazione che lo produce \u00e8 1, 2,3,5.\nMatematica del Kakuro.\nIl \"Kakuro\" \u00e8 NP-completo.\nCi sono due tipi di simmetria matematica prontamente identificabili nel \"Kakuro\". I vincoli minimo e massimo sono duplici, cos\u00ec come i valori mancanti e richiesti.\nVarianti.\nUna variante abbastanza comune del \"Kakuro\" \u00e8 il suo logico successore, \"Cross Products\" (o \"Cross Multiplication\"), dove le definizioni sono il prodotto delle cifre nella soluzione anzich\u00e9 la somma. Un'altra variante \u00e8 \"Arrow Numbers\", dove le combinazioni per ogni definizione non possono essere ripetute all'interno della griglia.\nUna variante del \"Kakuro\" \u00e8 anche il Dezaku. Il \"Dezaku \"indica direttamente sulle celle delle soluzioni che operazione bisogna applicare (somma o moltiplicazione). Il Dezaku non \u00e8 conosciuto come le altre varianti esiste solamente qualche versione online e una versione per Android"}
{"id": "514824", "revid": "226458", "url": "https://it.wikipedia.org/wiki?curid=514824", "title": "Cantone di Le Fossat", "text": "Il Cantone di Le Fossat era una divisione amministrativa dell'Arrondissement di Pamiers.\nA seguito della riforma approvata con decreto del 18 febbraio 2014, che ha avuto attuazione dopo le elezioni dipartimentali del 2015, \u00e8 stato soppresso.\nComposizione.\nComprendeva i comuni di:"}
{"id": "514825", "revid": "226458", "url": "https://it.wikipedia.org/wiki?curid=514825", "title": "Cantone di Le Mas-d'Azil", "text": "Il Cantone di Le Mas-d'Azil era una divisione amministrativa dell'Arrondissement di Pamiers.\nA seguito della riforma approvata con decreto del 18 febbraio 2014, che ha avuto attuazione dopo le elezioni dipartimentali del 2015, \u00e8 stato soppresso.\nComposizione.\nComprendeva i comuni di:"}
{"id": "514826", "revid": "287204", "url": "https://it.wikipedia.org/wiki?curid=514826", "title": "Cantone di Mirepoix", "text": "Il Cantone di Mirepoix \u00e8 una divisione amministrativa dell'Arrondissement di Pamiers.\nA seguito della riforma approvata con decreto del 18 febbraio 2014, che ha avuto attuazione dopo le elezioni dipartimentali del 2015, non ha sub\u00ecto modifiche.\nComposizione.\nComprende i comuni di:"}
{"id": "514828", "revid": "44403", "url": "https://it.wikipedia.org/wiki?curid=514828", "title": "Asia Orientale", "text": ""}
{"id": "514831", "revid": "287204", "url": "https://it.wikipedia.org/wiki?curid=514831", "title": "Cantone di Pamiers-2", "text": "Il Cantone di Pamiers-Est \u00e8 una divisione amministrativa dell'Arrondissement di Pamiers.\n\u00c8 stato costituito a seguito della riforma approvata con decreto del 18 febbraio 2014, che ha avuto attuazione dopo le elezioni dipartimentali del 2015, ridefinendo il soppresso cantone di Pamiers-Est e scorporandone i comuni di Bonnac e Villeneuve-du-Par\u00e9age.\nComposizione.\nComprende parte della citt\u00e0 di Pamiers e i comuni di:"}
{"id": "514833", "revid": "287204", "url": "https://it.wikipedia.org/wiki?curid=514833", "title": "Cantone di Pamiers-1", "text": "Il Cantone di Pamiers-Ouest \u00e8 una divisione amministrativa dell'Arrondissement di Pamiers.\n\u00c8 stato costituito a seguito della riforma approvata con decreto del 18 febbraio 2014, che ha avuto attuazione dopo le elezioni dipartimentali del 2015, ridefinendo il soppresso cantone di Pamiers-Ouest e aggregandovi i comuni di Artix e di Rieux-de-Pelleport.\nComposizione.\nComprende parte della citt\u00e0 di Pamiers e i 14 comuni di:"}
{"id": "514834", "revid": "1258", "url": "https://it.wikipedia.org/wiki?curid=514834", "title": "Cellula eucariotica", "text": ""}
{"id": "514837", "revid": "33689", "url": "https://it.wikipedia.org/wiki?curid=514837", "title": "Monocistronico", "text": ""}
{"id": "514839", "revid": "767487", "url": "https://it.wikipedia.org/wiki?curid=514839", "title": "Cantone di Saverdun", "text": "Il Cantone di Saverdun era una divisione amministrativa dell'Arrondissement di Pamiers.\nA seguito della riforma approvata con decreto del 18 febbraio 2014, che ha avuto attuazione dopo le elezioni dipartimentali del 2015, \u00e8 stato soppresso.\nComposizione.\nComprendeva i comuni di:"}
{"id": "514841", "revid": "1186766", "url": "https://it.wikipedia.org/wiki?curid=514841", "title": "Aug", "text": ""}
{"id": "514842", "revid": "767487", "url": "https://it.wikipedia.org/wiki?curid=514842", "title": "Cantone di Varilhes", "text": "Il Cantone di Varilhes era una divisione amministrativa dell'Arrondissement di Pamiers.\nA seguito della riforma approvata con decreto del 18 febbraio 2014, che ha avuto attuazione dopo le elezioni dipartimentali del 2015, \u00e8 stato soppresso.\nComposizione.\nComprendeva i comuni di:"}
{"id": "514843", "revid": "226458", "url": "https://it.wikipedia.org/wiki?curid=514843", "title": "Cantone di Castillon-en-Couserans", "text": "Il Cantone di Castillon-en-Couserans era una divisione amministrativa dell'Arrondissement di Saint-Girons.\nA seguito della riforma approvata con decreto del 18 febbraio 2014, che ha avuto attuazione dopo le elezioni dipartimentali del 2015, \u00e8 stato soppresso.\nComposizione.\nComprendeva i comuni di:"}
{"id": "514845", "revid": "2175", "url": "https://it.wikipedia.org/wiki?curid=514845", "title": "Nucleotidi", "text": ""}
{"id": "514846", "revid": "72396", "url": "https://it.wikipedia.org/wiki?curid=514846", "title": "Pastorale (arte)", "text": "Il termine pastorale in arte (letteratura, arti visive e musica, principalmente) si riferisce alla rappresentazione di un soggetto campestre in cui villaggi di campagna, pastori, animali e il paesaggio stesso vengono raffigurati in maniera idealizzata, spesso alludendo ad atmosfere idilliache e mitiche.\nIl tema pastorale, particolarmente importante nella cultura inglese, \u00e8 spesso mescolato con altri elementi: nell'\"Arcadia\" di Sir Philip Sidney, ad esempio, il tema pastorale \u00e8 commisto a quello dell'intreccio romantico. Altri esempi di ambientazioni pastorali sono il quarto atto del \"Racconto d'inverno\" di Shakespeare (in cui il tema \u00e8 commisto a quello dell'amore e della nobilt\u00e0 nascosta), \"La regina delle fate\" di Edmund Spenser (in cui torna nuovamente il tema del rampollo nobile nascosto sin dall'infanzia tra i pastori).\nIl genere pastorale nasce in epoca ellenistica con il poeta siciliano Teocrito, che potrebbe aver tratto ispirazione dalle leggende e dalle tradizioni della popolazione locale: la sua opera venne poi ripresa da Virgilio nelle sue \"Bucoliche\" e \"Georgiche\". Vi si ispirarono numerosi poeti successivi tra cui Edmund Spenser, Alexander Pope e Christopher Marlowe (in particolare nel suo \"Il pastore appassionato al suo amore\"). Per sottolineare il riferimento all'antichit\u00e0, questi poeti spesso danno ai loro protagonisti nomi greci come Polifilio e Filomela. I poemi pastorali sono ambientati in un meraviglioso paesaggio rurale, il \"locus amoenus\" per eccellenza, come la mitica Arcadia, terra del dio Pan. Il compito di prendersi cura delle greggi \u00e8 generalmente presentato come una mansione leggera, non invasiva delle vite dei pastori che trascorrono il tempo in dolce indolenza, spesso componendo musica come Pan stesso. Non secondario \u00e8 il tema romantico, che vede spesso i pastori impegnati a corteggiare pastorelle, ninfe o addirittura dee.\nLetteratura.\nPublio Virgilio Marone con le \"Bucoliche\" e le \"Georgiche\";"}
{"id": "514847", "revid": "599013", "url": "https://it.wikipedia.org/wiki?curid=514847", "title": "Faas Wilkes", "text": "Noto come \"il tulipano volante\", \u00e8 stato uno dei migliori interpreti del ruolo di mezzala negli anni cinquanta, nonch\u00e9 il primo olandese a militare in Serie A.\nCarriera.\nClub.\nInizi\u00f2 la sua carriera professionistica nello Xerxes, club della sua citt\u00e0 natale: vi milita per nove anni, durante i quali \u00e8 soprannominato \"la Monna Lisa di Rotterdam\" per il suo dribbling (paragonato dai tifosi ad un'opera d'arte). Nel 1949 fu notato da Giulio Cappelli, dirigente dell'Inter, che lo port\u00f2 in Italia: Wilkes divent\u00f2 ben presto un idolo per i tifosi interisti, grazie alla sua capacit\u00e0 nel saltare l'uomo ed alla sua vena realizzativa. Gli venne contestato il suo \"attaccamento\" al pallone, che in certi casi rallentava il gioco della squadra.\nIn tre anni all'Inter (1949-1952) collezion\u00f2 47 reti in 95 partite, ma non ebbe la fortuna di vincere un trofeo. Fu poi ceduto al , dove un grave infortunio gli consent\u00ec di scendere in campo solo per dodici volte: segn\u00f2 il suo unico gol proprio contro l'Inter, nella vittoria dei granata a Milano l'8 febbraio 1953. Nell'estate di quell'anno pass\u00f2 al Valencia, squadra spagnola: nei due anni trascorsi nella penisola iberica divenne celebre la frase dei tifosi iberici \"Qu\u00e8 fas, Faas?\" (Che fa, Faas?), legata alla sua imprevidibilit\u00e0 ed alla sua capacit\u00e0 di inventare qualsiasi giocata in qualsiasi momento.\nVince nel 1954 il suo unico trofeo: la Coppa di Spagna. Nel 1956 torn\u00f2 in patria, al VVV-Venlo, rimanendovi fino al 1958: la successiva tappa della sua carriera \u00e8 nuovamente la Spagna, dove difende i colori del Levante e del Fortuna '54. Per l'ultima esperienza sul rettangolo verde indossa la maglia dello Xerxes, il club dove debutt\u00f2, tra il 1962 e il 1964.\n\u00c8 morto il 15 agosto 2006, all'et\u00e0 di 82 anni, per un problema cardiaco. Nello stesso anno Johann Cruyff lo ricord\u00f2 pubblicamente, rivelando inoltre che Wilkes era il suo idolo da giovane.\nNazionale.\nNazionale \"oranje\" dal 1946 al 1961, \u00e8 al sesto posto tra i cannonieri della storia olandese, dopo essere stato a lungo il primo: a precederlo in tale graduatoria sono Patrick Kluivert, Robin van Persie, Klaas-Jan Huntelaar, Arjen Robben Dennis Bergkamp, tutti con un numero di partite molto pi\u00f9 alto e quindi con una media molto inferiore a quella di Wilkes (35 gol in 37 partite). Fu convocato dal tecnico Jesse Carver per la 14\u00aa edizione dei Giochi Olimpici: segn\u00f2 una doppietta all' nel primo turno, che vide gli olandesi imporsi per 3-1. And\u00f2 in rete anche nel turno seguente, contro il : la vittoria dei britannici, col punteggio di 4-3, decret\u00f2 l'eliminazione dell'Olanda."}
{"id": "514849", "revid": "74801", "url": "https://it.wikipedia.org/wiki?curid=514849", "title": "R\u0103\u0219inari", "text": "R\u0103\u0219inari (in tedesco: \"St\u00e4dterdorf\", in ungherese: \"Resin\u00e1r\") \u00e8 un comune della Romania di abitanti, ubicato nel distretto di Sibiu nella regione storica della Transilvania.\nIl comune \u00e8 formato dall'unione di 2 villaggi: Prislop e R\u0103\u0219inari.\nR\u0103\u0219inari \u00e8 collegata a Sibiu da una linea tranviaria lunga attraverso la Foresta di Dumbrava e gestita dalla TurSib. I tram usati oggi su questa linea un tempo erano utilizzati a Ginevra e conservano i segni in francese.\nLuoghi di interesse del comune sono:"}
{"id": "514851", "revid": "110157", "url": "https://it.wikipedia.org/wiki?curid=514851", "title": "Cantone di Massat", "text": "Il Cantone di Massat era una divisione amministrativa dell'Arrondissement di Saint-Girons.\nA seguito della riforma approvata con decreto del 18 febbraio 2014, che ha avuto attuazione dopo le elezioni dipartimentali del 2015, \u00e8 stato soppresso.\nComposizione.\nComprendeva i comuni di:"}
{"id": "514852", "revid": "287204", "url": "https://it.wikipedia.org/wiki?curid=514852", "title": "Rasinari", "text": ""}
{"id": "514853", "revid": "226458", "url": "https://it.wikipedia.org/wiki?curid=514853", "title": "Cantone di Oust", "text": "Il Cantone di Oust era una divisione amministrativa dell'Arrondissement di Saint-Girons.\nA seguito della riforma approvata con decreto del 18 febbraio 2014, che ha avuto attuazione dopo le elezioni dipartimentali del 2015, \u00e8 stato soppresso.\nComposizione.\nComprendeva i comuni di:"}
{"id": "514855", "revid": "226458", "url": "https://it.wikipedia.org/wiki?curid=514855", "title": "Cantone di Saint-Girons", "text": "Il Cantone di Saint-Girons era una divisione amministrativa dell'Arrondissement di Saint-Girons.\nA seguito della riforma approvata con decreto del 18 febbraio 2014, che ha avuto attuazione dopo le elezioni dipartimentali del 2015, \u00e8 stato soppresso.\nComposizione.\nComprendeva i comuni di:"}
{"id": "514857", "revid": "767487", "url": "https://it.wikipedia.org/wiki?curid=514857", "title": "Cantone di Saint-Lizier", "text": "Il Cantone di Saint-Lizier era una divisione amministrativa dell'Arrondissement di Saint-Girons.\nA seguito della riforma approvata con decreto del 18 febbraio 2014, che ha avuto attuazione dopo le elezioni dipartimentali del 2015, \u00e8 stato soppresso.\nComposizione.\nComprendeva i comuni di:"}
{"id": "514858", "revid": "226458", "url": "https://it.wikipedia.org/wiki?curid=514858", "title": "Cantone di Sainte-Croix-Volvestre", "text": "Il Cantone di Sainte-Croix-Volvestre era una divisione amministrativa dell'Arrondissement di Saint-Girons.\nA seguito della riforma approvata con decreto del 18 febbraio 2014, che ha avuto attuazione dopo le elezioni dipartimentali del 2015, \u00e8 stato soppresso.\nComposizione.\nComprendeva i comuni di:"}
{"id": "514859", "revid": "92723", "url": "https://it.wikipedia.org/wiki?curid=514859", "title": "Novohrad-Volyns'kyj", "text": "Novohrad-Volyns'kyj (; ) \u00e8 una citt\u00e0 dell'oblast' di \u017dytomyr, nell'Ucraina del nord. \u00c8 il centro amministrativo del distretto di Novohrad-Volyns'kyj.\nDal 1795 al 1804 fu capoluogo della Gubernija della Volinia.\nLa popolazione attuale \u00e8 di circa 56.000 persone (2001)."}
{"id": "514861", "revid": "237256", "url": "https://it.wikipedia.org/wiki?curid=514861", "title": "Novograd-Volynsky", "text": ""}
{"id": "514864", "revid": "1833487", "url": "https://it.wikipedia.org/wiki?curid=514864", "title": "Complemento di compagnia o unione", "text": "Nella sintassi della frase semplice, il complemento di compagnia indica la persona con cui ci si trova in una determinata circostanza o con la quale si compie una certa azione.\nIl complemento di unione, spesso associato al complemento di compagnia, indica la cosa unitamente alla quale ci si trova o con la quale si compie un'azione.\nEsempi.\nSecondo le grammatiche scolastiche, risponde alle domande \"Insieme a chi? (compagnia)\", \"Insieme a che cosa? (unione)\". Appartiene alla categoria dei complementi indiretti.\nCome si presenta il complemento.\nIl complemento pu\u00f2 essere costituito da:"}
{"id": "514865", "revid": "767487", "url": "https://it.wikipedia.org/wiki?curid=514865", "title": "Cantone di Bar-sur-Aube", "text": "Il Cantone di Bar-sur-Aube \u00e8 una divisione amministrativa dell'Arrondissement di Bar-sur-Aube.\nA seguito della riforma approvata con decreto del 21 febbraio 2014, che ha avuto attuazione dopo le elezioni dipartimentali del 2015, \u00e8 passato da 23 a 48 comuni.\nComposizione.\nI 23 comuni facenti parte prima della riforma del 2014 erano:\nDal 2015 i comuni appartenenti al cantone sono i seguenti 48:"}
{"id": "514868", "revid": "767487", "url": "https://it.wikipedia.org/wiki?curid=514868", "title": "Cantone di Brienne-le-Ch\u00e2teau", "text": "Il Cantone di Brienne-le-Ch\u00e2teau \u00e8 una divisione amministrativa dell'Arrondissement di Bar-sur-Aube.\nA seguito della riforma approvata con decreto del 21 febbraio 2014, che ha avuto attuazione dopo le elezioni dipartimentali del 2015, \u00e8 passato da 25 a 53 comuni.\nComposizione.\nI 25 comuni facenti parte prima della riforma del 2014 erano:\nDal 2015 i comuni appartenenti al cantone sono i seguenti 53:"}
{"id": "514870", "revid": "767487", "url": "https://it.wikipedia.org/wiki?curid=514870", "title": "Cantone di Chavanges", "text": "Il Cantone di Chavanges era una divisione amministrativa dell'Arrondissement di Bar-sur-Aube.\nA seguito della riforma approvata con decreto del 21 febbraio 2014, che ha avuto attuazione dopo le elezioni dipartimentali del 2015, \u00e8 stato soppresso.\nComposizione.\nComprendeva i comuni di:"}
{"id": "514871", "revid": "767487", "url": "https://it.wikipedia.org/wiki?curid=514871", "title": "Cantone di Soulaines-Dhuys", "text": "Il Cantone di Soulaines-Dhuys era una divisione amministrativa dell'Arrondissement di Bar-sur-Aube.\nA seguito della riforma approvata con decreto del 21 febbraio 2014, che ha avuto attuazione dopo le elezioni dipartimentali del 2015, \u00e8 stato soppresso.\nComposizione.\nComprendeva i comuni di:"}
{"id": "514872", "revid": "6923", "url": "https://it.wikipedia.org/wiki?curid=514872", "title": "Voivodato di Brac\u0142aw", "text": "Il voivodato di Brac\u0142aw (in polacco: \"Wojew\u00f3dztwo Brac\u0142awskie\") fu un'unit\u00e0 di divisione amministrativa e governo locale del Granducato di Lituania dal XIV secolo al 1569 e del Regno di Polonia dal 1569 al 1793-1795 (Spartizioni della Polonia). Insieme al Voivodato di Podolia formava la provincia storica della Podolia. Oggi la regione appartiene all'Ucraina.\nGoverno municipale.\nSede del governatorato del voivodato (Wojewoda):\nSede del consiglio regionale per tutte le terre di Rutenia (sejmik generalny):\nSede del consiglio regionale (sejmik poselski i deputacki):"}
{"id": "514873", "revid": "1632387", "url": "https://it.wikipedia.org/wiki?curid=514873", "title": "Temple of Shadows", "text": "Temple of Shadows \u00e8 il quinto disco del gruppo power/speed metal brasiliano Angra.\nIl disco.\nSi tratta di un \"concept album\" inerente alla storia di un crociato di nome \"Shadow Hunter\" ed \u00e8 ambientato cronologicamente nell'XI secolo.\nCostui, mentre combatte la Guerra santa in nome del Papa, inizia a pentirsi chiedendosi se quello che sta facendo \u00e8 giusto. Il suo \u00e8 un percorso doloroso, e per nulla lineare, che comincia con l'incontro con un rabbino ebreo che gli apre gli occhi. Il protagonista della storia lotta con la chiesa cattolica, trova l'amore e non riesce quasi a dormire essendo assillato da domande senza risposta.\nNella traccia \"The Temple of Hate\" troviamo la partecipazione di Kai Hansen, leader, chitarrista e cantante dei Gamma Ray, nonch\u00e9 ex-Helloween e ex-Iron Savior, che duetta con Edu Falaschi. Anche in \"Winds of Destination\" partecipa un artista importante nel panorama power metal: Hansi K\u00fcrsch, dei Blind Guardian."}
{"id": "514874", "revid": "74173", "url": "https://it.wikipedia.org/wiki?curid=514874", "title": "Voivodato di Kij\u00f3w", "text": ""}
{"id": "514875", "revid": "767487", "url": "https://it.wikipedia.org/wiki?curid=514875", "title": "Cantone di Vendeuvre-sur-Barse", "text": "Il Cantone di Vendeuvre-sur-Barse \u00e8 una divisione amministrativa dell'Arrondissement di Bar-sur-Aube.\nA seguito della riforma approvata con decreto del 21 febbraio 2014, che ha avuto attuazione dopo le elezioni dipartimentali del 2015, \u00e8 passato da 19 a 37 comuni.\nComposizione.\nI 19 comuni facenti parte prima della riforma del 2014 erano:\nDal 2015 i comuni appartenenti al cantone sono i seguenti 37:"}
{"id": "514876", "revid": "767487", "url": "https://it.wikipedia.org/wiki?curid=514876", "title": "Giacomo Grillo", "text": "Figlio di Agostino, medico, nacque in Stradone Sant'Agostino da una famiglia di condizioni economiche modeste. Il padre, sposatosi due volte, ha avuto 9 figli ed \u00e8 morto di colera nel 1835. Giacomo viene ospitato nel convitto del convento delle Grazie. Lavora presso un notaio, poi al Banco Parodi e infine \u00e8 assunto alla Banca Nazionale.\nSi occupa insieme a Carlo Bombrini dell'espansione territoriale dell'istituto, che serviva anche a unificare le monete: a quel tempo infatti circolavano cinque tipi diversi di banconote, emesse oltre che dalla Banca Nazionale anche dal Banco di Napoli, dal Banco di Sicilia, dalla Banca Nazionale Toscana e dalla Banca Toscana di Credito.\nGrillo si \u00e8 anche occupato del trasferimento della Banca Nazionale nel Regno d'Italia prima a Firenze e poi a Roma, nel novembre 1873. Nel 1883 d\u00e0 inizio ai lavori per costruire la sede della Banca, l'attuale palazzo Koch, che prende il nome del progettista Gaetano Koch. In precedenza la Banca aveva sede nei pressi di piazza Argentina.\n\u00c8 stato Governatore della Banca Nazionale nel Regno d'Italia dal 21 marzo 1882 al 1893 e Direttore Generale della Banca d'Italia dal 1893 al 1894."}
{"id": "514878", "revid": "1632387", "url": "https://it.wikipedia.org/wiki?curid=514878", "title": "The Odyssey (Symphony X)", "text": "The Odyssey \u00e8 il sesto album dei Symphony X, pubblicato nel 2002.\nAl contrario del precedente album in studio, non si tratta di un concept. Contiene per\u00f2 una lunga suite che musica la trama dell'Odissea di Omero, tentando con successo di ripetere le fortunate sorti di The Divine Wings of Tragedy."}
{"id": "514879", "revid": "287204", "url": "https://it.wikipedia.org/wiki?curid=514879", "title": "Voivodato di Braclaw", "text": ""}
{"id": "514881", "revid": "287204", "url": "https://it.wikipedia.org/wiki?curid=514881", "title": "Cratere Fersman", "text": "Fersman \u00e8 un cratere lunare intitolato al geochimico tedesco Aleksander Fersman. \u00c8 una formazione di grandi dimensioni sulla faccia nascosta della Luna; si trova ad est del cratere Poynting, e a ovest-nordovest del cratere Weyl. A sud \u00e8 situato il grande cratere Hertzprung.\n\u00c8 un cratere eroso con un modesto bordo esterno. La parte sudest dell'orlo e quella orientale del fondo sono caratterizzate da depositi piroclastici che si estendono da sudest a nordovest. Si osserva anche una sequenza pressoch\u00e9 lineare di piccoli crateri che inizia a sudest e continua per circa 100\u00a0km verso nordovest. La serie di formazioni si interrompe per il restante tratto di fondo, e riprende sul bordo settentrionale.\nParecchi altri crateri minori punteggiano il fondo di Fersman, in particolare un piccolo raggruppamento a sud del punto centrale. L'orlo ha un rigonfiamento verso l'esterno sul lato sudest, e confini irregolari sia a nord che a sud. Lungo la parete interna del bordo occidentale si trova un altro piccolo cratere."}
{"id": "514882", "revid": "37401", "url": "https://it.wikipedia.org/wiki?curid=514882", "title": "Complemento di sostituzione o scambio", "text": ""}
{"id": "514885", "revid": "6923", "url": "https://it.wikipedia.org/wiki?curid=514885", "title": "Voivodato di Mi\u0144sk", "text": "Il voivodato di Mi\u0144sk (in polacco: \"Wojew\u00f3dztwo Mi\u0144skie\") fu un'unit\u00e0 di divisione amministrativa e governo locale del Granducato di Lituania (Confederazione Polacco-Lituana) dal XV secolo fino alle spartizioni della Polonia del 1795.\nSede del governatorato del voivodato (\"Wojewoda\"):"}
{"id": "514886", "revid": "1634343", "url": "https://it.wikipedia.org/wiki?curid=514886", "title": "Giuseppe Marchiori", "text": "Fu il secondo Direttore Generale della Banca d'Italia dal 1894 al 1900 dopo le dimissioni di Giacomo Grillo.\nVolontario garibaldino nel 1866, venne riconosciuto come esperto in campo finanziario ed economico prima come presidente del consiglio provinciale di Rovigo e poi come deputato in Parlamento (1880). Nel marzo 1894 venne nominato Direttore Generale della Banca d'Italia da Sidney Sonnino. Dovette gestire le prime attivit\u00e0 della Banca d'Italia che aveva visto la luce il 1\u00ba gennaio 1894. Si scontr\u00f2 spesso con i governi in carica, fino alla sua improvvisa morte, per rivendicare maggiori gradi di autonomia della banca rispetto al governo.\nSi tenga conto che la Banca d\u2019Italia rest\u00f2, fino al 1936, una societ\u00e0 per azioni di natura privata, che esercitava la facolt\u00e0 di emettere moneta in regime di concessione. \nSe questo \u00e8 vero, \u00e8 importante comunque ricordare che sin dalla sua fondazione, il direttore generale Giuseppe Marchiori, inizi\u00f2 ad emarginare gli interessi degli azionisti privati, in ragione di quelli pubblici. \nLe sue spoglie riposano nella Cappella del cimitero di Lendinara.\nLa scrittrice Antonia Arslan \u00e8 sua bisnipote, essendo figlia della nipote Maria Vittoria Marchiori. "}
{"id": "514887", "revid": "287204", "url": "https://it.wikipedia.org/wiki?curid=514887", "title": "Voivodato di Minsk", "text": ""}
{"id": "514890", "revid": "57342", "url": "https://it.wikipedia.org/wiki?curid=514890", "title": "Carlo Bombrini", "text": "Biografia.\nGenovese, Bombrini in giovent\u00f9 fu amico di Giuseppe Mazzini.\nBombrini si mise in luce lavorando nelle banche private genovesi. In base a questa esperienza fu promotore della costituzione dei banchi di sconto e in particolare partecip\u00f2 alla costituzione della \"Banca di Genova\", di cui fu Direttore Generale dal 1845 al 1849.\nDa questa posizione divenne amico personale del conte Camillo Benso di Cavour, del quale condivideva le aspirazioni per una modernizzazione del sistema economico italiano. Cos\u00ec quando la \"Banca di Genova\" si fuse con la \"Banca di Torino\" nel 1849 per dare vita alla \"Banca Nazionale negli Stati Sardi\", Bombrini ne divenne Direttore Generale, e quando la \"Banca Nazionale\" divenne \"Banca Nazionale nel Regno d'Italia\", Bombrini ne divenne Direttore e lo rimase fino alla morte.\nDa parte sua la \"Banca Nazionale\" di Bombrini appoggi\u00f2 la politica e gli investimenti di Cavour, in particolare finanzi\u00f2 economicamente la prima guerra d'indipendenza. \nCome \"patron\" della \"Banca Nazionale\", cio\u00e8 della principale banca d'emissione italiana, Bombrini si permise delle libert\u00e0, come quella di stampare pi\u00f9 moneta di quella fissata nella convenzione con lo Stato, al fine di sostenere l'economia; oppure quella di concedere un prestito allo stato solo a condizione che lo stato introducesse il corso forzoso delle banconote.\nA capo della \"Banca Nazionale\", ebbe parte in molte delle iniziative economiche successive all'Unit\u00e0, tra cui le operazioni finanziarie legate allo sviluppo delle reti ferroviarie settentrionali, accanto a Domenico Balduino del \"Credito Mobiliare\", riusc\u00ec ad ottenere ben tredici concessioni per il centro-nord. \nBombrini e Balduino furono anche i finanziatori e consiglieri dell'armatore genovese Raffaele Rubattino, e curarono la fusione della sua compagnia di navigazione con le \"Flotte Riunite Florio\" per dar vita alla \"Navigazione Generale Italiana (Societ\u00e0 riunite Florio e Rubattino)\".\nBombrini ebbe un ruolo decisivo anche nello sviluppo di una forte presenza dell'imprenditoria genovese sul territorio italiano.\nIn particolare, insieme a Giovanni Ansaldo e a Rubattino, fu fra i soci fondatori delle \"officine Ansaldo\" di Sampierdarena. Di fatto era Bombrini il padrone della fabbrica. Il fatto che la \"Banca Nazionale\" facesse prestiti all\"Ansaldo\" configurava un conflitto d'interessi, tanto che dopo la sua morte il nuovo direttore della \"Banca Nazionale\", Giacomo Grillo, fece causa agli eredi di Bombrini per la restituzione degli anticipi ricevuti. \nBombrini fu nominato Senatore del Regno d'Italia.\n\u00c8 sepolto a Genova, all'interno del famedio del Cimitero Monumentale di Staglieno."}
{"id": "514894", "revid": "1318658", "url": "https://it.wikipedia.org/wiki?curid=514894", "title": "Arrondissement di Narbona", "text": "L\"arrondissement\" di Narbona \u00e8 un \"arrondissement\" dipartimentale della Francia situato nel dipartimento dell'Aude, nella regione Occitania.\nStoria.\nFu creato nel 1800 sulla base dei preesistenti distretti.\nComposizione.\nL\"arrondissement\" \u00e8 composto da 82 comuni raggruppati in 9 cantoni:"}
{"id": "514895", "revid": "33751", "url": "https://it.wikipedia.org/wiki?curid=514895", "title": "Euro 1968", "text": ""}
{"id": "514899", "revid": "237256", "url": "https://it.wikipedia.org/wiki?curid=514899", "title": "\u017bytomierz", "text": ""}
{"id": "514900", "revid": "2166030", "url": "https://it.wikipedia.org/wiki?curid=514900", "title": "Scopelo", "text": "Scopelo () \u00e8 un'isola della Grecia che, insieme ad Alonneso e a Sciato, fa parte dell'arcipelago delle Sporadi settentrionali. \u00c8 la pi\u00f9 grande nonch\u00e9 la pi\u00f9 abitata isola di tale arcipelago. In et\u00e0 antica l'isola era nota con il nome di \"Pepareto\".\nDal punto di vista amministrativo, a seguito della riforma amministrativa detta Programma Callicrate in vigore dal gennaio 2011 che ha abolito le prefetture e accorpato numerosi comuni il comune di Scopelo occupa ora la superficie dell'intera isola con 4.696 abitanti al censimento 2001 e appartiene alla periferia della Tessaglia (unit\u00e0 periferica delle Sporadi).\nDescrizione.\nIsola dell'Egeo a est di Sciato e ad ovest di Alonneso, la sua forma \u00e8 lunga e stretta, la sua superficie misura 95,8\u00a0km\u00b2. Il porto di Scopelo \u00e8 raggiunto da catamarani da Salonicco (circa 2 ore e mezzo) da Agios Kostantinos e da Volo (circa 2 ore) e da traghetti di linea.\nLe spiagge pi\u00f9 belle si trovano ad ovest dell'isola a nord della baia di Panormos. L'acqua \u00e8 pulitissima, la sabbia \u00e8 rara, quasi tutte le spiagge sono sassose. In alcuni luoghi \u00e8 permesso il nudismo. \u00c8 possibile affittare motorini e girare l'intera isola in tranquillit\u00e0.\nLa sera l'unico luogo in cui si svolge vita mondana \u00e8 il porto di Scopelo con vari ristoranti un paio di club e un paio di discoteche. Scopelo si pu\u00f2 definire sicuramente pi\u00f9 movimentata della selvaggia Alonneso.\nCuriosit\u00e0.\nNel 2008 sulle isole di Sciato e Scopelo \u00e8 stato girato il film \"Mamma Mia!\", prodotto da Universal con Meryl Streep, Colin Firth, Pierce Brosnan, Amanda Seyfried, Julie Walters, Christine Baranski, Chris Jarvis e Stellan Skarsg\u00e5rd, Dominic Cooper."}
{"id": "514901", "revid": "2912", "url": "https://it.wikipedia.org/wiki?curid=514901", "title": "Canali ionici", "text": ""}
{"id": "514902", "revid": "6923", "url": "https://it.wikipedia.org/wiki?curid=514902", "title": "Voivodato di Czernih\u00f3w", "text": "Il voivodato di Czernih\u00f3w (in polacco: \"Wojew\u00f3dztwo Czernihowskie\") fu un'unit\u00e0 di divisione amministrativa e governo locale del Regno di Polonia (Confederazione Polacco-Lituana) dal 1635 alla spartizione della Polonia del 1772-1795. Nel 1635 Marcin Kalinowski divent\u00f2 il primo voivoda (governatore) del voivodato di Czernih\u00f3w.\nSede del governatorato del voivodato (\"Wojewoda\"):"}
{"id": "514904", "revid": "287204", "url": "https://it.wikipedia.org/wiki?curid=514904", "title": "Voivodato di Czernihow", "text": ""}
{"id": "514905", "revid": "287204", "url": "https://it.wikipedia.org/wiki?curid=514905", "title": "Citro\u00ebn Xsara", "text": "La Xsara era una autovettura appartenente al segmento C prodotta tra il 1997 ed il 2006 dalla Casa francese Citro\u00ebn. La sua versione monovolume, denominata Xsara Picasso, \u00e8 stata prodotta dal 1999 al 2010.\nStoria.\nDebutto.\nLa ZX, onesta auto da famiglia prodotta dalla Citro\u00ebn tra il 1991 ed il 1998, non riusc\u00ec ad entrare nel cuore degli appassionati del marchio, nonostante le sue ottime doti tecniche e la sua praticit\u00e0 e nonostante i suoi successi in campo sportivo. Perci\u00f2, alla Citro\u00ebn si pens\u00f2 di pensionare la ZX in favore di una vettura dal design pi\u00f9 moderno e piacevole. Nacque nel 1997 la Xsara, la vettura incaricata di sostituire la ZX e rinverdire i dati di vendita in quel segmento di mercato. La vettura definitiva fu presentata al Salone di Francoforte il 9 settembre 1997.\nDesign ed interni.\nRispetto alla ZX, la Xsara mostrava chiaramente una linea molto pi\u00f9 moderna, filante, sinuosa, dinamica e slanciata, simile a quella della Xantia, alla quale peraltro il Centro Stile Citro\u00ebn di Velizy, capeggiato dall'italiano Donato Coco, si \u00e8 ispirato. La nuova vettura si presentava come una berlina a due volumi e mezzo, sullo stile di alcune concorrenti dell'epoca, come per esempio l'Alfa 146. Il corpo vettura rivela anche notevole cura del fattore aerodinamico: il Cx era infatti di 0.33, all'epoca un valore significativo. I fari anteriori erano sottili e non spigolosi, un anticipo di quello che sarebbe stato il restyling della Xantia. Essi racchiudevano la sottile calandra trapezoidale ornata al centro da un piccolo listello cromato. Il cofano motore piuttosto spiovente era appena increspato da tre nervature longitudinali. La parte inferiore del frontale mostrava un ampio fascione di protezione e, sotto di esso, la presa d'aria per il raffreddamento del motore racchiusa a sua volta da due fendinebbia o dall'alloggiamento per essi previsto. La coda era corta e tronca, come su quasi tutte le auto con carrozzeria a due volumi e mezzo. I fari posteriori svelavano la parentela con la Peugeot, grazie al loro disegno trapezoidale dagli angoli smussati. Nel complesso si trattava di una vettura dalla linea molto equilibrata.\nStruttura e meccanica.\nLa struttura della Xsara \u00e8 un'evoluzione di quella della precedente ZX. Cavallo di battaglia del nuovo modello, \u00e8 stata la cura sul fronte della sicurezza attiva e passiva, che ha portato a rinforzare diverse zone del corpo vettura, come i montanti ed il padiglione, oltre che ad adottare lamiere a deformazione programmata e ad equipaggiare questo modello, tra i primi sul mercato di questa fascia, con airbags frontali e laterali.\nLa Xsara, utilizzando pianale e meccanica della ZX, ne ereditava anche il particolare retrotreno direzionale, grazie al quale, durante la percorrenza delle curve, le ruote posteriori subiscono una lieve sterzatura nella stessa direzione di quelle anteriori. Pi\u00f9 in generale, sono analoghe le soluzioni tecniche adottate per le sospensioni, per le quali sono previsti il tradizionale avantreno di tipo MacPherson con molle elicoidali ed il retrotreno a bracci tirati con barre di torsione. Su entrambi gli assi erano inoltre previsti ammortizzatori idraulici e barre antirollio. L'impianto frenante di tipo misto prevedeva dischi da 203\u00a0mm all'avantreno e tamburi da 247\u00a0mm al retrotreno.\nI motori utilizzati erano gli stessi adottati dalla Peugeot 306, in particolare, l'intera gamma di motori ricalcava quella della 306 seconda serie. La gamma di motorizzazioni era quindi inizialmente composta dalle seguenti versioni:\nQuasi tutte le motorizzazioni erano abbinate ad un cambio manuale a 5 marce. Faceva eccezione solo la versione con il 1.8 da 100 CV, che era accoppiata ad un cambio automatico a 4 rapporti.\nIn alcuni Paesi esteri, il 1.8 era disponibile anche con cambio manuale e potenza di 90 CV.\nAllestimenti e dotazioni.\nGli allestimenti disponibili al debutto per la gamma Xsara erano principalmente i seguenti:\nLa dotazione di serie su tutta la gamma prevedeva tra l'altro l'antifurto, il servosterzo e l'airbag per il conducente. Ma a seconda dei livelli di allestimento si potevano avere anche delle dotazioni pi\u00f9 ricche: il climatizzatore, per esempio, era disponibile di serie nelle versioni \"SX Clim\" ed \"Exclusive\", mentre i cerchi in lega erano di serie solo nella versione \"VTS\" ed i fendinebbia ed il divano posteriore sdoppiabile non facevano parte della dotazione di serie solo nella versione \"XP\".\nPer quanto riguardava la lista degli optional, molti degli accessori a pagamento erano disponibili su tutta la gamma. Tra questi vi erano: pacchetto ABS + airbag passeggero, airbag passeggero non in abbinamento con l'ABS, airbag laterali e tetto apribile. Il climatizzatore era optional per le versioni \"XP\", \"SX\" e \"VTS\". Sempre la versione \"VTS\", ma anche la versione \"Exclusive\" potevano essere avute con un pacchetto comprendente l'airbag passeggero e gli interni in pelle.\nEvoluzione.\nL'accoglienza fu buona, specie in madrepatria, mentre in alcuni mercati come quello italiano stentava un po' di pi\u00f9. In ogni caso la Xsara fu venduta in quasi un milione di esemplari, che non sono assolutamente da considerarsi dei dati da vero e proprio fiasco commerciale.\nNel 1998 la gamma della Xsara si estese con l'arrivo della Xsara Break e della versione a 3 porte, denominata Coup\u00e9, ma sostanzialmente invariata rispetto alla berlina, tranne appunto che per il numero di porte. Per questa versione erano inizialmente previste solo motorizzazioni a benzina e solo le pi\u00f9 potenti. La versione di punta era la 2.0 16v VTS, equipaggiata con il 2 litri da 167 CV, in grado di spingerla a 220\u00a0km/h di velocit\u00e0 massima. Tale motorizzazione venne applicata unicamente sulla \"Xsara coup\u00e9\". Nello stesso anno, basandosi proprio sulla versione coup\u00e9, il designer svizzero Franco Sbarro realizz\u00f2 una propria versione della Xsara a cui venne aggiunto un nuovo body kit sportivo.\nNel 1999 vi fu l'arrivo di nuove versioni a gasolio 2.0 HDI common rail ed il pensionamento della versione 1.8 con cambio automatico, quest'ultimo disponibile ora in abbinamento con il motore 1.6 da 90 CV. Alla fine dello stesso anno vi fu l'arrivo della Xsara Picasso, la versione monovolume.\nLa versione station wagon risultava leggermente appesantita rispetto alla berlina, ma ha ottenuto un discreto successo, rivelandosi una buona vettura media da grandi carichi.\nRestyling.\nA settembre 2000, la Xsara fu sottoposta ad un restyling: il frontale fu rivisto nei gruppi ottici, che divennero pi\u00f9 grandi e a forma di goccia, nella calandra ridisegnata e con un pi\u00f9 grande stemma della Casa, e nel cofano con nuove nervature; nonch\u00e9 lievi aggiornamenti al portellone del bagagliaio. Importanti furono invece le modifiche all'assetto, con l'adozione di barre stabilizzatrici, allargamento delle carreggiate anteriori e posteriori, e adozione di cerchi ruote da 15 pollici (tranne le versioni di base, che continuavano a montare cerchi da 14 pollici, ma con copricerchi di nuovo disegno), interventi che portarono a un comportamento su strada decisamente diverso dalla prima serie (meno rollio, assetto pi\u00f9 duro e sportiveggiante). Internamente, la nuova edizione della Xsara differiva per i nuovi rivestimenti in tessuto e la presenza di un nuovo ed inedito display che mostra alcuni dati sulle principali funzioni del motore. Decisamente arricchita la dotazione: tutte le nuove Xsara comprendevano a quel punto quattro airbag di serie, nonch\u00e9 l'ABS ed il ripartitore elettronico di frenata.\nSul fronte motori, l'aggiornamento della Xsara ha portato al debutto un nuovo 1.6 16v da 110 CV, particolarmente brillante e parco nei consumi, che \u00e8 andato a rimpiazzare ben due unit\u00e0 presente sulla vecchia Xsara, vale a dire il 1.6 da 90\u00a0CV (dall'indole piuttosto tranquilla) ed il 1.8 da 112 CV. Inoltre, un nuovo 2 litri bialbero da 136\u00a0CV (lo stesso montato sulla 206 GTI) \u00e8 andato ad occupare il posto di vice-top di gamma, subito sotto la versione 2 litri da 167 CV, la quale continu\u00f2 comunque ad essere proposta unicamente sulla \"Xsara 2.0 16v Coup\u00e9 VTS\". Nel mercato italiano, il 2 litri da 136\u00a0CV venne stranamente proposto solo sulla versione \"Break\". Fece il suo ingresso anche il motore 2.0 HDi common rail da 90 CV, lo stesso montato sulla Xantia e su molti modelli Peugeot.\nInfine, due parole sugli allestimenti, che videro alcune novit\u00e0: spar\u00ec il livello di allestimento \"XP\", mentre venne introdotto il livello \"VTR\", riservato solo alle \"Coup\u00e9\" e solo ai motori 1.4 e 1.6 16v.\nDopo il restyling, e precisamente nel 2001, cominci\u00f2 il periodo sportivo per la Xsara: allestita e preparata per correre in WRC, la Xsara ottenne degli ottimi risultati, compresi anche alcuni titoli mondiali. Nello stesso anno venne introdotto anche il 2 litri HDi da 109 CV.\nIl 2002 ha visto l'estensione dell'allestimento VTS anche alle \"coup\u00e9\" 1.6 16v e 2.0 HDi, mentre per le versioni base esord\u00ec un nuovo allestimento denominato \"Limited\".\nSuccessivamente, nel 2003, arriv\u00f2 il 1.4 HDi common rail da 69 CV, che and\u00f2 a sostituire il meno moderno 1.9 diesel aspirato.\nNel 2004 la berlina fu tolta di produzione, per lasciare il posto alla C4. L'anno dopo fu tolta di produzione anche la Break, mentre la monovolume Xsara Picasso continu\u00f2 ad essere prodotta ancora fino al 2010, in affiancamento alle nuove monovolume derivate dalla nuova vettura.\nLa Xsara Coup\u00e9.\nLanciata nella primavera del 1998, la Xsara Coup\u00e9 era in realt\u00e0 una versione a 3 porte della berlina introdotta l'anno prima. Si tratta quindi di un modo di donare maggior sportivit\u00e0 alla vettura, massimizzando nel contempo le economie di scala. Esternamente cambiano quindi solo alcuni componenti di carrozzeria e di interni, primi fra tutti le portiere, i loro vetri, i pannelli porta interni ed i finestrini laterali posteriori, nonch\u00e9 i parafanghi posteriori. Il risultato, per\u00f2, \u00e8 stato relativamente efficace, poich\u00e9 la vettura ha effettivamente acquisito un pizzico di grinta in pi\u00f9, specie nelle versioni di punta, costituite dal 1.8 16v da 112\u00a0CV e dal 2.0 16v da 167\u00a0CV. Il resto della gamma motori ricalcava quello della normale berlina a 5 porte, e partiva dal 1.4 da 75\u00a0CV, comprendendo il 1.6 da 88\u00a0CV e, per quanto riguardava i diesel, anche il 1.9 turbodiesel. L'unica eccezione, per la Xsara Coup\u00e9, era rappresentata dal 1.9 diesel aspirato, non previsto per tale versione. Meccanicamente, la \"Xsara Coup\u00e9\" era sostanzialmente invariata alla berlina a 5 porte, e cos\u00ec pure per quanto riguardava gli interni.\nL'aggiornamento dell'ottobre 2000 ha portato al debutto il 1.6 16v a benzina ed il 2.0 HDi common rail anche sulla coup\u00e9: la variante a gasolio, proposta dapprima con potenza da 90 CV, \u00e8 stato in seguito affiancato dalla pi\u00f9 potente variante da 109\u00a0CV. In un periodo in cui anche i motori diesel cominciavano a mostrare indoli brillanti, anche le Xsara con motori HDi furono proposte in allestimento VTS, il pi\u00f9 sportiveggiante della gamma.\nLa produzione della Xsara Coup\u00e9 termin\u00f2 nel 2004: il suo posto sarebbe stato preso dalla versione coup\u00e9 della \"C4\".\nLa Xsara Break.\nContemporaneamente alla \"Xsara Coup\u00e9\" \u00e8 stata introdotta anche la \"Xsara Break\", modello destinato a sostituire la precedente \"ZX Break\". Come accade quasi sempre in questo genere di vetture, le differenze sostanziali con la berlina a 5 porte erano tutte concentrate nella zona posteriore, opportunamente risagomata per consentire la miglior capienza possibile nel vano bagagli. Tale rivisitazione aveva comportato pertanto un allungamento del corpo vettura di 18.7 cm. Anche internamente, le maggiori differenze si avevano nella parte posteriore: il generoso bagagliaio vantava una capienza di 517 litri estendibili a ben 1.512 ribaltando il divano posteriore, comunque frazionabile nella modalit\u00e0 1/3 - 2/3. Tali valori di capienza collocavano la \"Xsara Break\" al vertice della sua categoria nel momento del suo ingresso sul mercato. Meccanicamente, la \"Xsara Break\" era identica rispetto alla berlina da cui derivava, compreso il retrotreno autodirezionale ereditato dalla ZX. Anche le motorizzazioni erano identiche a quelle della versione 5 porte, almeno fino al restyling del 2000. Nel mercato italiano, infatti, il restyling \u00e8 stato l'occasione per proporre la \"Break\" anche con un'inedita motorizzazione di 2 litri da 136\u00a0CV. Anche per la \"Break\", poi, venne reso disponibile il 2 litri HDi da 90 CV, affiancato l'anno seguente dalla versione da 109 CV. Infine, nel 2003, anche la Break ha visto l'arrivo del 1.4 HDi da 69\u00a0CV che \u00e8 andato a rimpiazzare il 1.9 diesel aspirato.\nLa \"Xsara Break\" \u00e8 stata tolta di produzione nel 2006, anche se in Italia, gi\u00e0 durante il 2005, la \"Xsara Break\" spar\u00ec dai listini: durante i suoi ultimi due anni di produzione, la gamma fu ristretta in maniera assai sensibile, poich\u00e9 comprendeva unicamente il 1.6 16v a benzina, il 1.4 HDi da 69\u00a0CV ed il 2.0 HDi nelle due varianti di potenza. La produzione venne quindi terminata due anni dopo la berlina e la coup\u00e9, ma a differenza di queste ultime non ha avuto un'erede diretta. Inizialmente, l'unica alternativa compatta della Casa stava in un'altra Xsara, la Picasso, rimasta in listino fino all'inizio del 2010, anche se non si trattava di una station wagon, bens\u00ec di una monovolume. In seguito, a partire dalla fine del 2008, si sarebbe aggiunta un'altra compatta \"tuttospazio\", vale a dire la C3 Picasso. Il proliferare di questi tipi di vetture ha reso di fatto superflua la presenza di una nuova ipotetica \"C4 Break\".\nRiepilogo versioni e caratteristiche.\nDi seguito vengono riepilogate le caratteristiche e le versioni previste per la gamma Xsara nel mercato italiano. I prezzi sono riportati in lire: per quanto riguarda la \"Xsara 1.4 HDi\", che ha esordito dopo l'ingresso dell'Euro, viene riportato il prezzo commutato in lire ed il prezzo reale posto in fondo alla tabella con una nota. I prezzi si riferiscono inoltre al livello di allestimento meno costoso.\nAttivit\u00e0 sportiva.\nLa Xsara fu impiegata nel Campionato WRC per proseguire i fasti dell'antenata ZX in versione Rally Raid. Con la Xsara preparata per questo campionato, la Casa francese riusc\u00ec di fatto a conquistare molti successi, specie nel 2003, 2004 e 2005, con il grande S\u00e9bastien Loeb al volante, grazie al quale la Citro\u00ebn vinse tre Campionati del Mondo Costruttori proprio in questi tre anni, e negli ultimi due addirittura il Titolo Piloti. Uno dei segreti, oltre che alla bravura dell'equipaggio e all'esperienza del team sportivo, stava anche nelle eccezionali doti di affidabilit\u00e0 della Xsara stessa: in cinque anni e 138 gare disputate, solo 13 l'hanno vista costretta al ritiro, e nelle altre totalizz\u00f2 24 vittorie e 57 piazzamenti: un palmar\u00e8s invidiabile. Altri piloti famosi con i quali la Xsara si \u00e8 messa bene in evidenza sono stati Carlos Sainz, Colin McRae e Philippe Bugalski. Per il 2006 la Xsara \u00e8 stata affidata alla scuderia \"Kronos Racing Team\".\nNel 2009 viene ancora utilizzata per alcune gare da Petter Solberg."}
{"id": "514910", "revid": "1226", "url": "https://it.wikipedia.org/wiki?curid=514910", "title": "Allosomorfi", "text": ""}
{"id": "514912", "revid": "1573940", "url": "https://it.wikipedia.org/wiki?curid=514912", "title": "Szczep Rogate Serce", "text": "Szczep Rogate Serce (traducibile in \"trib\u00f9 dal cuore cornuto\"), anche nota con l'acronimo SRS, \u00e8 un'organizzazione neopagana polacca.\nFu fondata dallo scultore Stanislaw Szukalski che nel 1929 riun\u00ec attorno a s\u00e9 un gruppo di artisti, con l'intento di sviluppare una corrente artistica che prendesse ispirazione dall'antica cultura slava, in quanto il Cristianesimo era da loro giudicato un fattore di corruzione della cultura nazionale.\nDel gruppo fecero parte gli artisti Marian Konarski, Stefan Zechowski, Czeslaw Kielbinski, Julian Makarewicz, Franciszek Fraczek e Waclaw Boratynski; alcuni membri del gruppo cambiarono i loro nomi di origine cristiana in altri di origine paleo-slava.\nNel 1930 iniziarono a pubblicare la rivista \"Krak\"; le attivit\u00e0 del gruppo andarono avanti fino al 1936 con l'organizzazione di numerose mostre in tutto il paese, la pubblicazione di articoli su giornali e riviste e l'emissione di cartoline postali illustrate con le loro opere.\nSzukalski progett\u00f2 la costruzione di un altare del Sole e di un tempio pagano dedicato al dio \"Politwarus\", una creazione \"teologica\" del gruppo e il cui nome \u00e8 formato dalle abbreviazioni dei nomi della Polonia, della Lituania e della Russia.\nDopo la morte di Szukalski nel 1987, lo SRS rimase attivo fino al 1998, anno della morte di Marian Konarski, ultimo membro del gruppo. Da allora non si hanno pi\u00f9 notizie di sue attivit\u00e0 e attualmente non \u00e8 presente nel registro delle organizzazioni religiose del Ministero dell'Interno."}
{"id": "514916", "revid": "628767", "url": "https://it.wikipedia.org/wiki?curid=514916", "title": "Spartizioni della Polonia", "text": "Con spartizioni della Polonia ( o \"Rozbiory Polski\"; ) si fa riferimento alle divisioni della Confederazione polacco-lituana alla fine del XVIII secolo avvenute in tre differenti occasioni (1772, 1793 e 1795) ad opera delle potenze confinanti rappresentate dall'Impero russo, dal Regno di Prussia e della Monarchia asburgica. In tutti questi casi ci furono assicurazioni riguardo al riconoscimento della lingua polacca, al rispetto per la cultura della Polonia e dei diritti dei suoi abitanti; non pass\u00f2 molto tempo tuttavia prima che queste promesse fossero disattese. Le spartizioni cancellarono infatti l'esistenza dello Stato polacco e di quello lituano dalla cartina dell'Europa dal 1796 alla fine della prima guerra mondiale, nel 1918, quando tornarono ad essere nazioni indipendenti.\nEsauritosi l'effetto della libert\u00e0 dorata nella seconda met\u00e0 del XVIII secolo a causa di numerose guerre precedenti e conflitti interni (avvenuti in concomitanza con la costituzione delle konfederacja), la Repubblica delle Due Nazioni appariva gravemente indebolita, tanto da passare nel 1768 sotto la supremazia della Russia. La zarina Caterina II chiese la parificazione legale-politica dei cosiddetti dissidenti, come erano chiamate le numerose ortodosse che facevano capo agli abitanti polacco-lituani di etnia slava orientale della Polonia-Lituania quella volta, ma anche protestante. Tuttavia, questo provoc\u00f2 la resistenza della nobilt\u00e0 polacca cattolica (\"szlachta\") e alla formazione della Confederazione di Bar (1768\u20131772).\nIl Regno di Prussia approfitt\u00f2 di questa travagliata situazione e negozi\u00f2 una strategia per la Polonia con la Russia. Infine, il re Federico II e la zarina Caterina II, grazie ad abili e ingegnose tecniche puramente diplomatiche, riuscirono ad annettere vaste aree della Polonia. L'obiettivo a lungo perseguito dalla Prussia di realizzare un ponte di terra verso la Prussia orientale fu dunque raggiunto nel 1772.\nLo stato che rimase dopo questa prima divisione attu\u00f2 varie riforme internamente, inclusa l'abolizione del principio di unanimit\u00e0 nel Parlamento (meccanismo del \"liberum veto\"), per cui la Polonia voleva riacquistare la sua capacit\u00e0 di agire. Le riforme portarono infine all'adozione di una Costituzione liberale il 3 maggio 1791. Tale zelo per la riforma, modellato dalle idee della Rivoluzione francese, tuttavia, contraddiceva gli interessi delle potenze vicine, di stampo assolutista, e fazioni conservatrici della nobilt\u00e0 polacca (specie la Confederazione di Targowica nel 1792). Nel 1793 si promosse un'ulteriore divisione alla quale parteciparono la Prussia e l'Impero russo.\nLa rinnovata divisione incontr\u00f2 una feroce resistenza, cos\u00ec che i rappresentanti della piccola nobilt\u00e0 unirono parti della borghesia e classe contadina in una rivolta popolare condotta da Tadeusz Ko\u015bciuszko. Dopo che l'insurrezione si plac\u00f2 per opera delle potenze occupanti, la Prussia e la Russia decisero nel 1795, allora di nuovo con la partecipazione austriaca, di dividere completamente la repubblica aristocratica polacco-lituana.\nDopo la vittoria sulla Prussia nella pace di Tilsit nel 1807, Napoleone Bonaparte istitu\u00ec il Ducato di Varsavia come stato satellite francese dalle aree di spartizione prussiane risalenti alla seconda e alla terza divisione. Nella pace di Sch\u00f6nbrunn nel 1809 espanse il ducato alla Galizia occidentale, la fetta di territorio andata agli austriaci del 1795. Dopo la sconfitta di Napoleone nella campagna di Germania del 1813, il Congresso di Vienna lo ridusse nel 1815 alla Posnania e alla Repubblica di Cracovia. Dalle ceneri del ducato emerse il Regno del Congresso, una monarchia costituzionale in unione personale governata dall'autocratico imperatore di Russia che vantava altres\u00ec il titolo di \"re di Polonia\".\nOltre alle tre tradizionali spartizioni della Polonia, si suole talvolta indicarne alcune ulteriori con riferimento a quelle di epoca post-napoleonica o a quella avvenuta a seguito della firma del patto Molotov-Ribbentrop del 1939 sottoscritto da Germania nazista e URSS.\nAntefatti.\nDalla prima met\u00e0 del XVII secolo la Repubblica delle Due Nazioni partecipi a vari conflitti con le potenze vicine, se si pensa in particolare, ai ricorrenti scontri con l'Impero ottomano, quelle con la Svezia e con la Russia mise a dura prova la stabilit\u00e0 interna.\nSeconda guerra del Nord.\nI conflitti armati, che scossero gravemente lo stato dell'Unione, iniziarono nel 1648 con la rivolta di Chmel'nyc'kyj dei cosacchi ucraini, ribellatisi al dominio polacco nella Rus occidentale. Nel trattato di Perejaslav i cosacchi accettarono la protezione dello Zarato di Russia, evento che innesc\u00f2 la guerra russo-polacca (1654-1667). Le vittorie e l'avanzata dei russi e dei cosacchi ucraini sotto Chmel'nyc'kyj spinsero la Svezia a invadere la Polonia dal 1655 generando la seconda guerra del Nord: le aggressioni degli scandinavi sono passate alla storia nei testi polacchi come diluvio. Verso la fine del 1650, quando altre potenze entrarono in guerra e anche Varsavia e Cracovia avevano subito attacchi, la Svezia non riusc\u00ec pi\u00f9 a competere e dovette accettare, con la pace di Oliva del 1660, il ripristino dello status quo ante. Tuttavia, gli scontri con la Russia continuarono e culminarono infine in un armistizio nel 1667, risultato sfavorevole per la Polonia (trattato di Andrusovo) e che cost\u00f2 la perdita di milioni di abitanti, i quali preferirono spostarsi a est.\nLa Polonia non si indebol\u00ec solo a livello territoriale. In termini di politica estera, la Confederazione divenne sempre pi\u00f9 incapace di agire, patendo economicamente le catastrofiche conseguenze della guerra: met\u00e0 della popolazione era morta nel corso dei conflitti o era stata espulsa, il 30% dei villaggi e delle citt\u00e0 appariva rasa al suolo o danneggiata in modo grave. Il calo dei prodotti agricoli, settore precipuo nel commercio locale, si rivel\u00f2 drammatico, con la sola produzione di cereali che raggiungeva solo il 40% dei valori prebellici. Fino all'inizio del XVIII secolo la Polonia rimase indietro con lo sviluppo sociale ed economico, non riuscendo pi\u00f9 a recuperare il margine con le potenze confinante fino al prossimo secolo.\nGrande guerra del Nord.\nIl Settecento cominci\u00f2 con un'altra guerra lancinante, la grande guerra del Nord (1700\u20131721), che viene spesso considerato l'evento scatenante le spartizioni della Polonia diversi decenni pi\u00f9 tardi. Le rinnovate controversie sulla supremazia nell'area del mar Baltico durarono per oltre 20 anni: la maggioranza dei vicini ader\u00ec all'intesa di Preobra\u017eenskoe per formare la \"Lega nordica\" e alla fine sconfissero la Svezia. La pace di Nystad nel 1721 segn\u00f2 il declino della Svezia come grande potenza nell'Europa centro-settentrionale.\nIl ruolo della Polonia-Lituania nel conflitto rivel\u00f2 fin troppo chiaramente la debolezza della repubblica: anche prima dell'inizio della lotta, la repubblica aristocratica non appariva pi\u00f9 una temibile entit\u00e0 statale. Viceversa, la Russia sembrava acquisire un ruolo sempre maggiore, circostanza che non fu ignorata dal nuovo re di Polonia e principe elettore di Sassonia Augusto II, il quale cerc\u00f2 di sfuggire alle controversie sul \"dominium maris Baltici\". Al contempo, si mise in atto per rafforzare la propria posizione come quella della Casata di Wettin. La strada che intendeva intraprendere risultava volta probabilmente a realizzare un'unione reale tra Sassonia e Polonia con una monarchia ereditaria, come era stato per la Confederazione.\nDopo che la Russia aveva sconfitto le truppe scandinave nella campagna di Poltava nel 1709, la Lega anti-svedese era finalmente sotto la guida dell'Impero zarista. Per la Polonia, ci\u00f2 comport\u00f2 una notevole perdita di importanza, in quanto non poteva pi\u00f9 indirizzare l'ulteriore corso della guerra. La Russia non vedeva pi\u00f9 la Confederazione come un potenziale alleato, ma solo come la periferia del suo impero. Fu da allora che si previde di esercitare la propria influenza sulla repubblica aristocratica a tal punto da escluderla dell'influenza delle potenze concorrenti. La Polonia entr\u00f2 dunque gradualmente in una crisi politica.\nLa situazione interna dello stato non pareva migliore di quella in politica estera: oltre ai suoi tentativi finalizzati a tessere maggiormente un legame tra la Sassonia e Varsavia, Augusto II prov\u00f2 a riformare la repubblica secondo i suoi disegni e accrescere il potere del re. Tuttavia, questi non godeva di sostegno sufficiente per portare avanti un tale lavoro di riforma assolutista contro la potente nobilt\u00e0 polacca. Proprio per tale ragione, non appena cerc\u00f2 di attuare le sue riforme, si attir\u00f2 le antipatie della szlachta e, nel 1715, prese forma contro di lui la confederazione di Tarnogr\u00f3d. Proprio nella fase pi\u00f9 drammatica della tensione tra il re e i suoi sudditi polacchi, quando l'unione di aristocratici sopraccitata s'oppose all'ultimo tentativo dinastico di Augusto II, entr\u00f2 in scena lo zar Pietro il Grande come mediatore ed impose il trattato di Varsavia (1716), allo scopo di sventare definitivamente le mire personali di Augusto, per disarmare la Polonia e per avvilupparla nella rete dei suoi intrighi.\nAlla fine della grande guerra del Nord nel 1721, bench\u00e9 la Polonia comparisse tra i vincitori ufficiali, il processo di subordinazione della repubblica agli interessi egemonici degli stati stranieri vicini, in forte sviluppo, appariva causato e aumentato da una \"coincidenza di crisi interna e cambio di costellazione di politica estera\". \"De iure\", la Polonia non appariva ovviamente ancora un protettorato della Russia, ma di fatto la perdita di sovranit\u00e0 risultava lampante. In virt\u00f9 di siffatte motivazioni, nei decenni successivi, la Russia condizion\u00f2 la politica polacca.\nDipendenza dall'estero e resistenza interna.\nQuanto fosse acuta la dipendenza dalle altre potenze europee emergeva dalla decisione relativa al successore al trono dopo la morte di Augusto II nel 1733. Mentre in passato la sola szlachta procedeva alle elezioni reali, in quell'occasione intervennero Francia e Svezia, cercando di insediare Stanislao Leszczy\u0144ski, suocero di Luigi XV sul trono. Tuttavia, i tre stati confinanti rappresentati da Prussia, Russia e Austria provarono a impedirlo e, anche prima della morte di Augusto II, si impegnarono a vicenda per proporre un proprio candidato comune, a patto che non fosse di nuovo un Wettin, come concordato nel cosiddetto trattato delle tre aquile nere. Ad ogni modo, la nobilt\u00e0 polacca ignor\u00f2 la decisione degli stati vicini e vot\u00f2 per Leszczy\u0144ski, ma la Russia e l'Austria non furono soddisfatte di questa decisione e si mostrarono favorevoli a una seconda elezione. Contrariamente agli accordi e senza consultare la Prussia, nominarono il figlio del defunto re, Augusto III. Subito dopo, esplose una guerra di successione durata tre anni, terminata con la sconfitta della confederazione di Dzik\u00f3w, ostile ai Wettin, costrinse Leszczy\u0144ski ad abdicare.\nLa guerra tra konfederacja avrebbe paralizzato la repubblica per quasi tutto il XVIII secolo. Lo scontro tra le varie fazioni avrebbe reso impossibile riformare un sistema basato sull'unanimit\u00e0 in virt\u00f9 del meccanismo del \"liberum veto\", usato per la prima volta nel 1653, attraverso cui anche un solo membro del parlamento poteva bloccare l'iter legislativo di approvazione di una proposta. Attraverso l'influenza delle potenze vicine, le incomprensioni interne della repubblica si fecero laceranti, tanto che ad esempio durante tutto il regno di Augusto III, tra il 1736 e il 1763, non si riusc\u00ec ad emanare alcun provvedimento legislativo di un certo spessore in tutte le riunioni del Sejm tenutesi in quegli anni. Anche nel periodo precedente, il bilancio del parlamento mostrava l'effetto paralizzante del principio dell'unanimit\u00e0: delle 18 sessioni legislative tenutesi dal 1717 al 1733, undici andarono \"sabotate\", due finirono senza giungere ad alcuna conclusione e solo cinque risultarono funzionali.\nDopo la morte di Augusto III, le due famiglie nobili polacche dei Czartoryski e dei Potocki salirono al potere. Tuttavia, come accaduto durante l'interregno nel 1733, la successione al trono super\u00f2 presto le demarcazioni nazionali e, ancora una volta, non furono affatto i partiti aristocratici polacchi a determinare il successore, ma le maggiori potenze europee, specialmente quelle contigue. Sebbene il risultato dell'elezione fosse interamente nell'interesse della Russia, anche la Prussia svolse un ruolo decisivo.\nFederico II aveva infatti piani per precisi per la Polonia: come gi\u00e0 delineato nei testamenti del 1752 e del 1768, egli intendeva stabilire un collegamento terrestre tra la Pomerania e la Prussia orientale, espandendo il suo regno con l'acquisizione della \"Prussia reale polacca\". Il desiderio di Federico traspariva anche in uno scritto del 1771: \"La Prussia polacca varrebbe lo sforzo, anche se Danzica non venisse inclusa. Questo perch\u00e9 avremmo la Vistola e la connessione senza dazi con il regno, il che sarebbe una cosa importante [...] ad ogni modo, il possessore di Danzica e quindi delle foci della Vistola \u00e8 il vero arbitro (il re) della Polonia\".\nLa Polonia sotto l'egemonia russa.\nDal momento che la Russia non avrebbe accettato un simile aumento di potere da parte della Prussia senza contrastarlo, il monarca prussiano cerc\u00f2 di accattivarsi le simpatie dell'imperatrice russa Caterina II con un'alleanza. La prima opportunit\u00e0 di stringere un accordo russo-prussiano si pales\u00f2 in concomitanza con la nomina del nuovo re polacco nell'aprile 1764, quando la Prussia accett\u00f2 l'elezione del candidato russo al trono di Varsavia. L'Austria venne esclusa da questa decisione, rendendo cos\u00ec la Russia praticamente la sola ad assicurarsi che la successione al trono procedesse come pianificato.\nLa decisione della Russia sulla persona dell'erede al trono era stata presa da tempo: gi\u00e0 nell'agosto 1762, la zarina assicur\u00f2 all'ex segretario dell'ambasciata britannica Stanislao II Augusto Poniatowski la sua nomina e raggiunse un'intesa con la nobile famiglia dei Czartoryski per garantirsi il loro sostegno. La scelta ricadde su una persona della szlachta medio-ricca e con poco peso politico, circostanza che avrebbe, agli occhi della zarina, reso pi\u00f9 probabile la subordinazione della corte di Varsavia ai dettami di quella di Pietroburgo. Il fatto che Poniatowski fosse un amante di Caterina II gioc\u00f2 probabilmente un ruolo decisivo in una simile decisione. Ci\u00f2 malgrado, Poniatowski appariva pur sempre come un personaggio brillante, poich\u00e9 all'epoca 32enne aveva grandi conoscenze, un indiscusso talento per le lingue e una vasta conoscenza della diplomazia e della teoria dello stato. L'elezione avvenne tra il 6 e il 7 settembre 1764 e l'unanimit\u00e0 dei voti si spiega con il largo ricorso a considerevoli tangenti e in virt\u00f9 della presenza di 20.000 uomini dell'esercito imperiale russo, volti a infondere timore; la morte di tredici aristocratici, un numero \"sorprendentemente tranquillo\" rispetto alle votazioni passate, accompagn\u00f2 l'intronizzazione avvenuta infine il 25 novembre. Contrariamente alla tradizione, il luogo del voto non fu Cracovia, antica capitale fino alla fine del Cinquecento, ma Varsavia.\nContrariamente a quanto pronosticato, Poniatowski, non si dimostr\u00f2 cos\u00ec tanto leale e docile come la zarina sperava, avviando dopo poco tempo riforme di vasta portata. Per garantire capacit\u00e0 d'azione ai monarchi, il 20 dicembre 1764 il Sejm decise di trasformarsi in una confederazione generale, che avrebbe dovuto esistere solo per la durata dell'interregno. Ci\u00f2 significava che le future diete sarebbero state esentate dal \"liberum veto\" e le decisioni assunte con la maggioranza assoluta (\"pluralis votorum\") potevano considerarsi sufficienti per approvare le risoluzioni. In questo modo lo Stato polacco ne usciva rafforzato, ma Caterina II non voleva rinunciare ai vantaggi del blocco permanente della vita politica in Polonia, la cosiddetta \"anarchia polacca\", e si ingegn\u00f2 al fine di escogitare strategie volte a paralizzare l'apparato della Repubblica delle Due Nazioni. A tal fine, si attiv\u00f2 tramite alcuni nobili filo-russi per riscuotere consensi tra dissidenti ortodossi e protestanti, i quali avevano subito discriminazioni sin dalla Controriforma. Nel 1767, gli aristocratici ortodossi si unirono per formare la confederazione di S\u0142uck, mentre i protestanti quella di Thorn. La confederazione di Radom prese vita come risposta cattolica alle due unioni sopraccitate, frammentando ulteriormente lo scenario nazionale. Quando la spinta delle lotte intestine si esaur\u00ec, si sottoscrisse un nuovo accordo polacco-russo, approvato sotto imposizione dal Sejm nel febbraio del 1768. Questo cosiddetto \"trattato eterno\" includeva la manifestazione del principio di unanimit\u00e0, una garanzia russa per l'integrit\u00e0 territoriale e per la \"sovranit\u00e0\" politica della Polonia, nonch\u00e9 tolleranza religiosa e uguaglianza giuridicamente politica per i dissidenti interni. Tuttavia, quest'intesa non dur\u00f2 in essere a lungo.\nPrima spartizione (1772).\nIl fattore scatenante: rivolta anti-russa e guerra russo-turca.\nI tentativi di riforma di Poniatowski presentarono alla zarina Caterina il dilemma di prevenirli a lungo termine coinvolgendo lo strumento pi\u00f9 veloce adoperabile, ovvero l'esercito. Poich\u00e9 ci\u00f2 avrebbe suscitato l'ira delle altre due grandi potenze contigue alla Polonia, che, secondo la dottrina dell'equilibrio delle forze, non avrebbero accettato una palese egemonia russa sulla Polonia, come scrive lo storico Norman Davies, si decise di effettuare delle concessioni territoriali \"a mo' di tangente\". Il 1768 diede un forte impulso alla prima spartizione della Polonia, avendo assunto l'alleanza prussiano-russa linee pi\u00f9 concrete. Fattori decisivi per questo sono state le difficolt\u00e0 interne della Polonia, nonch\u00e9 i conflitti di politica estera con cui la Russia si \u00e8 trovata ad affrontare: All'interno del vecchio territorio del Regno di Polonia il disprezzo della nobilt\u00e0 polacca per il protettorato russo accrebbe, cos\u00ec come quello verso la corona in generale. Pochi giorni dopo l'approvazione del \"trattato eterno\", il 29 febbraio 1768 fu fondata la konfederacja di Bar in funzione antirussa, sostenuta da Austria e Francia. Sotto il cavallo di battaglia della difesa della \"fede e della libert\u00e0\", uomini repubblicani cattolici e polacchi si unirono per forzare il ritiro del trattato eterno e per combattere la supremazia pi\u00f9 o meno indiretta di Caterina e il re filorusso Poniatowski. Le truppe russe a quel punto invasero nuovamente la Polonia, con l'effetto di intensificare la volont\u00e0 di riforma mentre crescevano le rappresaglie.\nPochi mesi dopo, in autunno, l'Impero ottomano indirizz\u00f2 una dichiarazione di guerra all'Impero zarista scatenando una guerra durata vari anni che innesc\u00f2 tra l'altro delle insurrezioni sul suolo polacco e lituano. Istanbul aveva a lungo disapprovato l'ingerenza russa in Polonia e sfrutt\u00f2 i disordini allo scopo di mostrare solidariet\u00e0 ai ribelli, costringendo i suoi avversari a una lotta su due fronti: il campo di battaglia e il suolo (in teoria) straniero della Confederazione.\nA causa della minaccia di internazionalizzazione del conflitto, la guerra si annovera tra i fattori che innescarono la prima spartizione, avvenuta del 1772: gli ottomani avevano stretto un asse con gli insorti polacchi, oltre che ricevere il blando sostegno della Francia e dell'Austria. La Russia, dal canto suo, ricevette l'appoggio del Regno di Gran Bretagna, il quale mise a disposizione alcuni consiglieri alla marina imperiale. Quando l'Austria ipotizz\u00f2 seriamente di entrare a tutti gli effetti in guerra al fianco degli ottomani, il conflitto con la partecipazione delle cinque maggiori potenze europee fin\u00ec per assumere una portata geopolitica prima inimmaginabile.\nLa Prussia, che aveva in passato concluso un'intesa difensiva con la Russia nel 1764, in virt\u00f9 della quale Pietroburgo avrebbe fornito supporto militare in caso di attacco, ad esempio da parte dell'Austria, cerc\u00f2 di disinnescare la situazione esplosiva. Il modus operandi pianificato prevedeva di portare allo stesso tavolo la Russia e l'Austria per spartirsi i tanto agognati territori polacchi.\nAccordi prussiano-russi.\nLa strategia prussiana, volta a far intendere la sincerit\u00e0 dell'ausilio offerto dagli Hohenzollern alla Russia, specie nell'incorporazione della Polonia, sembr\u00f2 funzionare. Con il pretesto di frenare la diffusione della peste, re Federico fece tracciare un cordone di confine attraverso la Polonia occidentale. Quando suo fratello Heinrich soggiorn\u00f2 a Pietroburgo nel 1770-1771, la zarina convers\u00f2 con lui a proposito della Spi\u0161, annessa dall'Austria nell'estate del 1769. Con fare scherzoso, Caterina e il suo ministro della guerra chiesero a Zachar Grigor'evi\u010d \u010cerny\u0161\u00ebv perch\u00e9 la Prussia non avesse seguito l'esempio austriaco: \"Sarebbe cos\u00ec sbagliato prendersi il Principato di Varmia? Dopotutto, mi sembra giusto che a tutti vada qualcosa!\". La Prussia percep\u00ec la possibilit\u00e0 di sostenere la Russia nella guerra contro i turchi per ottenere in cambio l'approvazione russa per l'annessione e, perci\u00f2, Federico II fece trapelare la sua offerta alla corte della zarina. Caterina II esit\u00f2 tuttavia a formulare una chiara risposta in vista del trattato polacco-russo del marzo 1768, il quale garantiva l'integrit\u00e0 territoriale della Polonia. Alla fine, sotto la crescente pressione delle truppe confederate, l'imperatrice acconsent\u00ec e apr\u00ec cos\u00ec la strada alla prima spartizione della Polonia.\nPerplessit\u00e0 iniziali e attuazione.\nSebbene in un primo momento la Russia e l'Austria non avessero ventilato l'ipotesi di annessione del territorio polacco, l'idea della divisione si fece man mano strada nelle menti dei regnanti di allora. Il leitmotiv decisivo appariva la volont\u00e0 di mantenere un equilibrio politico-potere preservando l'\"anarchia aristocratica\" che si manifestava internamente soprattutto grazie al \"liberum veto\" nella repubblica dei nobili polacco-lituana.\nDopo che la Russia pass\u00f2 all'offensiva nel conflitto contro gli ottomani nel 1772 e divenne prevedibile un'espansione russa nell'Europa sudorientale, sia gli Hohenzollern che gli Asburgo si sentirono minacciati dalla possibile espansione. Il loro risentimento per una simile estensione unilaterale e il conseguente aumento della potenza russa originarono piani di compensazione territoriale a tutto campo. Federico II colse allora l'opportunit\u00e0 di realizzare i suoi propositi di allargamento dei suoi domini e intensific\u00f2 i suoi sforzi diplomatici. Il primo riferimento da lui eseguito, gi\u00e0 accennato nel 1769, riguard\u00f2 il cosiddetto \"Progetto Lynar\", considerato una via d'uscita ideale per evitare uno spostamento negli equilibri di potere: stando ai termini di questo piano, la Russia avrebbe dovuto rinunciare ai principati di Moldavia e Valacchia in favore dell'Austria. Poich\u00e9 la Russia non sarebbe stato verosimilmente d'accordo su ci\u00f2 senza una necessaria compensazione, all'impero zarista sarebbe toccato un equivalente territoriale nell'est del Regno di Polonia come compromesso. Allo stesso tempo, la Prussia doveva ricevere le aree del mar Baltico da lei tanto bramate. Affinch\u00e9 l'Austria avesse aderito, le regioni della Galizia in mano polacca avrebbero dovuto spettare alla monarchia asburgica.\nMentre la politica di Federico continuava a mirare all'allargamento della Prussia Occidentale, l'Austria ebbe la possibilit\u00e0 di ottenere un piccolo risarcimento per la perdita della Slesia nel 1740 a seguito di alcuni conflitti. Maria Teresa, riprendendo parole sue, aveva \"preoccupazioni morali\" e si mostrava riluttante a consentire che le sue richieste di risarcimento entrassero in vigore a spese di un \"terzo innocente\" e, per di pi\u00f9, di uno stato cattolico. Eppure, proprio la monarchia asburgica aveva inaugurato un precedente per una tale divisione nell'autunno del 1770 con la \"reincorporazione\" di 13 citt\u00e0 o citt\u00e0 mercato e 275 villaggi nella contea di Spi\u0161, in quanto questi luoghi furono ceduti in pegno alla Polonia nel 1412 dal Regno d'Ungheria e poi in seguito non riscattati. Secondo lo storico teutonico Georg Holmsten, proprio questa azione militare aveva funto da ispirazione per la prima spartizione immaginata nel 1772. Mentre la monarca d'Asburgo-Lorena era ancora in consultazione con suo figlio Giuseppe II, che parteggiava per la spartizione, e il cancelliere di stato Wenzel Anton Kaunitz, la Prussia e la Russia avevano gi\u00e0 stipulato un accordo di spartizione separato il 17 febbraio 1772, mettendo cos\u00ec Vienna sotto pressione. Alla fine, la preoccupazione di Maria Teresa per un rinvio o addirittura una perdita di potere e influenza unite al rischio di una possibile alleanza degli avversari situati a nord la spinsero ad accettare. Sebbene la monarchia asburgica si fosse mostrata in tale occasione titubante, il Cancelliere di Stato von Kaunitz aveva gi\u00e0 tentato alla fine degli anni 1760 di concludere un'intesa di scambio con la Prussia, in virt\u00f9 della quale l'Austria avrebbe ripreso la Slesia e in cambio affiancato la Prussia nei suoi propositi di consolidamento della Prussia polacca. Non si deve credere che l'Austria fosse stata solo un beneficiario silenzioso, perch\u00e9 sia la Prussia che l'Austria vennero attivamente coinvolte nella divisione: la prospettiva di accaparrarsi una fetta di Polonia appariva troppo importante per poter non essere colta.\nIl 5 agosto 1772 venne firmato il patto di spartizione tra Prussia, Russia e Austria. Il \"trattato di Pietroburgo\" fu tacciato alla stregua di una \"misura pacificatrice\" per la Polonia e signific\u00f2 una perdita di oltre un terzo della sua popolazione confederata, cos\u00ec come di oltre un quarto del suo precedente territorio nazionale, incluso l'accesso economicamente importante al Mar Baltico e la foce della Vistola. La Prussia ottenne dunque ci\u00f2 per cui aveva lottato per cos\u00ec tanto tempo: con l'eccezione delle citt\u00e0 di Danzica e Thorn, l'intera area della Prussia reale e il cosiddetto \"Netzedistrikt\" (una regione a cavallo degli odierni Voivodati di Cuiavia-Pomerania e della Pomerania Occidentale) divennero parte della monarchia degli Hohenzollern. Pertanto, si tratt\u00f2 della percentuale pi\u00f9 piccola in termini di dimensioni e popolazione. Strategicamente, tuttavia, acquis\u00ec le aree pi\u00f9 precipue e dunque benefici\u00f2 in modo significativo dalla prima spartizione. Nel 1775, il sovrano faceva annotare sulla necessit\u00e0 di logorare il nemico senza annientarlo del tutto:\nLa Russia rinunci\u00f2 ai principati danubiani della Moldavia e della Valacchia, ottennendo al contempo il Voivodato di Livonia e i territori Bielorussia odierna fino al Daugava. L'Austria si assicur\u00f2 il territorio della Galizia con la citt\u00e0 di Leopoli come agglomerato urbano principale con aree della Piccola Polonia.\nStabilizzazione della struttura di potere europea.\nPer il Regno di Polonia, il pi\u00f9 esteso paese d'Europa dopo la Russia, la frammentazione del suo territorio comport\u00f2 un mutamento radicale nella sua storia, essendo diventato la pedina dei suoi vicini. L'alleanza delle tre aquile nere considerava il regno una merce di scambio e Federico II descrisse la spartizione della Polonia nel 1779 come un eccezionale successo nella gestione di una nuova crisi, anche se non manc\u00f2 di sottolineare come Caterina \"pi\u00f9 pian[s]e e pi\u00f9 pre[s]e\".\nL'equilibrio degli interessi tra le grandi potenze dur\u00f2 quasi 20 anni fino alla Rivoluzione francese: solo lo scoppio delle guerre di coalizione port\u00f2 all'emersione di nuovi conflitti militari tra le grandi potenze in Europa. L'intervento della Francia contro la Gran Bretagna durante la guerra d'indipendenza americana e la quasi incruenta guerra delle patate (1778-1779) tra la Prussia e l'Austria non influenzarono gli equilibri geopolitici del continente europeo.\nSeconda spartizione (1793).\nNonostante i guadagni derivanti della prima spartizione, i funzionari in Prussia non apparivano del tutto soddisfatti del risultato. Nonostante gli sforzi, essi non riuscirono a incorporare Danzica e Toru\u0144, come invece emergeva dai termini dell'alleanza polacco-prussiana. La monarchia degli Hohenzollern cerc\u00f2 ancora una volta di provare a raggiungere ulteriori acquisizioni, mentre Maria Teresa, che inizialmente esitava a procedere come i suoi vicini, manifest\u00f2 all'improvviso ulteriore interesse. Lei era dell'opinione che le zone acquisite attraverso la divisione fossero inadeguate in considerazione della perdita della Slesia e dell'importanza strategica relativamente maggiore dei territori acquisiti dalla Prussia.\nControversie interne.\nLa situazione politica interna in Polonia continu\u00f2 a essere modellata dalla rivalit\u00e0 tra il re e i suoi sostenitori da un lato e l'opposizione dei magnati dall'altra. La Russia prov\u00f2 a preservare esacerbare questa rivalit\u00e0 mentre si assicurava il suo ruolo primario nel protettorato: l'intento era quello di continuare a lasciare la Polonia in stato agonizzante attraverso una politica volta a mantenere la distanza tra le varie fazioni aristocratiche e mantenere al potere il sovrano del tempo, in particolare la famiglia Czartoryski. Le diete del 1773 e del 1776 avrebbero dovuto istituzionalizzare questo e adottare riforme per rafforzare la posizione dell'autorit\u00e0 centrale. Dal canto suo, la szlachta rifiut\u00f2 di rafforzare il peso in capo al re e bocci\u00f2 le riforme in considerazione della cooperazione di Poniatowski con la Russia. L'obiettivo principale dei magnati appariva quello di invertire le risoluzioni del parlamento del 1773 e del 1776. Tuttavia, ci\u00f2 sarebbe stato possibile solo con la formazione di una dieta le cui risoluzioni potevano essere approvate a maggioranza semplice senza venire intaccate dal \"liberum veto\". Come ampiamente prevedibile, una tale proposta incontr\u00f2 la forte opposizione da parte della Russia e l'impossibilit\u00e0 di cambiare la costituzione. Per queste ragioni, i magnati ostili agli zar non riuscirono a giungere a una revisione dell'apparato legislativo nel 1773 e nel 1776, n\u00e9 fu possibile per Poniatowski portare avanti ulteriori riforme, con il risultato come le ingerenze esterne cercarono di fare tutto il possibile per preservare lo status quo. Sebbene incoraggiato da Caterina II, il re polacco continu\u00f2 a perseguire misure per ammodernare e consolidare il suo Stato, aspirando a questo scopo all'istituzione di un parlamento confederato. Poniatowski ebbe l'opportunit\u00e0 di farlo nel 1788, quando le truppe russe furono coinvolte in una guerra su due fronti contro Svezia e Turchia, motivo per cui i mezzi militari della Russia non potevano essere indirizzati contro la Polonia.\nIl forte spirito di riforma che doveva plasmare questo tanto atteso sejm rivel\u00f2 l'inizio di una nuova capacit\u00e0 di azione per la repubblica aristocratica, che non poteva essere nell'interesse della zarina russa. Non va inoltre dimenticato il ruolo assunto al tempo dal clero cattolico, il quale raggiunse lo zenit e il massimo punto di crisi nell'arco di pochi anni alle porte del 1790, influenzato anche dagli ideali illuministi. I cambiamenti nell'amministrazione e nel sistema politico della repubblica aristocratica perseguiti da Stanislao Augusto Poniatowski avrebbero dovuto annullare la paralisi politica determinata dalla monarchia elettiva, oltre che alcuni aspetti sociali, disposizioni economiche e portare a una moderna amministrazione statale. Tuttavia, la Russia e la Prussia percepirono questo sviluppo con sospetto. Poniatowski, inizialmente sostenuto dalla zarina, si rivel\u00f2 all'improvviso troppo riformista, soprattutto per i gusti russi, tanto che Caterina II tent\u00f2 di porre fine alla modernizzazione che si cercava di attuare. Da parte sua, invert\u00ec le sue scelte e si schier\u00f2 apertamente a favore dei magnati anti-riformisti.\nCostituzione del 3 maggio 1791.\nIn considerazione del suo atteggiamento negativo nei confronti delle riforme, la Prussia ag\u00ec in modo contraddittorio: dopo che le simpatie pro-prussiane in Polonia cessarono subito dopo la prima spartizione, le relazioni tra i due stati migliorarono. Il riavvicinamento condusse anche a un'alleanza prussiano-polacca il 29 marzo 1790. Dopo alcune dichiarazioni amichevoli e segnali distensivi, i polacchi si sentirono al sicuro e indipendenti dalla Prussia e incontrarono persino di persona Federico Guglielmo II, considerato il loro protettore. L'alleanza avrebbe dovuto quindi, come auspicava la Polonia, assicurare le riforme, soprattutto in materia di politica estera. Il ruolo della Prussia nella prima spartizione, che sembrava dimenticato, non fu cos\u00ec disinteressato come poteva sembrare alla Confederazione, poich\u00e9 anch'essa auspicava la prosecuzione dell'\"anarchia aristocratica\". Tra le innovazioni pi\u00f9 importanti approvate nonostante la pressione delle potenze straniere includevano l'abolizione del privilegio dei nobili di esenzione fiscale e l'istituzione di un esercito della corona polacca composto da 100.000 uomini e alcune modifiche della legge relativa alla cittadinanza.\nIl costante timore di un intervento da parte dei vicini, spron\u00f2 il re ad attuare i suoi ulteriori progetti di riforma il pi\u00f9 rapidamente possibile. In una sessione del parlamento del 3 maggio 1791, Poniatowski present\u00f2 quindi ai membri del parlamento una bozza per una nuova costituzione polacca, che il Reichstag approv\u00f2 dopo sole sette ore di deliberazione. Prodotta al termine del cosiddetto Sejm dei quattro anni, prese dunque vita la prima costituzione moderna in Europa.\nLa costituzione, nota come \"statuto del governo\", consisteva di soli undici articoli, il che, tuttavia, port\u00f2 a cambiamenti di vasta portata. Influenzato dalle opere di Rousseau e Montesquieu, furono sanciti i principi di sovranit\u00e0 popolare e di separazione dei poteri. La costituzione prevedeva l'introduzione del principio di maggioranza in contrasto con il \"liberum veto\", una responsabilit\u00e0 ministeriale e un rafforzamento dell'esecutivo statale, in particolare del re. Inoltre, furono approvate clausole di protezione statale per i contadini, che avrebbero dovuto essere soggette a meno vincoli derivanti dalla servit\u00f9 della gleba e da soprusi verso di loro esercitati. Si garantivano inoltre vari diritti civili e il cattolicesimo and\u00f2 dichiarato religione predominante, ma la libert\u00e0 di religione di altre confessioni risultava garantita.\nPer assicurare la capacit\u00e0 della repubblica aristocratica di agire anche dopo la morte di un re e per impedire un interregno, i parlamentari decisero di abolire la monarchia elettiva e di introdurre una monarchia ereditaria, con i Wettins come nuova famiglia regnante. Ci\u00f2 rese la Polonia una costituzione in parte parlamentare e in parte costituzionale. Tuttavia, la volont\u00e0 di compromesso imped\u00ec di giungere a riforme ancor pi\u00f9 viscerali: la prevista abolizione della servit\u00f9 della gleba e l'introduzione dei diritti personali fondamentali anche per i contadini naufragarono a causa della resistenza dei conservatori.\nInfluenzato dalle opere dei grandi giuristi e teorici dello Stato, condizionati dall'Illuminismo e dai suoi ideali e affascinati dagli eventi della Rivoluzione francese e dagli ideali giacobini, la Polonia si proponeva di diventare a livello politico una delle realt\u00e0 pi\u00f9 avveniristiche alla fine del XVIII secolo. Ad ogni modo, sebbene i membri del parlamento fossero entusiasti e speranzosi di attuare i nuovi principi costituzionali dopo l'approvazione della carta fondamentale, ci\u00f2 che avevano ottenuto non dur\u00f2 a lungo.\nReazioni dai paesi vicini.\nL'affronto costituzionale spinse presto gli stati vicini ad agire: \"Caterina II di Russia era furiosa per l'adozione della costituzione e sosteneva che il documento fosse un guazzabuglio di idee giacobine\". La Russia in quel momento appoggiava quelle forze in Polonia che si opponevano alla Costituzione di maggio e che gi\u00e0 esprimevano perplessit\u00e0 sulle riforme prospettate nel 1773 e nel 1776. Con il sostegno della zarina, la confederazione di Targowica ag\u00ec contro il re e i suoi seguaci. Quando il conflitto russo-ottomano si concluse definitivamente nel gennaio del 1792, le truppe furono di nuovo libere di agire, circostanza che permise a Caterina II di intervenire militarmente. Un anno dopo la conclusione del Sejm quadriennale, le truppe russe facevano dunque il loro ingresso in Polonia. L'esercito polacco fu sconfitto e il Regno di Prussia ruppe unilateralmente l'alleanza difensiva polacco-prussiana del 1790 e Poniatowski dovette sottomettersi all'autorit\u00e0 della zarina. La Costituzione del 3 maggio and\u00f2 abrogata, mentre la Russia riacquis\u00ec il suo ruolo di potere regolamentare. In virt\u00f9 degli eventi, Caterina II si dichiar\u00f2 allora disponibile a procedere a un'ulteriore spartizione. Pertanto, \u00e8 plausibile sostenere che i presupposti in base a cui avvenne la seconda spartizione della Polonia si giustificavano ideologicamente con la necessit\u00e0 non pi\u00f9 di difendere la libert\u00e0 religiosa, ma di sradicare il pernicioso spirito rivoluzionario.\nLa Prussia riconobbe anche l'opportunit\u00e0 di approfittare di questa situazione per impossessarsi delle ambite citt\u00e0 di Danzica e Toru\u0144. Tuttavia, la Russia, che da sola soppresse gli sforzi di riforma in Polonia, era poco incline a soddisfare la richiesta della Prussia. Quest'ultima quindi colleg\u00f2 la questione polacca con quella francese e minacci\u00f2 di ritirarsi dalla guerre di coalizione europea contro Parigi se non fosse stata adeguatamente compensata. Di fronte a una simile scelta, Caterina II decise dopo lunghe esitazioni di mantenere l'alleanza e accett\u00f2 di ridistribuire i territori polacchi tra la Prussia come \"rimborso dei costi della guerra \"contre les rebelles fran\u00e7ais\", e l'impero zarista. Su richiesta della zarina, tuttavia, l'Austria fu esclusa da questo atto di spartizione. Nel trattato di partizione del 23 gennaio 1793, la Prussia si insedi\u00f2 a Danzica e Thorn, nonch\u00e9 in Grande Polonia e parti della Masovia, che si fusero al fine di formare la nuova provincia della Prussia Meridionale. Il territorio russo si espanse fino a comprendere l'intera Bielorussia cos\u00ec come vaste aree della Lituania e dell'Ucraina. Per legalizzare quest'atto, i membri del Sejm di Grodno tenutosi solo pochi mesi pi\u00f9 tardi, sotto la minaccia delle armi e l'elevata corruzione delle potenze di spartizione, esortarono ad accettare la divisione del loro paese.\nTerza spartizione (1795).\nMentre dopo la prima spartizione della Polonia era apparso nell'interesse degli stati vicini stabilizzare nuovamente il regno e poi lasciarla in piedi come una nazione debole e incapace di agire, le condizioni cambiarono dopo la seconda del 1793. La questione della prosecuzione dell'esistenza della Confederazione non fu sollevata, n\u00e9 la Prussia n\u00e9 la Russia tentarono di riaffrontarla. La seconda spartizione della Polonia mobilit\u00f2 le forze resistenti del regno e non solo la nobilt\u00e0, ma anche il clero resistette alle potenze occupanti. Anche le forze intellettuali borghesi e la popolazione social-rivoluzionaria contadina si unirono alla resistenza; in pochi mesi, l'opposizione anti-russa attir\u00f2 dalla sua parte vari ceti sociali della popolazione. A capo di questo movimento di insorti figurava Tadeusz Ko\u015bciuszko, che aveva gi\u00e0 combattuto nella guerra d'indipendenza americana al fianco di George Washington e nel 1794 torn\u00f2 a Cracovia. Nello stesso anno la resistenza culmin\u00f2 in un'insurrezione di vasta portata.\nGli scontri tra i ribelli e le potenze partitorie durarono mesi, ma, alla fine, le forze di occupazione prevalsero e il 10 ottobre 1794 le truppe russe catturarono Ko\u015bciuszko gravemente ferito. Agli occhi delle nazioni contigue, gli insorti avevano perso ancor di pi\u00f9 il diritto di esistere in una propria entit\u00e0 statale.\nA quel punto, la Russia si sforz\u00f2 di dividere e smantellare quanto rimaneva della Repubblica delle Due Nazioni, cercando a questo scopo prima un'intesa con l'Austria. Se in precedenza la Prussia fu il motore trainante, questa dovette mettere da parte le sue pretese, poich\u00e9 sia Pietroburgo che Vienna erano dell'opinione che Berlino avesse beneficiato maggiormente delle due precedenti divisioni. Il 3 gennaio 1795, Caterina II e l'imperatore asburgico Francesco II firmarono il trattato di spartizione, cui la Prussia ader\u00ec il 24 ottobre. Di conseguenza, i tre stati divisero il resto della Polonia lungo i fiumi Nemunas, Bug e Pilica. La Russia si spost\u00f2 pi\u00f9 a ovest e occup\u00f2 tutte le aree a est di Bug e Memel, la Lituania e tutta la Curlandia e Semgallia. La sfera d'influenza degli Asburgo si espanse a nord fino a comprendere le importanti citt\u00e0 di Lublino, Radom, Sandomierz e, in particolare, Cracovia. La Prussia, d'altra parte, ricevette le restanti aree ad ovest di Bug e Memel con Varsavia, che successivamente divennero parte della nuova provincia della Nuova Prussia Orientale, cos\u00ec come della Nuova Slesia a nord di Cracovia. Dopo che Stanislao Augusto abdic\u00f2 il 25 novembre 1795, le tre potenze dichiararono l'estinzione del Regno di Polonia due anni dopo la terza e definitiva divisione.\nStatistiche delle divisioni.\nMutamenti territoriali e demografici.\nCome risultato delle spartizioni, uno dei pi\u00f9 grandi stati d'Europa scomparve dalla mappa europea. Le informazioni sulla dimensione e il numero di abitanti oscillano parecchio, motivo per cui risulta difficile quantificare con precisione le perdite dello Stato polacco o quanto realmente acquisito dalle potenze straniere. Sulla base delle informazioni fornite dallo storico Hans Roos, alla Prussia and\u00f2 il 18,7% di quanto prima apparteneva alla Confederazione, all'Austria il 18,5 e alla Russia la restante parte (62,8%). Biskupski afferma che, nel 1772, la Russia acquis\u00ec 93.000 km\u00b2, l'Austria 81.900 e la Prussia 36.300. La seconda frammentazione fu cos\u00ec acuta da impedire la prosecuzione dell'esistenza della Repubblica: la Polonia perse infatti 300.000 km\u00b2 di territorio, l'80% dei quali and\u00f2 alla Russia e il resto alla Prussia, mentre nulla all'Austria, non avendovi partecipato. La terza e ultima divisione assegn\u00f2 47.000 km\u00b2 all'Austria, 48.000 alla Prussia e 120.000 alla Russia: il totale di tutte le amputazioni subite dalla Polonia-Lituania ammontava tra 1772 e 1795 a 733.000 km\u00b2.\nPer quanto riguarda la popolazione, stando a Lukowski e Zawadzki, nella prima spartizione, la Polonia salut\u00f2 tra i quattro e i cinque milioni di cittadini (circa un terzo della sua popolazione dei 14 milioni antecedenti al 1772). Solo circa 4 milioni di persone rimasero in Polonia dopo la seconda divisione, comportando la perdita di un altro terzo della sua popolazione originaria, circa la met\u00e0 di quella registrata prima del 1772. Con la ripartizione finale, la Prussia accorp\u00f2 circa il 23% della popolazione confederata, l'Austria il 32%, e la Russia il 45%. A guerre napoleoniche in corso e nelle immediate conseguenze i confini tra le tre potenze conquistatrici mutarono pi\u00f9 volte, modificando i numeri presentati nelle righe precedenti. Alla fine, la Russia fece suo il grosso del suolo polacco a spese della Prussia e dell'Austria. Dopo il Congresso di Vienna, la Russia controllava l'82% del territorio della Confederazione pre-1772 (incluso lo stato fantoccio rappresentato dal Regno del Congresso), l'Austria l'11% e la Prussia il 7%.\nComposizione etnica delle suddivisioni.\nPer quanto riguarda la composizione etnica, non \u00e8 possibile fornire informazioni precise, non esistendo statistiche demografiche. Quello che appare certo, tuttavia, \u00e8 che gli attuali polacchi costituivano solo una piccola minoranza nelle aree che passarono alla Russia. La maggioranza della popolazione locale era costituita da greco-ucraini e bielorussi di fede ortodossa, nonch\u00e9 da lituani cattolici. In varie citt\u00e0 quali come Vilnius (), Hrodna (\"Grodno\"), Minsk o Homel' la presenza di polacchi appariva pi\u00f9 elevata sia a livello numerico che di influenza culturale. Non va inoltre ignorata la presenza di numerose comunit\u00e0 ebraiche: verso la met\u00e0 del XVI secolo l'80% degli ebrei del mondo viveva in Polonia e Lituania. L'annessione dei territori polacchi moltiplic\u00f2 la popolazione semita in Prussia, Austria e Russia. Anche quando la prima rinunci\u00f2 a circa la met\u00e0 dei territori che aveva acquisito nelle spartizioni a favore della Russia con il Congresso di Vienna del 1815, pi\u00f9 della met\u00e0 di tutti gli ebrei prussiani viveva ancora nelle aree precedentemente polacche della Pomerelia e della Posnania.\nLa \"liberazione\" degli slavi orientali ortodossi dalla sovranit\u00e0 polacco-cattolica fu successivamente messa in campo dalla storiografia nazionale russa allo scopo di giustificare le annessioni territoriali. Nelle aree che spettarono alla Prussia, figurava una popolazione tedesca numericamente significativa in Varmia, Pomerelia e nella periferia occidentale della nuova provincia della Prussia Meridionale. La borghesia delle citt\u00e0 della Prussia Occidentale, in particolare quella degli antichi centri anseatici di Danzica e Thorn, era prevalentemente di lingua tedesca fin dal periodo in cui esistette lo Stato monastico dei Cavalieri Teutonici.\nConseguenze.\nStanislao Augusto Poniatowski, sotto scorta militare russa, part\u00ec per Grodno dove abdic\u00f2 il 25 novembre 1795; successivamente part\u00ec per la capitale dello zarato, dove avrebbe passato i suoi ultimi giorni. Un simile atto assicur\u00f2 che la Russia sarebbe stata percepita come la pi\u00f9 importante delle potenze spartitrici.\nL'Impero ottomano fu uno dei due soli paesi al mondo che rifiut\u00f2 di accettare le partizioni (l'altro fu l'Impero persiano), e riserv\u00f2 un posto nel suo corpo diplomatico per un ambasciatore del Lehistan (Polonia).\nCome risultato delle spartizioni, i polacchi furono costretti a cercare un cambiamento di status quo in Europa. Quando Napoleone istitu\u00ec la Legione polacca all'interno dell'esercito francese, si diffuse tra le fila il canto di battaglia \"La Polonia non \u00e8 ancora perduta\", scritto nel 1797 ed eseguito per la prima volta a Reggio Emilia, e nel secolo successivo accompagn\u00f2 le varie rivolte (in particolare la Rivoluzione ungherese del 1848). Poeti polacchi, politici, nobili, scrittori, artisti, molti dei quali furono costretti ad abbandonare la terra natia (da cui il termine grande emigrazione), divennero i rivoluzionari del XIX secolo, poich\u00e9 il desiderio di libert\u00e0 divenne una delle caratteristiche precipue del Romanticismo polacco; diverse insurrezioni ebbero luogo sia in Prussia che in Austria e Russia.\nLa Polonia sarebbe brevemente risorta, anche se in una cornice ristretta, nel 1807, quando Napoleone istitu\u00ec il Ducato di Varsavia. Dopo la sua sconfitta e l'attuazione del trattato del Congresso di Vienna nel 1815, al suo posto fu creato il Regno del Congresso, dominato dalla Russia. Dopo il 1815, la Russia ottenne una fetta maggiore di Polonia (con Varsavia) e, dopo aver sedato la rivolta di novembre del 1831, l'autonomia del Regno del Congresso fu abolita e i polacchi affrontarono confische dei beni, deportazioni, reclutamento militare forzato e la chiusura delle universit\u00e0 locali. Dopo l'insurrezione del 1863, si impose una martellante politica di russificazione nelle scuole secondarie polacche e il tasso di alfabetizzazione cal\u00f2 drasticamente, cos\u00ec come in Lituania ebbero luogo vari provvedimenti restrittivi, il pi\u00f9 pesante dei quali riguard\u00f2 il bando della stampa. Nel settore austriaco che assunse la denominazione di Regno di Galizia e Lodomeria, ai polacchi and\u00f2 meglio e fu concesso di avere una rappresentanza in Parlamento e di formare le proprie universit\u00e0, con il risultato che Cracovia e Leopoli (\"Lemberg\") divennero fiorenti centri di cultura e istruzione polacca. Nel frattempo, la Prussia germanizz\u00f2 l'intero sistema scolastico dei suoi sudditi polacchi, e non mostr\u00f2 grande rispetto per la cultura e le istituzioni polacche dell'Impero russo.\nNel 1915, uno stato cliente dell'Impero tedesco e dell'Austria-Ungheria fu proposto e accettato dalle Potenze centrali della prima guerra mondiale: il Regno di Polonia. Dopo la fine del conflitto, la resa delle Potenze Centrali agli Alleati occidentali, il caos della Rivoluzione russa e il trattato di Versailles facilitarono e permisero il ripristino della piena indipendenza della Polonia dopo 123 anni.\nGiudizio storiografico.\nLa storiografia odierna sostiene che la prima spartizione avvenne quando la Confederazione stava mostrando i primi segni di una lenta ripresa, mentre le ultime due come risposta al rafforzamento delle riforme interne e alla potenziale minaccia che rappresentavano per i suoi vicini assetati di potere.\nPer alcuni studiosi, incluso Norman Davies, poich\u00e9 si tent\u00f2 di rispettare la politica dell'equilibrio, molti osservatori contemporanei accettarono le spiegazioni degli \"apologeti illuminati\" dello Stato spartitore di appartenenza. Gli storici del XIX secolo dei paesi che effettuarono le partizioni, come lo studioso russo Sergei Solov'\u00ebv, e i loro discendenti del XX secolo, sostennero che le partizioni apparivano giustificate, in quanto la Confederazione polacco-lituana era entrata in crisi a tal punto da essersi frammentata gi\u00e0 quasi da sola a causa del \"liberum veto\", che rese praticamente impossibile operare qualsiasi processo decisionale su questioni divisive, come una riforma sociale su larga scala. Solov'\u00ebv specific\u00f2 la rottura culturale, linguistica e religiosa tra gli strati supremi e pi\u00f9 bassi della societ\u00e0 nelle regioni orientali della Confederazione, dove i contadini bielorussi e ucraini vincolati dalla servit\u00f9 della gleba erano di fede ortodossa e gli autori russi sottolineavano spessissimo le connessioni storiche tra Bielorussia, Ucraina e Russia, come ex parti del vecchio stato russo medievale dove regnava la dinastia dei Rjurikidi (legati alla Rus' di Kiev). Su questa scia, Nikolaj Karamzin scriveva: \"Lasciate che gli stranieri blaterino sulla spartizione della Polonia, noi abbiamo preso ci\u00f2 che era nostro\". Gli storici russi hanno sovente sottolineato che la Russia aveva annesso principalmente province ucraine e bielorusse con abitanti slavi orientali: inoltre, anche se molti ruteni non si dimostrarono pi\u00f9 entusiasti della Russia che della Polonia e, in barba ai territori etnicamente polacchi e lituani, furono anch'essi annessi in seguito. Una nuova giustificazione per le partizioni sorse con l'Illuminismo russo, in quanto scrittori russi come Gavrila Der\u017eavin, Denis Fonvizin, e Aleksandr Pu\u0161kin sottolinearono la degenerazione della Polonia cattolica e la necessit\u00e0 di \"civilizzarla\" dai suoi vicini.\nTuttavia altri contemporanei del XIX secolo si mostravano molto pi\u00f9 scettici; per esempio, il giurista britannico Sir Robert Phillimore defin\u00ec la spartizione alla stregua di una violazione del diritto internazionale, alla stessa maniera del tedesco Heinrich Bernhard Oppenheim. Altri storici contrari alle suddivisioni furono lo storico francese Jules Michelet, lo storico e politico britannico Thomas Babington Macaulay e Edmund Burke, che criticarono l'immoralit\u00e0 delle manovre politiche.\nDiversi studiosi si sono concentrati sulle motivazioni economiche delle potenze spartitrici. Jerzy Czajewski scriveva che i contadini russi stavano fuggendo dalla Russia verso ovest in numero abbastanza significativo da diventare una preoccupazione importante per il governo di Pietroburgo, sufficiente a giocare un ruolo nella sua decisione di spaccare la Confederazione. Sempre pi\u00f9 spesso nel XVIII secolo, finch\u00e9 le partizioni non risolsero per cos\u00ec dire questo problema, gli eserciti russi avevano fatto capolino nei territori della Confederazione, ufficialmente per recuperare i fuggitivi, ma in realt\u00e0 rapendo molti locali. Hajo Holborn not\u00f2 che la Prussia mirava a prendere il controllo del lucrativo commercio di grano del Baltico attraverso Danzica.\nAlcuni studiosi adoperano il termine \"settore\" in riferimento ai territori della Repubblica delle Due Nazioni costituiti dal patrimonio culturale polacco (non polacco-lituano) e dai monumenti storici risalenti ai primi giorni della sovranit\u00e0 della Polonia.\nLascito.\nNella citt\u00e0 di Toru\u0144 e nelle sue vicinanze si possono ancora intravedere i resti dell'antica demarcazione russo-prussiana; si tratta di una piccola piana larga 3-4 m con due alte pareti su entrambi i lati. Il punto preciso, situato a Mys\u0142owice, si chiama \"Tr\u00f3jk\u0105t Trzech Cesarzy\" (; ), dove dal 1846 al 1915 era situata la triplice frontiera tra Prussia, Austria e Russia.\nIn un paese chiamato Prehory\u0142e nel Distretto di Hrubiesz\u00f3w, a circa 100 metri dalla delimitazione con l'Ucraina, \u00e8 posizionata una croce lungo la strada, il cui braccio lungo e inferiore costituivano un vecchio cippo di confine austriaco. Nella zona pi\u00f9 bassa si pu\u00f2 intravedere il termine \"Teschen\", con cui si designa l'odierna Cieszyn, dove sono stati realizzati i posti di confine. Il fiume Bug, che oggi traccia il confine polacco-ucraino, era il corso d'acqua posizionato tra Austria e Russia dopo la terza spartizione della Polonia.\n\"Il Canto degli Italiani\", l'inno nazionale della penisola, contiene un riferimento alla spartizione.\nSpartizioni successive.\nSi fa sovente riferimento a una quarta spartizione della Polonia in riferimento a una delle tre divisioni avvenute successivamente al 1795:\nSe si accetta che uno o pi\u00f9 di questi eventi possano essere considerati alla stregua delle partizioni del 1772, 1792 e 1795, si comprende come alcuni storici facciano talvolta riferimento alla quarta divisione. Quest'ultimo termine \u00e8 stato anche usato nel XIX e XX secolo per riferirsi alle comunit\u00e0 della diaspora che hanno mantenuto uno stretto interesse nel progetto di riconquista dell'indipendenza polacca. Le comunit\u00e0 di polacchi espatriati spesso contribuirono con fondi e supporto militare al progetto di ricostruzione dello stato nazionale polacco. La politica della diaspora fu profondamente influenzata dagli sviluppi in patria e dintorni, e viceversa, per molti decenni."}
{"id": "514918", "revid": "74173", "url": "https://it.wikipedia.org/wiki?curid=514918", "title": "Spartizione della Polonia", "text": ""}
{"id": "514919", "revid": "21079", "url": "https://it.wikipedia.org/wiki?curid=514919", "title": "Affare Mitrokhin", "text": ""}
{"id": "514921", "revid": "1573940", "url": "https://it.wikipedia.org/wiki?curid=514921", "title": "Circolo degli adoratori di Svetovid", "text": "Il Circolo degli adoratori di Swiatowid (Kolo Czcicieli Swiatowida) \u00e8 un'organizzazione neopagana polacca.\nL'organizzazione fu fondata intorno al 1921 da Wladyslaw Kolodziej (1897-1978), che ne fu anche il capo spirituale.\nNon c'\u00e8 sufficiente documentazione sulle attivit\u00e0 svolte nel periodo precedente la seconda guerra mondiale, tuttavia si sa che Kolodziej nel 1924 divenne collaboratore della rivista \"Odrodzenie\", che si occupava di cultura paleoslava.\nKolodziej, assieme all'occultista Karol Chobot e al professor Jan Sas-Zubrzycki, costitu\u00ec anche la \"Societ\u00e0 dei letterati lechitici\" (Towarzystwo Literatow Lechickich), che pubblic\u00f2 le riviste \"Siew wolnosci\" e \"Wiadomosci astrologiczno-literackie\".\nNel 1941 a Cracovia fu formato, in seno al gruppo, il \"Gran consiglio dei druidi Lechitici polacchi\" (Wielka Rada Drzewit\u00f3w Lechii Polskiej) che fu attivo fino al termine della guerra.\nNel dopoguerra Kolodziej pubblic\u00f2 a \u0141\u00f3d\u017a il \"calendario slavo\" (\"Kalendarz slowianski\"). Negli anni sessanta e settanta riapparve con il nome di \"Circolo lechitico degli adoratori di Swiatowid\" (Lechnicki Krag Czcicieli Swiatowida) tentando senza successo di ottenere il riconoscimento legale. Dopo la morte di Kolodziej, l'organizzazione sopravvisse fino agli anni Ottanta sotto la direzione di Jerzy Gawrych, ma poi si sciolse e lo stesso Gawrych pass\u00f2 ad un altro gruppo neopagano, la Chiesa nativa polacca."}
{"id": "514923", "revid": "112215877", "url": "https://it.wikipedia.org/wiki?curid=514923", "title": "Bonifica (metallurgia)", "text": "Con il termine bonifica si intende un insieme di trattamenti termici che si effettuano a particolari tipi di acciai e che consiste in una tempra seguita da un rinvenimento.\nNel corso della tempra degli acciai si ha formazione di martensite, una struttura ad elevata durezza e notevole carico di rottura, ma con una resilienza piuttosto bassa che pu\u00f2 dar luogo a rotture in seguito a urti. Data la pericolosit\u00e0 di questi fenomeni, che comportano un collasso praticamente istantaneo della struttura, si sottopone l'acciaio ad un trattamento termico di rinvenimento, per trasformare parte della martensite in martensite rinvenuta. Infatti la martensite \u00e8 una fase metastabile, cio\u00e8 si forma solo perch\u00e9 gli atomi di carbonio non riescono a fuoriuscire dal reticolo a causa dell'elevata velocit\u00e0 di raffreddamento che impedisce i moti diffusivi.\nDato che la martensite, in assenza di elementi leganti, si forma solo con una percentuale di carbonio superiore allo 0,2%, sotto questo limite gli acciai praticamente non possono essere temprati, quindi non ha senso effettuare un trattamento di bonifica che \u00e8 tanto pi\u00f9 utile quanto pi\u00f9 alta \u00e8 la percentuale di carbonio. In genere gli acciai destinati a questo trattamento hanno lo 0,4-0,6% di C e sono appunto detti acciai da bonifica.\nViene definita bonifica questa sequenza di trattamenti solo nel caso in cui il rinvenimento avvenga ad una temperatura maggiore di (salvo nel caso degli acciai per molle che vengono rinvenuti a circa ). Portando la martensite a questa temperatura essa rinviene, trasformandosi in sorbite, una struttura che combina una buona resistenza a trazione, anche se inferiore a quella della martensite, ad una maggiore tenacit\u00e0.\nProcedimento.\nTempra: viene eseguita riscaldando il materiale ad una temperatura superiore a TA3 (temperatura al di sopra della quale \u00e8 possibile riscontrare solo Austenite nell'acciaio, e la sua percentuale varia in base alla percentuale di carbonio presente. Ad esempio, per 0.8% di Carbonio, TA3=, quindi la T di riscaldamento sar\u00e0 sopra TA3.Vi \u00e8 poi un mantenimento a temperatura per evitare differenze di quest'ultima tra superficie e cuore. In genere si procede con un tempo di 1 ora ogni 25 mm di spessore. \nIl raffreddamento viene poi eseguito molto rapidamente, in modo tale da ottenere la formazione della Martensite. Il rapido raffreddamento \u00e8 assicurato dai mezzi tempranti, ovvero dei liquidi che raffreddano bruscamente l'acciaio. \nL'acciaio a (ci\u00f2 \u00e8 a titolo di esempio; le temperature dei punti critici A1 e A3 variano al variare delle percentuali degli elementi di lega) viene immerso in un liquido. L'acqua non \u00e8 un ottimo mezzo temprante, perch\u00e9 nel momento in cui immergiamo l'acciaio nell'acqua, si produce un cuscinetto di vapore intorno all'acciaio. Il cuscinetto rappresenta un ostacolo per il raffreddamento, in quanto ha una conducibilit\u00e0 termica molto bassa. Il raffreddamento \u00e8 destinato a rallentare, e non si former\u00e0 la Martensite.\nBisogna dunque produrre poco vapore, ecco perch\u00e9 viene usata acqua con sali disciolti, cosicch\u00e9 la temperatura di ebollizione sale e si avr\u00e0 una tensione di vapore molto bassa. Aggiungendo altro sale si ottiene la Salamoia. Quest'ultima \u00e8 ottima per ottenere Martensite, perch\u00e9 sulla superficie del pezzo di acciaio l'acqua evapora e resta il sale. Si viene a creare uno strato solido salito. Si avr\u00e0 meno vapore e uno strato salino (buon conduttore), e quindi si former\u00e0 la Martensite. \nPu\u00f2 essere usato anche l'olio, ma siccome \u00e8 infiammabile, si raccomanda l'uso di oli minerali non infiammabili.\nCon acciaio di grosse dimensioni, bisogna eseguire una tempra a doppio stadio per un raffreddamento graduale.\nSe si raffreddasse l'acciaio con un alto sbalzo termico, la Martensite si raffredderebbe prima all'esterno e successivamente all'interno. Siccome la Martensite \u00e8 espansiva, si creerebbero delle fessure e il pezzo si spaccherebbe. \nBisogna quindi usare due mezzi tempranti, uno a e l'altro a temperatura ambiente (circa ).\nRinvenimento: \u00e8 un trattamento eseguito dopo la tempra per diminuire la fragilit\u00e0 dell'acciaio. Si arriva ad una temperatura intermedia () per ottenere il giusto compromesso tra durezza, resistenza meccanica e tenacit\u00e0. Si ottiene cos\u00ec una struttura Sorbitica, cio\u00e8 una miscela meccanica di Ferrite e piccoli globuli di Cementite. La fragilit\u00e0 del pezzo trattato diminuisce sensibilmente, ma l'acciaio ha ancora buona resistenza e non risulta eccessivamente tensionato internamente, il che gli offre una accettabile riserva plastica."}
{"id": "514925", "revid": "1993636", "url": "https://it.wikipedia.org/wiki?curid=514925", "title": "Zadruga (movimento)", "text": "Zadruga, movimento nazionalista neopagana polacca, di natura anticlericale, fondata nel 1935 da Jan Stachniuk.\nZadruga fu il pi\u00f9 grande e al tempo stesso il pi\u00f9 debole dei movimenti neopagani esistenti nel periodo tra le due guerre. L'organizzazione pubblic\u00f2 il bollettino \"Zadruga\" negli anni 1937-1939; i suoi principali esponenti furono Jan Stachniuk e Antoni Wacyk.\nDopo la seconda guerra mondiale, l'organizzazione fu accusata di fascismo dalle autorit\u00e0 comuniste. Dopo il 1956 l'organizzazione si trasform\u00f2 nella pi\u00f9 informale Associazione Intellettuale Zadruga, che ebbe come guida spirituale Antoni Wacyk.\nDopo il 1989, i membri della vecchia Zadruga contribuirono alle attivit\u00e0 dell'editrice Toporzel, dell'Unione Sociale Nazionale (\"Unia Spoleczno-Narodowa\") e dell'Unione per la Religione Nativa (\"Zrzeszenie Wiary Rodzimej\")."}
{"id": "514927", "revid": "1993636", "url": "https://it.wikipedia.org/wiki?curid=514927", "title": "Jan Stachniuk", "text": "Nel 1930 termin\u00f2 gli studi di economia a Pozna\u0144. Ideologo e animatore del gruppo nazionalista neopagano Zadruga e dell'omonimo bollettino. Durante la seconda guerra mondiale fu membro di un gruppo della resistenza polacca, il \"Partito dello Slancio Nazionale\" (\"Stronnictwa Zrywu Narodowego\") e combatt\u00e9 durante l'insurrezione di Varsavia.\nNel 1949 fu arrestato dalle autorit\u00e0 comuniste e internato a Barczewo. Inizialmente condannato a morte, la pena fu commutata in 15 anni di prigione, ma poi fu rilasciato nel 1955.\nMor\u00ec nel 1963 e fu sepolto in segreto nel Cimitero Pow\u0105zki, a Varsavia.\nLe sue idee ebbero una notevole influenza sul movimento neopagano polacco del dopoguerra, perfino su gruppi ispirati a quel nazismo che Stachniuk aveva combattuto durante la guerra."}
{"id": "514928", "revid": "1573940", "url": "https://it.wikipedia.org/wiki?curid=514928", "title": "Klan Ausran", "text": "Klan Ausran \u00e8 un gruppo neopagano polacco.\nIl gruppo, inizialmente un circolo giovanile, fu fondato a \u0141\u00f3d\u017a nel 1954 dal linguista Ignacy Ryszard Danka, che ne fu anche il pi\u00f9 importante dirigente; nel 1958 ne apparve un gruppo anche a Varsavia. Conosciuto anche con il nome di \"Zorza\" (entrambi i nomi indicano l'aurora), il gruppo aveva una natura linguistico-religiosa; la maggior parte dei suoi membri, infatti, era composta da insegnanti e studenti.\nGli interessi del Klan Ausran sono concentrati sulla ricostruzione della cultura indoeuropea, in particolare sulla lingua e sulla religione, ricostruzione che non avrebbe dovuto rimanere confinata al lato teorico, ma che sarebbe dovuta poi passare all'atto pratico.\nIl gruppo ha una consistenza numerica valutata attualmente attorno alle 500 persone, ma non figura nel registro delle organizzazioni religiose del Ministero dell'Interno."}
{"id": "514930", "revid": "72396", "url": "https://it.wikipedia.org/wiki?curid=514930", "title": "Boles\u0142aw Tejkowski", "text": "Nato in una famiglia di tradizioni politiche legate al movimento conservatore \"Democrazia Nazionale\", Tejkowski deve molto del suo pensiero politico alle idee di Jan Stachniuk e di Wladyslaw Kolodziej, il fondatore del Circolo degli Adoratori di Swiatowid.\nFondatore nel 1965 della formazione politica \"Unione Polacca per la Comunit\u00e0 Nazionale\" (\"Polski Zwiazek Wspolnoty Narodowej\", sigla PZWN), fu uno dei partecipanti alla rivolta dell'ottobre 1956 a Cracovia. Negli anni sessanta cambi\u00f2 il proprio nome da Bernard a Boles\u0142aw. Membro e attivista del Partito Operaio Unificato Polacco.\nOltre ad essere attivista del Comitato Internazionale Slavo e del Consiglio di Tutti gli Slavi, dal 1990 presiede la formazione nazionalista Comunit\u00e0 Nazionale Polacca, dalla quale emerse il PZWN e che ha un'ideologia paragonabile a quella del cosiddetto cristianesimo ariano dei \"Deutschen Christen\" della Germania nazista. \u00c8 anche uno dei fondatori del Comitato Nazionale Polacco.\nAlle elezioni presidenziali del 1995, 2000 e 2005 Tejkowski present\u00f2 la propria candidatura, senza per\u00f2 riuscire a raccogliere le 100.000 firme necessarie. Processato pi\u00f9 volte per propaganda antisemita, \u00e8 accusato dagli avversari di essere razzista e neonazista.\nTejkowski \u00e8 autore dei libri \"Walka o Polske\" (\"Battaglia per la Polonia\") e \"Geopolityczne uwarunkowanie wsp\u00f3lnot slowianskich\" (\"Le comunit\u00e0 geopolitiche slave predefinite\")."}
{"id": "514935", "revid": "767487", "url": "https://it.wikipedia.org/wiki?curid=514935", "title": "Anouar Brahem", "text": "Biografia.\nRivolta in maniera particolare al pubblico appassionato di jazz e di world music, la sua musica mescola la musica classica araba, motivi folk e jazz per creare un impasto caratteristico. Ha iniziato a registrare nel 1991, dopo aver raggiunto la notoriet\u00e0 nazionale nei primi anni ottanta.\nBrahem inizi\u00f2 gli studi a 10 anni con Ali Sitri al Conservatorio nazionale di Tunisi. Nel 1987, dopo aver trascorso sei anni a Parigi, divenne direttore, per due anni, della \"Ensemble musicale de la ville de Tunis\". L'editrice ECM pubblic\u00f2 il suo primo album (oltre ad una cassetta musicale autoprodotta in giovent\u00f9) nel 1991, sotto il titolo Barzakh.\nLo stile di Brahem viene spesso paragonato a quello di Rabih Abou-Khalil, anche se le sue composizioni tendono ad essere pi\u00f9 delicate ed eteree. La formazione che preferisce \u00e8 il trio o il quartetto.\nCollaborazioni.\nNella sua carriera, Brahem ha collaborato con molti musicisti, tra cui Dave Holland e John Surman (nell'album \"Thimar\"), Richard Galliano, Jan Garbarek, il percussionista tunisino Lassad Hosni, il violinista Bechir Selmi e il clarinettista turco Barbaros Erk\u00f6se.\nSempre presso la ECM ha registrato due CD con Fran\u00e7ois Couturier al piano e Jean-Louis Matinier all'accordion: nel 2001 \"Le pas du chat noir\" e nel 2005 \"Le voyage de Sahar.\"\nNel 2015 ha collaborato con l'Orchestra della Svizzera italiana."}
{"id": "514937", "revid": "103483", "url": "https://it.wikipedia.org/wiki?curid=514937", "title": "Chevalier de La Barre", "text": "Biografia.\nJean-Fran\u00e7ois Lefebvre d'Ormesson, Chevalier de La Barre, nacque nel 1746 in Francia da una famiglia aristocratica.\nNel 1765 entr\u00f2 in contrasto con un certo Belleval, il quale si riprometteva di toglierlo di mezzo. L'occasione gli si present\u00f2 il 9 agosto 1765, quando un crocifisso esposto pubblicamente su un ponte ad Abbeville venne vandalizzato e non si riusc\u00ec a scoprire il colpevole. Il vescovo di Amiens minacci\u00f2 di scomunica chi sapesse qualcosa riguardo a quel fatto senza comunicarlo alla Corte Suprema di Parigi.\nBelleval disse di non sapere niente a proposito del crocifisso vandalizzato, ma afferm\u00f2 di aver visto La Barre con due amici non togliersi il cappello durante la processione. Altre persone dissero di aver sentito La Barre bestemmiare con degli amici. Ancora altre voci identificarono i due amici di La Barre che non si erano tolti il cappello durante la processione, ovvero Gaillard d'Etallonde, di 18 anni e Moisnel, di 15. Moisnel venne assolto, ma d'Etallonde condannato alla tortura e al rogo a fuoco lento. Riusc\u00ec a scampare a questi supplizi con la fuga.\nLa Barre venne torturato per confessare, ma il tribunale non riusc\u00ec a ottenere nulla. Nel 1766 fu condannato a morte per blasfemia (ovvero non essersi tolto il cappello al passaggio di una processione e aver detto frasi blasfeme), in spregio alla legge del 1666 che prescriveva solo l'ammenda e la gogna alla sesta volta e a quella del 1682, che prescriveva la pena di morte solo se al sacrilegio era accompagnato l'abuso della credulit\u00e0 popolare. Gli atti del processo furono riesaminati a Parigi da un apposito consiglio di venticinque giureconsulti, che confermarono la sentenza (15 voti contro 10 voti). Le sue difese furono prese da \"otto intrepidi avvocati\" - come li defin\u00ec Voltaire - tra i quali Pierre-Fran\u00e7ois Muyart de Vouglans, ma senza successo. Il cavaliere fu imprigionato. Il 1\u00ba luglio 1766 venne giustiziato, non ancora ventenne. Prima dell'esecuzione fu sottoposto nuovamente alla tortura: gli vennero spezzate le articolazioni delle gambe, ma venne risparmiato dall'ordine di perforargli la lingua.\nFu infine decapitato e il suo corpo bruciato su una pira (nel rogo - secondo quanto afferma Voltaire in una lettera a Cesare Beccaria - forse fu gettata anche una copia del \"Dizionario filosofico\" trovata negli alloggi del cavaliere). Voltaire scrisse, ispirandosi al caso Calas, della famiglia Sirvet e a quello del cavaliere, il \"Trattato sulla tolleranza\". Dei primi due casi Voltaire riusc\u00ec ad ottenere giustizia e che fosse, se non altro, riabilitata la memoria di Calas, che era stato ingiustamente trucidato e che le famiglie potessero riavere le proprie posizioni. Il terzo, cio\u00e8 il cavaliere de La Barre, sar\u00e0 riabilitato solo dalla Consulta di Parigi, dopo la morte del filosofo.\nCommemorazione.\nAl cavaliere sono intitolati una strada e alcuni monumenti. Lo studioso autodidatta e militante ateo, Perito Agrario, Luigi Cascioli ha dedicato alla memoria del cavaliere de La Barre il suo libro \"La favola di Cristo-Inconfutabile dimostrazione della non esistenza di Ges\u00f9.\""}
{"id": "514941", "revid": "287204", "url": "https://it.wikipedia.org/wiki?curid=514941", "title": "Vincenzo Desario", "text": "Biografia.\nEntrato in Banca d'Italia nel 1959, si \u00e8 occupato come ispettore della Vigilanza dei principali scandali italiani, dalla Banca Privata Italiana di Michele Sindona all'Italcasse di Giuseppe Arcaini fino al Banco Ambrosiano di Roberto Calvi. \u00c8 stato Vice Direttore Generale dal 1993 al 1994 e poi, succedendo a Lamberto Dini, Direttore Generale dal 1994 al 2006 quando, il 2 ottobre, fu sostituito da Fabrizio Saccomanni. \nPer oltre due mesi ha ricoperto la carica vacante di Governatore dopo le dimissioni di Antonio Fazio. Al momento di andare in pensione, il nuovo Governatore Mario Draghi, di concerto con il Consiglio superiore dell'Istituto di emissione, lo ha nominato Direttore Generale onorario sottolineando come non fosse \"mai stato uomo da compromessi\". \n\u00c8 morto a Roma il 29 novembre 2020 all\u2019et\u00e0 di 87 anni.\nVita privata.\nEra sposato con Luciana Modonesi da cui ha avuto tre figli: Michele, Gabriella e Davide."}
{"id": "514944", "revid": "767487", "url": "https://it.wikipedia.org/wiki?curid=514944", "title": "Cantone di Romilly-sur-Seine-1", "text": "Il Cantone di Romilly-sur-Seine-1 era una divisione amministrativa dell'Arrondissement di Nogent-sur-Seine.\nA seguito della riforma approvata con decreto del 21 febbraio 2014, che ha avuto attuazione dopo le elezioni dipartimentali del 2015, \u00e8 stato soppresso.\nComposizione.\nComprendeva parte di Romilly-sur-Seine ed i comuni di:"}
{"id": "514945", "revid": "767487", "url": "https://it.wikipedia.org/wiki?curid=514945", "title": "Cantone di Romilly-sur-Seine-2", "text": "Il Cantone di Romilly-sur-Seine-2 era una divisione amministrativa dell'Arrondissement di Nogent-sur-Seine.\nA seguito della riforma approvata con decreto del 21 febbraio 2014, che ha avuto attuazione dopo le elezioni dipartimentali del 2015, \u00e8 stato soppresso.\nComposizione.\nComprendeva solo parte del comune di Romilly-sur-Seine."}
{"id": "514948", "revid": "1926649", "url": "https://it.wikipedia.org/wiki?curid=514948", "title": "Giuseppe Scurto", "text": "Caratteristiche tecniche.\nGiocatore.\nAlto e slanciato, grande personalit\u00e0 e buona tecnica nel far ripartire l'azione, \u00e8 stato un difensore centrale completo.\nCarriera.\nGiocatore.\nClub.\nCresciuto nelle giovanili della , nel 2002 passa alla , giocando nella formazione Primavera che si aggiudicher\u00e0 il campionato nazionale sotto la guida di Alberto De Rossi. Viene aggregato alla prima squadra di Fabio Capello sin dalla stagione 2001-2002, in cui gli viene assegnata la casacca numero 29, prendendo parte solo alle amichevoli pre-campionato.\nL'esordio ufficiale avviene nella stagione 2004-2005, in cui la squadra ha avuto quattro allenatori: sotto la guida di Luigi Delneri esordisce prima in Champions League a Leverkusen e successivamente in Serie A, il 7 novembre 2004 in Milan-Roma (1-1). Nella sua prima stagione da professionista con la maglia giallorossa ha collezionato 16 presenze complessive.\nNella stagione 2005-2006 \u00e8 passato in compartecipazione al ChievoVerona dove ha giocato con pi\u00f9 continuit\u00e0 \u2013 19 presenze e un gol contro la \u2013 ottenendo il quarto posto a seguito di \"Calciopoli\"; ci\u00f2 gli consente di giocare i preliminari di Champions League contro il Levski Sofia. Rinnovata la compartecipazione, resta a Verona anche la stagione 2006-2007.\nDopo aver passato due stagioni a Verona il giocatore \u00e8 passato al dove ha giocato la stagione 2007-2008 in Serie B, collezionando 34 presenze. Al termine della stagione la compartecipazione tra Treviso e ChievoVerona \u00e8 stata risolta a favore della prima.\nDopo essersi svincolato dal Treviso, nel luglio 2009 si trasferisce alla . Durante il campionato 2009-2010 \u00e8 uno dei primi a essere squalificato dalla nuova regola contro le bestemmie in campo, immediatamente revocata grazie alla consulenza tecnica prestata da una persona sordo-muta. Il 12 giugno 2011 ha annunciato di aver rescisso il contratto con il club alabardato.\nIl 26 marzo 2012 si aggrega in prova al Livorno. A luglio 2012 passa alla Juve Stabia.\nNazionale.\n\u00c8 nel giro della Nazionale fin dall'Under-15, e ha all'attivo 32 convocazioni e 20 presenze con le varie Nazionali di categoria giovanile.\nHa conquistato l'oro nell'Europeo di categoria con l'Under-19 nel 2003 in Liechtenstein.\nCon l'Under-21 di Claudio Gentile ha disputato l'Europeo del 2006, uscendo al primo turno.\nAllenatore.\nLa prima esperienza da allenatore \u00e8 alla Juve Stabia, la quale, visto il suo ritiro anticipato dal calcio giocato per problemi fisici, gli affida la guida degli Allievi Nazionali.\nIl 2 luglio 2013 diventa l'allenatore degli Allievi Nazionali del Palermo, venendo confermato anche per la stagione seguente.\nDa agosto 2017 \u00e8 il tecnico della \"Primavera\" del Palermo. A causa della riforma del Campionato Primavera, la squadra si trova costretta a disputare la prima edizione del Campionato Primavera 2. I ragazzi di Scurto vincono il proprio girone e, il 16 maggio 2018, la prima edizione della Supercoppa Primavera 2 sconfiggendo a Coverciano il Novara per 1-0.\nDopo aver allenato le squadre Primavera di Trapani e SPAL, il 22 luglio 2021 torna a Roma alla guida dell'Under 18 della squadra capitolina.\nStatistiche.\nGiovanili.\n\"Statistiche aggiornate al 26 gennaio 2020.\""}
{"id": "514949", "revid": "31360", "url": "https://it.wikipedia.org/wiki?curid=514949", "title": "Mutual Assured Destruction", "text": ""}
{"id": "514950", "revid": "767487", "url": "https://it.wikipedia.org/wiki?curid=514950", "title": "Cantone di Marcilly-le-Hayer", "text": "Il Cantone di Marcilly-le-Hayer era una divisione amministrativa dell'Arrondissement di Nogent-sur-Seine.\nA seguito della riforma approvata con decreto del 21 febbraio 2014, che ha avuto attuazione dopo le elezioni dipartimentali del 2015, \u00e8 stato soppresso.\nComposizione.\nComprendeva i comuni di:"}
{"id": "514951", "revid": "767487", "url": "https://it.wikipedia.org/wiki?curid=514951", "title": "Cantone di M\u00e9ry-sur-Seine", "text": "Il Cantone di M\u00e9ry-sur-Seine era una divisione amministrativa dell'Arrondissement di Nogent-sur-Seine.\nA seguito della riforma approvata con decreto del 21 febbraio 2014, che ha avuto attuazione dopo le elezioni dipartimentali del 2015, \u00e8 stato soppresso.\nComposizione.\nComprendeva i comuni di:"}
{"id": "514954", "revid": "767487", "url": "https://it.wikipedia.org/wiki?curid=514954", "title": "Cantone di Nogent-sur-Seine", "text": "Il Cantone di Nogent-sur-Seine \u00e8 una divisione amministrativa dell'Arrondissement di Nogent-sur-Seine.\nA seguito della riforma approvata con decreto del 21 febbraio 2014, che ha avuto attuazione dopo le elezioni dipartimentali del 2015, \u00e8 passato da 16 a 23 comuni.\nComposizione.\nI 16 comuni facenti parte prima della riforma del 2014 erano:\nDal 2015 i comuni appartenenti al cantone sono i seguenti 23:"}
{"id": "514955", "revid": "767487", "url": "https://it.wikipedia.org/wiki?curid=514955", "title": "Cantone di Villenauxe-la-Grande", "text": "Il Cantone di Villenauxe-la-Grande era una divisione amministrativa dell'Arrondissement di Nogent-sur-Seine.\nA seguito della riforma approvata con decreto del 21 febbraio 2014, che ha avuto attuazione dopo le elezioni dipartimentali del 2015, \u00e8 stato soppresso.\nComposizione.\nComprendeva i comuni di:"}
{"id": "514956", "revid": "117947209", "url": "https://it.wikipedia.org/wiki?curid=514956", "title": "Habitus (sociologia)", "text": "Habitus \u00e8 un termine in uso nell'antica filosofia scolastica, successivamente usato dal critico d'arte Erwin Panofsky ed ancora dal sociologo Pierre Bourdieu.\nSociologia.\nIn sociologia l'habitus \u00e8 la condivisione di uno spazio sociale che permette di avere una medesima percezione delle pratiche sociali tra i componenti di una societ\u00e0. Aristotele lo chiamava \"hexis\" tradotto poi nel latino \"habitus\". L'Habitus costituisce un \"Sistema di disposizioni durabili e trasferibili, Strutture Strutturate, predisposte a funzionare come Strutture Strutturanti\" per la maggior parte di natura inconscia.\nPierre Bourdieu, per \"habitus\", intende la chiave della riproduzione culturale, essendo strettamente collegato alla struttura di gruppo sociale (classe, fede religiosa, etnia, livello di istruzione, professione, e via dicendo), \u00e8 in grado di generare comportamenti regolari che condizionano la vita sociale. Per lui, l'Habitus \u00e8 il principio generatore e unificatore che ritraduce le caratteristiche intrinseche e relazionali di una posizione, in uno stile di vita unitario, ossia un insieme unitario di persone, beni e pratiche. Gli Habitus sono differenziati ma anche differenzianti. Sono, dunque, anche operatori di distinzione: mettono in atto principi di differenziazione differenti o utilizzano diversamente i principi di differenziazione comuni. Egli lo paragona a un programma auto-correggibile.\nLo stile personale, quel particolare stampo che marchia tutti i prodotti dello stesso \"habitus\", sia nel comportamento sia nel lavoro, non \u00e8 nulla di pi\u00f9 di una deviazione rispetto allo stile di un determinato periodo o di una classe.\nMedicina.\nIn medicina l'habitus \u00e8 l'atteggiamento esteriore di una persona; il termine viene usato ad esempio per definire la mimica, la postura, i comportamenti e le reazioni di un paziente in relazione al suo stato fisiologico o patologico."}
{"id": "514960", "revid": "767487", "url": "https://it.wikipedia.org/wiki?curid=514960", "title": "Cantone di Troyes-1", "text": "Il Cantone di Troyes-1 era una divisione amministrativa dell'Arrondissement di Troyes.\nA seguito della riforma approvata con decreto del 21 febbraio 2014, che ha avuto attuazione dopo le elezioni dipartimentali del 2015, \u00e8 stato soppresso.\nContestualmente \u00e8 stato istituito un nuovo cantone con lo stesso nome, ma con differente delimitazione.\nComposizione.\nComprendeva parte della citt\u00e0 di Troyes e i comuni di:"}
{"id": "514962", "revid": "2138421", "url": "https://it.wikipedia.org/wiki?curid=514962", "title": "Sede metropolitana", "text": "Una sede metropolitana, nell'organizzazione territoriale della Chiesa cattolica, \u00e8 un'arcidiocesi o un'arcieparchia retta da un metropolita, a cui possono essere legate una o pi\u00f9 diocesi suffraganee. Sede metropolitana e diocesi suffraganee costituiscono una provincia ecclesiastica.\nStoria.\nLe sedi metropolitane sono nate nel contesto di una strutturata organizzazione territoriale della Chiesa cattolica: in particolare, i vescovi delle citt\u00e0 maggiori assunsero il titolo di metropolita e, nei loro confronti, i vescovi delle diocesi suffraganee con sede nelle citt\u00e0 minori della stessa provincia ecclesiastica avevano anche obblighi canonici. Originariamente le sedi metropolitane erano una per ogni provincia romana e coincidevano con la capitale della provincia. Questa organizzazione, gi\u00e0 presente nel III secolo, fu confermata dal Concilio di Nicea del 325. Si noti che le sedi metropolitane coincidevano con le sedi primaziali. In Occidente il diritto di riconoscere a una diocesi i diritti di sede metropolitana spettava al vescovo di Roma. Sempre secondo il Concilio di Nicea tutti i vescovi suffraganei dovevano ottenere il riconoscimento del metropolita della loro provincia, pena nullit\u00e0 dell'elezione. Verso il V secolo sorge la distinzione tra primate e metropolita, con il moltiplicarsi delle province ecclesiastiche, il titolo di metropolita spett\u00f2 generalmente alle sedi pi\u00f9 antiche, quantunque fossero in piccole citt\u00e0. Il concilio di Valence dell'855 affida ai metropolitani il diritto di sorvegliare i costumi e la reputazione dei vescovi suffraganei.\nAnticamente al metropolita spettava il diritto di convocare e presiedere il sinodo provinciale, a cui dovevano intervenire i vescovi suffraganei. Questi concili provinciali avvenivano con una certa frequenza, adesso il Concilio nazionale di Francia del 1408 stabil\u00ec che i metropoliti dovessero convocarli ogni anno. Dopo il Concilio di Trento, stabilito l'obbligo di residenza per i vescovi, al metropolita fu attribuito il diritto di sorvegliare i suffraganei. Lo stesso Concilio stabil\u00ec che i concili provinciali dovessero tenersi ogni tre anni.\nDopo le riforme apportate dal Concilio Vaticano II, i rapporti tra sedi metropolitane e suffraganee sono di carattere quasi esclusivamente formale; il Codice di diritto canonico assegna infatti al metropolita solo alcune limitate funzioni:"}
{"id": "514963", "revid": "466539", "url": "https://it.wikipedia.org/wiki?curid=514963", "title": "Vandellia cirrhosa", "text": "Il candir\u00f9 o canero (Vandellia cirrhosa), detto anche \"pesce stuzzicadenti\", \u00e8 un pesce osseo d'acqua dolce che fa parte della famiglia Trichomycteridae.\nDistribuzione e habitat.\n\u00c8 presente nel bacino del Rio delle Amazzoni.\nDescrizione.\nQuesta specie pu\u00f2 raggiungere i 17\u00a0cm di lunghezza ma di solito ha una taglia nettamente inferiore.\nBiologia.\nIl candir\u00f9 si comporta come un parassita, caso molto raro tra i vertebrati: esso penetra all'interno delle cavit\u00e0 branchiali di pesci pi\u00f9 grandi, dopo di che pratica un'apertura con i denti in un'arteria branchiale e si nutre del sangue che fuoriesce. Quando non \u00e8 in cerca di prede se ne sta infossato nel fango. Si nutre sia di giorno che di notte.\n\u00c8 oggetto di una leggenda moderna secondo cui sarebbe solito inserirsi nell'uretra dei bagnanti, eventualmente attratto dall'urina. Questa superstizione \u00e8 probabilmente nata nel diciannovesimo secolo, da incomprensioni tra gli studiosi europei e gli abitanti della zona, ed ha ricevuto molta pubblicit\u00e0 anche in tempi moderni in libri e film, molte volte spacciata per reale. In realt\u00e0, nonostante la popolosit\u00e0 dell'areale della \"V. cirrhosa\", c'\u00e8 stato negli ultimi decenni un solo caso documentato di candir\u00f9 che sia penetrato nel pene di un uomo che stava urinando in un fiume; sul caso in questione esistono forti dubbi e si ritiene impossibile che il pesce possa addirittura lanciarsi fuori dall'acqua lungo un getto di urina, tanto pi\u00f9 che \u00e8 stato sperimentalmente smentito che sia attratto dall'urina in generale. Alla stessa maniera non ci sono casi registrati di candir\u00f9 penetrati nell'ano di bagnanti, mentre \u00e8 possibile in rari casi che si inserisca in una vagina, da cui \u00e8 possibile estrarlo con un intervento chirurgico."}
{"id": "514964", "revid": "124785194", "url": "https://it.wikipedia.org/wiki?curid=514964", "title": "Arto superiore", "text": "Gli arti superiori sono le appendici che si articolano con il tronco nella sua parte superiore.\nNel linguaggio comune italiano, il termine braccio (plurale \"braccia\") \u00e8 usato per indicare ciascuno degli arti superiori umani, nella sua interezza; in anatomia umana, con il termine \"braccio\" si intende la porzione dell'arto superiore compresa fra le articolazioni della spalla e del corrispondente gomito.\nAnatomia umana.\nGli arti superiori nell'uomo, al contrario di quelli inferiori, non svolgono in sostanza una funzione locomotoria, ma sono utilizzati principalmente per le funzioni manuali.\nIl collegamento col tronco \u00e8 assicurato dalla \"cintura toracica\" o \"cingolo scapolare\".\nRegioni dell'arto superiore.\nProcedendo in senso cranio-caudale, l'arto superiore \u00e8 suddiviso in:\nStruttura ossea.\nLa struttura ossea dell'arto superiore si compone di pi\u00f9 parti:\nL'omero \u00e8 l'osso del braccio, che si articola prossimalmente con la scapola nell'articolazione glenomerale (o della spalla) e distalmente con radio e ulna nell'articolazione del gomito.\nL'ulna e il radio sono invece le ossa dell'avambraccio; esse partono parallele dall'articolazione del gomito, e giungono fino al polso. Grazie alla loro flessibilit\u00e0, queste due ossa possono facilmente sovrapporsi, e causare cos\u00ec il capovolgimento della mano (prono-supinazione); quando le due ossa sono parallele, quest'ultima mostra il palmo. Per quanto riguarda la posizione dell'ulna e del radio \u00e8 sufficiente ricordare che, mentre la prima \u00e8 corrispondente al mignolo, il secondo lo \u00e8 al pollice.\nIl polso, o carpo, \u00e8 formato da otto ossa (scafoide, semilunare, piramidale, pisiforme, trapezio, trapezoide, capitato e uncinato) e permette l'articolazione di ulna e radio con la mano.\nLa mano \u00e8 composta da cinque ossa metacarpali articolate con il polso, e da cinque dita, formate ciascuna da tre falangi (prossimale, intermedia e distale) articolate a ogni metacarpo. Fa eccezione il pollice, formato solo da due falangi (prossimale e distale).\nMuscoli.\nIl bicipite ed il tricipite [dal latino, \"bi-capite\" e \"tri-capite\", ovvero a due e tre capi, con riferimento al numero di origini ossee che questi posseggono] sono i muscoli che circondano l'omero rispettivamente nella parte anteriore e posteriore; il bicipite, che ne ricopre la parte anteriore, si occupa, inserendosi tramite i tendini al suddetto osso e alle ossa dell'avambraccio, della flessione dell'avambraccio sul braccio. Simmetricamente il tricipite, essendo il muscolo antagonista del bicipite, si trova dalla parte opposta dell'omero e, con la sua contrazione, estende l'avambraccio sul braccio. Naturalmente, ad ogni contrazione del bicipite corrisponde un'estensione del tricipite e viceversa.\nIl muscolo brachiale [dal latino \"brachium\", braccio] si trova all'interno del braccio e precisamente tra il bicipite e l'omero, non \u00e8 completamente visibile ma supera il bicipite in larghezza e quindi causa la morfologia esterna del braccio.\nVascolarizzazione e innervazione.\nL'arteria brachiale \u00e8 deputata al trasporto del sangue verso la mano; poich\u00e9 \u00e8 anche l'arteria principale di tutto il braccio, ovvero quella che si collega direttamente all'arco aortico, costituisce un punto strategico per il bloccaggio delle emorragie del braccio.\nSiccome la mano \u00e8 un punto piuttosto periferico del corpo umano, l\u00ec sono presenti anche numerosi e fitti vasi capillari."}
{"id": "514965", "revid": "547034", "url": "https://it.wikipedia.org/wiki?curid=514965", "title": "Anatole", "text": "Il termine anatole (la cui etimologia \u00e8 incerta) designa una struttura formale tipica del jazz, meglio nota col nome di rhythm changes: si tratta della struttura accordale del noto standard intitolato \"I Got Rhythm\" di George Gershwin, in voga negli anni trenta, quando il jazz era essenzialmente una musica da ballo.\n\"I Got Rhythm\".\nLa canzone fu composta da George Gershwin nel 1930, con i testi di Ira Gershwin, ed era inizialmente parte del musical di Broadway \"Girl Crazy\".\nDato l'enorme successo, la canzone divenne uno standard musicale e fu inserita in seguito nel film \"Un americano a Parigi\".\nLe versioni pi\u00f9 popolari del brano furono cantate da Judy Garland, Ethel Merman, Ella Fitzgerald e The Happenings che nel 1967 raggiungono la terza posizione nella Billboard Hot 100.\nStruttura.\nLa struttura dell'anatole viene sfruttata a fondo nel corso degli anni '40, nel contesto di riappropriazione culturale e rielaborazione formale che va sotto il nome di be bop.\nLa struttura formale dell'anatole viene infatti utilizzata come canovaccio ritmico-armonico di riferimento per la creazione di un gran numero di temi originali caratteristici del be bop (come, ad esempio, \"Salt Peanuts\" di Dizzy Gillespie, \"Oleo\" di Sonny Rollins, \"Rhythm 'a ning\" di Thelonious Monk). La ragione principale di questo riutilizzo di materiale \u00e8 dovuta all'usanza, da parte dei \"boppers\", di improvvisare su progressioni armoniche note, ma su cui non era necessario pagare i diritti d'autore. Questo usanza, in molte musiche, prende il nome di \"contrafactum\".\nLa struttura consta di 32 misure articolate in quattro sezioni che, in generale, si identificano con lo schema AA'BA' (alcuni leggono la stessa struttura come ABCA).\nIn sostanza, dal punto di vista armonico, le sezioni A consistono nel susseguirsi degli accordi derivati dai gradi I - VI - II - V di una tonalit\u00e0 maggiore, mentre la sezione B \u00e8 costituita dal susseguirsi di quattro accordi di settima dominante, dei quali il precedente \u00e8 in rapporto di quinta rispetto al successivo ed il primo dei quali \u00e8 costruito sulla terza maggiore della tonalit\u00e0 d'impianto del brano (lungo il circolo delle quinte suonato per quarte ascendenti).\nEsemplificando, la progressione armonica di un anatole in Si\u266d \u00e8 la seguente:\nIn realt\u00e0 la versione originale di \"I Got Rhythm\" prevedeva due battute aggiuntive alla fine della seconda A' (contando quindi non 32 ma 34 battute).\nNormalmente il tempo prescelto per l'esecuzione della struttura nello stile bop \u00e8 piuttosto sostenuto.\nAccanto al blues ed alla forma canzone, l'anatole costituisce una struttura formale estremamente importante sia dal punto di vista storico che per l'impegnativa pratica improvvisativa implicata, il cui apprendimento \u00e8 imprescindibile per qualsiasi musicista jazz.\nEsempi noti.\nSono numerosissimi i brani basati sulla progressione anatole (si pensi ad esempio alla nota sigla del programma televisivo \"The Muppet Show\" scritta da Sam Pottle).\nAltri brani:"}
{"id": "514966", "revid": "767487", "url": "https://it.wikipedia.org/wiki?curid=514966", "title": "Cantone di Troyes-2", "text": "Il Cantone di Troyes-2 era una divisione amministrativa dell'Arrondissement di Troyes.\nA seguito della riforma approvata con decreto del 21 febbraio 2014, che ha avuto attuazione dopo le elezioni dipartimentali del 2015, \u00e8 stato soppresso.\nContestualmente \u00e8 stato istituito un nuovo cantone con lo stesso nome, ma con differente delimitazione.\nComposizione.\nComprendeva parte della citt\u00e0 di Troyes e i comuni di:"}
{"id": "514967", "revid": "767487", "url": "https://it.wikipedia.org/wiki?curid=514967", "title": "Cantone di Troyes-3", "text": "Il Cantone di Troyes-3 era una divisione amministrativa dell'Arrondissement di Troyes.\nA seguito della riforma approvata con decreto del 21 febbraio 2014, che ha avuto attuazione dopo le elezioni dipartimentali del 2015, \u00e8 stato soppresso.\nContestualmente \u00e8 stato istituito un nuovo cantone con lo stesso nome, ma con differente delimitazione.\nComposizione.\nComprendeva parte della citt\u00e0 di Troyes."}
{"id": "514969", "revid": "373458", "url": "https://it.wikipedia.org/wiki?curid=514969", "title": "Piano di ammortamento", "text": "In ragioneria ed in tecnica bancaria il piano di ammortamento \u00e8 un programma di estinzione di debito o di abbassamento o estinzione del capitale di credito.\nImpropriamente, ma solo colloquialmente, la locuzione si usa talvolta anche per la gestione degli ammortamenti dei beni dell'azienda, e consiste nella previsione pluriennale delle quote di ammortamento dei beni dell'azienda per ciascuno dei futuri esercizi (beni strumentali, immobili ed elementi immateriali), che sono previsti sin dalla registrazione contabile dell'acquisto.\nRedazione del piano.\nPu\u00f2 essere redatto sia dal creditore, come nel caso pi\u00f9 noto delle banche erogatrici di mutui immobiliari o di finanziamenti personali, sia dal debitore in sede di studio di fattibilit\u00e0 di investimenti per i quali si richieda contribuzione, sovvenzionamento o altro genere di sostegno finanziario, tanto a enti privati quanto pubblici, sia in sede di richiesta di erogazione, che in eventuale rinegoziazione di rimborso. Il piano predisposto dall'aspirante debitore \u00e8 naturalmente un importante indicatore della capacit\u00e0 gestionale nella valutazione preventiva della proposta di finanziamento.\nOve redatto a corredo di un'apertura di credito in conto corrente con garanzia ipotecaria, l'ordinaria movimentazione del conto corrente di corrispondenza da parte del debitore rende malagevole la redazione e soprattutto la tenuta di un piano di ammortamento.\nContenuti del piano.\nNel pagamento di un debito gi\u00e0 maturato, nella restituzione di un prestito, e comunque nelle attivit\u00e0 di mutuo e finanziamento in genere, il piano di ammortamento \u00e8 un documento contenente dati assai simili nella sostanza, ma a seconda del tipo di contratto in forme a volte molto diverse, che indicano (se la condizione risulta dal contratto) in dettaglio i futuri pagamenti che il debitore effettuer\u00e0 al creditore per onorare il debito corrente. Contiene per ciascun pagamento la corretta imputazione di ciascuna rata a quota capitale e quota interessi, il capitale residuo dopo ciascun pagamento, e le eventuali variazioni nel tempo (se previste) dei saggi e delle modalit\u00e0 di capitalizzazione.\nNel fido in genere non si ha previsione di un piano di ammortamento, ma pu\u00f2 essere proposto dal debitore un piano di rientro in caso di grave sofferenza.\nNel leasing, sebbene si tratti formalmente di tipo di negozio giuridico diverso (locazione finanziaria e non prestito), il prospetto dei pagamenti ha essenzialmente la medesima funzione, tant'\u00e8 che in un contratto a tasso variabile, una variazione dell'indice di riferimento produce un corrispettivo come adeguamento canoni. Da ottobre 2002 nei contratti di locazione finanziaria deve essere indicato il tasso leasing, definito come il tasso interno per cui attualizzando i flussi futuri viene eguagliato il flusso iniziale. In caso di riscatto anticipato del contratto di leasing, le rate residue e il prezzo di riscatto vengono solitamente attualizzate ad un tasso inferiore al tasso leasing. Altra caratteristica della locazione finanziaria, che la differenza dalla locazione operativa, \u00e8 la presenza di un prezzo di riscatto del bene al termine della locazione.\nIn presenza di tassi variabili nel corso del prestito, ad esempio per tassi indicizzati (ancorati cio\u00e8 a valori futuri di indici o valute, specie straniere), il documento vale ovviamente con precisione esclusivamente limitata ai soli periodi per i quali si abbia certezza di calcolo, in genere le rate iniziali, ma viene ugualmente disposto ed \u00e8 in genere cura del creditore ed interesse del debitore seguirne le corrette rettificazioni in caso ci\u00f2 si renda successivamente necessario.\nNel mutuo il piano di ammortamento si distingue comunque dalla cartella di mutuo, che riporta il debito residuo netto del prestito allo scadere di ogni mensilit\u00e0 e/o rata prevista nel contratto di finanziamento, e che ne \u00e8 a tutti gli effetti documento distinto. Il piano di ammortamento infatti viene modificato solo nel momento in cui l'esatto importo del debito (o il numero delle rate, se si tratta di prestito a rata fissa e durata variabile) si modifica rispetto a quanto inizialmente previsto, per importo di rata e/o per numero di rate. La cartella invece si spicca ad ogni scadenza di pagamento e contiene dati relativi al momento della scadenza della rata (naturalmente possono, per reciproca comodit\u00e0 includervisi dati di maggior portata)\nTipologie di ammortamento.\nEsistono diversi piani di ammortamento:\nIl piano utilizzato nel sistema bancario italiano \u00e8 quello alla francese, cio\u00e8 a rate costanti.\nVisualizzando il piano di ammortamento ci si accorge che: \nQuindi il debito residuo diminuisce della quota capitale rimborsata. Cos\u00ec facendo al termine del piano il debito residuo arriva a zero. Successivamente, se il tasso varia, la rata cambier\u00e0 in maniera proporzionale alla variazione del tasso per il debito residuo.\nLa formula per calcolare la rata (\"r\") conoscendo il capitale o debito (\"C\"), il tasso periodico (\"i\") e il numero di rate (\"n\") \u00e8 la seguente:\nformula_1\nSe la rata \u00e8 mensile, \"i\", per alcuni \u00e8 dato dal tasso annuale diviso 12.\nIn alcuni testi si ritrova formula di matematica finanziaria diversa, che tiene conto della corrispondenza tra interesse annuo e montante degli interessi."}
{"id": "514970", "revid": "767487", "url": "https://it.wikipedia.org/wiki?curid=514970", "title": "Cantone di Troyes-4", "text": "Il Cantone di Troyes-4 era una divisione amministrativa dell'Arrondissement di Troyes.\nA seguito della riforma approvata con decreto del 21 febbraio 2014, che ha avuto attuazione dopo le elezioni dipartimentali del 2015, \u00e8 stato soppresso.\nContestualmente \u00e8 stato istituito un nuovo cantone con lo stesso nome, ma con differente delimitazione.\nComposizione.\nComprendeva parte della citt\u00e0 di Troyes e del comune di La Chapelle-Saint-Luc, nonch\u00e9 i comuni di:"}
{"id": "514973", "revid": "767487", "url": "https://it.wikipedia.org/wiki?curid=514973", "title": "Cantone di Troyes-5", "text": "Il Cantone di Troyes-5 era una divisione amministrativa dell'Arrondissement di Troyes.\nA seguito della riforma approvata con decreto del 21 febbraio 2014, che ha avuto attuazione dopo le elezioni dipartimentali del 2015, \u00e8 stato soppresso.\nContestualmente \u00e8 stato istituito un nuovo cantone con lo stesso nome, ma con differente delimitazione.\nComposizione.\nComprendeva parte della citt\u00e0 di Troyes."}
{"id": "514976", "revid": "767487", "url": "https://it.wikipedia.org/wiki?curid=514976", "title": "Cantone di Troyes-6", "text": "Il Cantone di Troyes-6 era una divisione amministrativa dell'Arrondissement di Troyes.\nA seguito della riforma approvata con decreto del 21 febbraio 2014, che ha avuto attuazione dopo le elezioni dipartimentali del 2015, \u00e8 stato soppresso.\nComposizione.\nComprendeva parte della citt\u00e0 di Troyes e i comuni di:"}
{"id": "514977", "revid": "767487", "url": "https://it.wikipedia.org/wiki?curid=514977", "title": "Cantone di Troyes-7", "text": "Il Cantone di Troyes-7 era una divisione amministrativa dell'Arrondissement di Troyes.\nA seguito della riforma approvata con decreto del 21 febbraio 2014, che ha avuto attuazione dopo le elezioni dipartimentali del 2015, \u00e8 stato soppresso.\nComposizione.\nComprendeva parte della citt\u00e0 di Troyes e i comuni di:"}
{"id": "514978", "revid": "1654832", "url": "https://it.wikipedia.org/wiki?curid=514978", "title": "Cantone di Aix-Villemaur-P\u00e2lis", "text": "Il Cantone di Aix-Villemaur-P\u00e2lis \u00e8 una divisione amministrativa dell'Arrondissement di Troyes e dell'Arrondissement di Nogent-sur-Seine.\nA seguito della riforma approvata con decreto del 21 febbraio 2014, che ha avuto attuazione dopo le elezioni dipartimentali del 2015, \u00e8 passato da 10 a 38 comuni, divenuti 36 nal 2016 con il nuovo comune di Aix-Villemaur-P\u00e2lis che accorpava Aix-en-Othe, Villemaur-sur-Vanne e Palis.\nComposizione.\nI 10 comuni facenti parte prima della riforma del 2014 erano:\nDal 2016 i comuni appartenenti al cantone sono i seguenti 36:"}
{"id": "514980", "revid": "767487", "url": "https://it.wikipedia.org/wiki?curid=514980", "title": "Cantone di Arcis-sur-Aube", "text": "Il Cantone di Arcis-sur-Aube \u00e8 una divisione amministrativae dell'Arrondissement di Troyes.\nA seguito della riforma approvata con decreto del 21 febbraio 2014, che ha avuto attuazione dopo le elezioni dipartimentali del 2015, \u00e8 passato da 22 a 47 comuni.\nComposizione.\nI 22 comuni facenti parte prima della riforma del 2014 erano:\nDal 2015 i comuni appartenenti al cantone sono i seguenti 47:"}
{"id": "514981", "revid": "767487", "url": "https://it.wikipedia.org/wiki?curid=514981", "title": "Cantone di Bar-sur-Seine", "text": "Il Cantone di Bar-sur-Seine \u00e8 una divisione amministrativa dell'Arrondissement di Troyes.\nA seguito della riforma approvata con decreto del 21 febbraio 2014, che ha avuto attuazione dopo le elezioni dipartimentali del 2015, \u00e8 passato da 22 a 46 comuni.\nComposizione.\nI 22 comuni facenti parte prima della riforma del 2014 erano:\nDal 2015 i comuni appartenenti al cantone sono i seguenti 46:"}
{"id": "514982", "revid": "767487", "url": "https://it.wikipedia.org/wiki?curid=514982", "title": "Cantone di Bouilly", "text": "Il Cantone di Bouilly era una divisione amministrativa dell'Arrondissement di Troyes.\nA seguito della riforma approvata con decreto del 21 febbraio 2014, che ha avuto attuazione dopo le elezioni dipartimentali del 2015, \u00e8 stato soppresso.\nComposizione.\nComprende i comuni di:"}
{"id": "514985", "revid": "767487", "url": "https://it.wikipedia.org/wiki?curid=514985", "title": "Cantone di Chaource", "text": "Il Cantone di Chaource era una divisione amministrativa dell'Arrondissement di Troyes.\nA seguito della riforma approvata con decreto del 21 febbraio 2014, che ha avuto attuazione dopo le elezioni dipartimentali del 2015, \u00e8 stato soppresso.\nComposizione.\nComprendeva i comuni di:"}
{"id": "514988", "revid": "1652635", "url": "https://it.wikipedia.org/wiki?curid=514988", "title": "Geppi Cucciari", "text": "Biografia.\nCresciuta a Macomer, nel 2000 entra a far parte del laboratorio teatrale Scaldasole, mentre l'anno seguente, con una tesi in diritto internazionale pubblico, si laurea in Giurisprudenza all'Universit\u00e0 Cattolica del Sacro Cuore di Milano e nel 2001 entra a far parte del laboratorio artistico di \"Zelig\". Nel 2002 prende parte stabilmente al programma \"Pinocchio\", condotto da La Pina su Radio Deejay, e sempre nello stesso anno, con il gruppo Scaldasole, partecipa al programma radiofonico \"Scaldanight\", in onda su Radio Popolare. Sempre nel 2002 partecipa al programma \"Shorty and Spotty\", con i Pali e Dispari, in onda su Happy Channel. Nella stagione teatrale 2002/2003 recita in due spettacoli teatrali: un monologo, scritto con Lucio Wilson, \"Meglio sardi che mai\"; e \"Maionese\" con la compagnia teatrale Burro Fuso, per la regia di Paola Galassi. Nel 2003 partecipa per la prima volta al programma cabarettistico \"Zelig Off\", in onda in seconda serata su Italia 1. Nel 2004 partecipa al programma comico di MTV \"Comedy Lab\", mentre l'anno successivo entra nel cast di \"Attacco allo Stato\", film tv con Raoul Bova in onda su Canale 5, per la regia di Michele Soavi.\nDal 2005 al 2009 \u00e8 una dei protagonisti di \"Zelig Circus\", in onda in prima serata su Canale 5. Inoltre tra il 2005 e il 2008 \u00e8 nel cast della sitcom \"Belli dentro\", trasmessa su Canale 5, per cui ha vinto una Telegrolla come miglior attrice di sitcom nel 2006. Sempre dal 2005 inizia a collaborare con il settimanale \"Donna moderna\". Nel 2006 pubblica il suo primo romanzo, \"Meglio donna che male accompagnata\", scritto con la collaborazione di Lucio Wilson, autore con lei anche dello spettacolo teatrale che la vede protagonista, \"Si vive una volta. Sola\", regia di Paola Galassi, portato in scena nella stagione teatrale 2007/2008. Nel 2007 conduce un programma tutto suo, \"Geppi Hour\", in onda su Sky Show. Nello stesso anno, recita nel film \"Grande, grosso e... Verdone\", per la regia di Carlo Verdone, che esce nelle sale cinematografiche il 7 marzo 2008. Dal 2009 partecipa al programma di seconda serata \"Victor Victoria\", in onda su LA7, commentando i sondaggi riguardanti gli ospiti. Il 10 febbraio 2009 pubblica il suo secondo romanzo, dal titolo \"Meglio un uomo oggi\", edito dalla Arnoldo Mondadori Editore.\nDal 2009 alla fine del 2010, fa parte del cast del programma di LA7 condotto da Victoria Cabello \"Victor Victoria\" nei panni di un'improbabile sondaggista. Conduce insieme a Simone Annicchiarico le prime due stagioni (2010 e 2011) del talent show \"Italia's Got Talent\" in onda su Canale 5. Nel dicembre 2010 ha partecipato come giurata alla puntata pilota della trasmissione televisiva \"Let's Dance\", andata in onda su Canale 5. Dal 28 febbraio 2011 conduce \"G' Day\", il nuovo preserale di LA7 e il 18 febbraio 2012 partecipa come ospite all'ultima serata del Festival di Sanremo su Rai 1, condotto da Gianni Morandi e Rocco Papaleo. L'11 marzo 2012 viene premiata al 52\u00ba Premio regia televisiva come \"miglior personaggio televisivo femminile dell'anno\". Partecipa il 5 maggio 2012 come giurata ad Amici su Canale 5. Da gennaio 2013 si occupa della copertina - nota come \"Agenda Geppi\" - del programma \"Le invasioni barbariche\" con Daria Bignardi, in onda su LA7; a giugno lascia LA7 perch\u00e9 passa in Rai: infatti conduce nel dicembre 2013 il programma settimanale di seconda serata di Rai 1 \"Dopotutto non \u00e8 brutto\" insieme a Francesco Bonami e dal gennaio 2014 conduce su Rai 3 insieme a Piero Dorfles il programma \"Per un pugno di libri\", sostituendo alla conduzione Veronica Pivetti.\nDall'ottobre 2014 \u00e8 impegnata, nel ruolo di Morticia Addams, nel musical \"La famiglia Addams\", insieme ad Elio (Gomez), Pierpaolo Lopatriello e Giulia Odetto. Ha condotto, insieme a Gianni Morandi, la puntata di \"Zelig\" del 30 ottobre 2014. Dal 14 settembre 2015 \u00e8 conduttrice del programma radiofonico \"Un giorno da pecora\" su Rai Radio 2 e successivamente dal 12 settembre 2016 su Rai Radio 1 insieme a Giorgio Lauro. Dal 24 gennaio 2016, \u00e8 conduttrice del programma \"Le iene\" affiancando alla conduzione Miriam Leone e Fabio Volo la domenica e Nadia Toffa e Pif nella puntata del marted\u00ec. Il 29 ottobre 2016 inizia a condurre insieme a Massimo Gramellini \"Le parole della settimana\" su Rai3. Nel 2017 ha doppiato Barbara Gordon, alias Batgirl, in \"LEGO Batman - Il film\" e ha avuto il ruolo di narratrice per il programma di seconda serata di Rai 3 \"I ragazzi del Bambino Ges\u00f9\". Dal 2020 conduce su Rai 3 il programma \"Che succ3de?\". \nVita privata.\nAppassionata di pallacanestro, \u00e8 giunta a giocare in serie A2 con la maglia della Virtus Cagliari. Dal 2012 ha giocato nella Gammabasket Segrate in serie C.\nIl 15 dicembre 2012 sposa a Milano il giornalista Luca Bonaccorsi, fondatore del mensile \"Terra\", da cui successivamente si separa nel novembre 2016. In seguito Bonaccorsi l'ha accusata di atti persecutori."}
{"id": "514989", "revid": "767487", "url": "https://it.wikipedia.org/wiki?curid=514989", "title": "Cantone di La Chapelle-Saint-Luc", "text": "Il Cantone di La Chapelle-Saint-Luc era una divisione amministrativa dell'Arrondissement di Troyes.\nA seguito della riforma approvata con decreto del 21 febbraio 2014, che ha avuto attuazione dopo le elezioni dipartimentali del 2015, \u00e8 stato soppresso.\nComposizione.\nComprendeva parte del comune di La Chapelle-Saint-Luc ed il comune di Les No\u00ebs-pr\u00e8s-Troyes."}
{"id": "514990", "revid": "933835", "url": "https://it.wikipedia.org/wiki?curid=514990", "title": "Angelo Ricasoli", "text": "Biografia.\nDi origine fiorentina, divenne prima vescovo di Sora, poi di Aversa, da dove fu promosso sicuramente con l'influenza del suo predecessore Pietro Corsini, divenuto nel frattempo cardinale. Fu caritatevole verso alcune istituzioni e comunit\u00e0 religiose: \u00e8 documentata per esempio una donazione del 1389 a San Miniato al Monte a la nomina della Chiesa di San Michele in Orto come beneficiaria universale dei suoi beni dopo la sua morte.\nSi trov\u00f2 suo malgrado nel mezzo della \"guerra degli otto santi\", durante la quale la citt\u00e0 ricevette un'interdizione papale.\nLa sua figura fu considerata troppo defilata rispetto alla fedelt\u00e0 richiesta dal papa, in una difficile situazione tra Urbano VI e la citt\u00e0.\nSi scatenarono presto accuse contro di lui presso la curia papale, che non mancarono di sollevarlo presto dall'incarico, venendo designato alla diocesi di Faenza.\nDivenne poi sessantasettesimo vescovo di Arezzo fra il 1391 e il 1403, dove viene ricordato per l'acquisto della Godiola, una grande villa subito fuori citt\u00e0.\nAlla sua scomparsa, avvenuta nel novembre del 1403 fu sepolto nella chiesa dei frati minori a Montevarchi e una parte dei suoi beni finanzi\u00f2 anche la compagnia assistenziale del Bigallo."}
{"id": "514991", "revid": "767487", "url": "https://it.wikipedia.org/wiki?curid=514991", "title": "Cantone di Ervy-le-Ch\u00e2tel", "text": "Il Cantone di Ervy-le-Ch\u00e2tel era una divisione amministrativa dell'Arrondissement di Troyes.\nA seguito della riforma approvata con decreto del 21 febbraio 2014, che ha avuto attuazione dopo le elezioni dipartimentali del 2015, \u00e8 stato soppresso.\nComposizione.\nComprendeva i comuni di:"}
{"id": "514992", "revid": "767487", "url": "https://it.wikipedia.org/wiki?curid=514992", "title": "Cantone di Essoyes", "text": "Il Cantone di Essoyes era una divisione amministrativa dell'Arrondissement di Troyes.\nA seguito della riforma approvata con decreto del 21 febbraio 2014, che ha avuto attuazione dopo le elezioni dipartimentali del 2015, \u00e8 stato soppresso.\nComposizione.\nComprendeva i comuni di:"}
{"id": "514993", "revid": "767487", "url": "https://it.wikipedia.org/wiki?curid=514993", "title": "Cantone di Estissac", "text": "Il Cantone di Estissac era una divisione amministrativa dell'Arrondissement di Troyes.\nA seguito della riforma approvata con decreto del 21 febbraio 2014, che ha avuto attuazione dopo le elezioni dipartimentali del 2015, \u00e8 stato soppresso.\nComposizione.\nComprendeva i comuni di:"}
{"id": "514994", "revid": "767487", "url": "https://it.wikipedia.org/wiki?curid=514994", "title": "Cantone di Lusigny-sur-Barse", "text": "Il Cantone di Lusigny-sur-Barse era una divisione amministrativa dell'Arrondissement di Troyes.\nA seguito della riforma approvata con decreto del 21 febbraio 2014, che ha avuto attuazione dopo le elezioni dipartimentali del 2015, \u00e8 stato soppresso.\nComposizione.\nComprendeva i comuni di:"}
{"id": "514995", "revid": "36426", "url": "https://it.wikipedia.org/wiki?curid=514995", "title": "Diocesi di Faenza", "text": ""}
{"id": "514996", "revid": "1718925", "url": "https://it.wikipedia.org/wiki?curid=514996", "title": "Sandro Piccinini", "text": "Biografia.\nFiglio di Alberto Piccinini, ex giocatore di , Salernitana, , e nonch\u00e9 della Nazionale italiana nel secondo dopoguerra, tenta di emulare la carriera del padre. Poich\u00e9 sente di non possedere appieno le qualit\u00e0 sportive necessarie, a 17 anni lascia le giovanili della Lazio, decidendo di dedicarsi alla carriera di giornalista. In seguito si iscrive all'Universit\u00e0 di Torino, frequentandovi anche la Scuola di Giornalismo.\nDal 1978 alla primavera del 1982, negli anni pionieristici della televisione privata locale, collabora con la rete romana Tvr Voxson, e successivamente, viene assunto presso TeleRoma 56, come radiocronista inviato negli stadi di Roma e Lazio. In quegli anni, tutta la programmazione sportiva portava la firma, come regia, di Luigi Del Mastro. Nel periodo di lavoro all'emittente romana incontra Michele Plastino, i giornalisti Fabio Caressa e Massimo Marianella, poi telecronisti di Sky Sport. Nello stesso anno lavora anche per la SACIS (RAI), che gli affida le cronache radiofoniche del campionato mondiale di calcio del 1982, destinate ai circuiti locali.\nNel 1984 inizia la sua collaborazione con Rete 4 in qualit\u00e0 di commentatore dei match di calcio internazionale per la trasmissione \"Calcio spettacolo\"; quella con Fininvest inizia nel 1987 per Italia 7. L'anno dopo \u00e8 ai microfoni di TV K-C, per la quale commenter\u00e0 i Campionati europei di calcio e i Giochi Olimpici di Seul. Nella stagione 1989-1990 conduce la trasmissione \"A tutto campo\" su TV K-C e, al fianco di Maurizio Mosca, \"Guida al campionato\", che condurr\u00e0 per sette stagioni consecutive su Italia 1 prima di cedere il posto al giornalista Alberto Brandi, e \"Italia 1 Sport\".\nNel 1996 ha commentato la gara della Nazionale italiana contro l', trasmessa su Canale 5; fu il primo incontro della Nazionale non trasmesso dalla RAI. Dalla stagione 1993-94, alternandosi con Bruno Longhi, commenta le partite di Coppa dei Campioni in onda sulle reti Fininvest/Mediaset e dalla stagione 2006-2007 anche per il digitale terrestre Mediaset Premium. Ha commentato per Fininvest/Mediaset (per l'emittente Canale 5), tra analogico e digitale terrestre, le finali di UEFA Champions League, tra cui quella del 2003 tra e , unica finale tra due squadre italiane (nella quale i rossoneri usciranno vincitori ai rigori), e del 2005 con la rimonta del ai danni del Milan, e nel 2007 ha commentato per Mediaset Premium la vittoria/rivincita del Milan contro il Liverpool allo Stadio Olimpico di Atene.\nNel 1998 lancia e conduce la trasmissione della domenica calcistica che lo fa conoscere al grande pubblico, \"Controcampo\", che diventa subito rivale della \"Domenica Sportiva\". Dopo nove anni di conduzione con ottimi risultati di ascolti, il 14 maggio 2006, nel corso dell'ultima puntata della stagione 2005-06, Piccinini annuncia l'addio alla trasmissione da lui portata in alto. Dopo aver rifiutato di passare a Sky Sport, il giornalista annuncia, durante la presentazione dei palinsesti Mediaset nel luglio 2006, la conduzione della rubrica domenicale che prender\u00e0 il posto di \"Serie A - Il grande calcio\", ovvero \"Controcampo - Ultimo minuto\", che condurr\u00e0 fino al 2008 per poi tornare in pianta stabile come telecronista di Serie A e Champions League per Mediaset Premium. Dalla finale del 2011 termina l'alternanza con Bruno Longhi ed \u00e8 l'unico a commentare le principali partite della Champions League trasmesse dai canali Mediaset.\nOltre che di sport, si interessa di storia della televisione: nel 2005 ha pubblicato, per Mondadori, il libro \"Il mucchio selvaggio\", scritto a quattro mani con il collega Giancarlo Dotto, dedicato all'epoca del cosiddetto \"far west televisivo\", in cui da un esercito di piccole televisioni libere, si \u00e8 arrivati al gruppo Fininvest. Nel 2008 appare inoltre in un cameo, nei panni di se stesso, nel film \"L'allenatore nel pallone 2\".\nNel 2017 lascia Premium Sport, occupandosi delle telecronache delle partite di UEFA Champions League delle squadre italiane in diretta in chiaro su Canale 5.\nNell'estate 2018 commenta le partite dei campionato mondiale di calcio del 2018 in diretta su Canale 5 e Italia 1. Il 16 luglio 2018, all'indomani della telecronaca della finale tra e , annuncia la decisione di lasciare Mediaset dopo 34 anni.\nDalla stagione 2020-2021 \u00e8 opinionista del programma \"Sky Calcio Club\", condotto da Fabio Caressa. Inoltre \u00e8 stato presente come opinionista anche nelle trasmissioni di Sky dedicate a Euro 2020.\nIl 6 agosto 2021 viene annunciato come telecronista delle gare di Champions League e Supercoppa UEFA su Amazon Prime Video venendo affiancato da Massimo Ambrosini."}
{"id": "514999", "revid": "36426", "url": "https://it.wikipedia.org/wiki?curid=514999", "title": "Bigallo", "text": ""}
{"id": "515000", "revid": "767487", "url": "https://it.wikipedia.org/wiki?curid=515000", "title": "Cantone di Mussy-sur-Seine", "text": "Il Cantone di Mussy-sur-Seine era una divisione amministrativa dell'Arrondissement di Troyes.\nA seguito della riforma approvata con decreto del 21 febbraio 2014, che ha avuto attuazione dopo le elezioni dipartimentali del 2015, \u00e8 stato soppresso.\nComposizione.\nComprendeva i comuni di:"}
{"id": "515001", "revid": "767487", "url": "https://it.wikipedia.org/wiki?curid=515001", "title": "Cantone di Piney", "text": "Il Cantone di Piney era una divisione amministrativa dell'Arrondissement di Troyes.\nA seguito della riforma approvata con decreto del 21 febbraio 2014, che ha avuto attuazione dopo le elezioni dipartimentali del 2015, \u00e8 stato soppresso.\nComposizione.\nComprendeva i comuni di:"}
{"id": "515003", "revid": "767487", "url": "https://it.wikipedia.org/wiki?curid=515003", "title": "Cantone di Ramerupt", "text": "Il Cantone di Ramerupt era una divisione amministrativa dell'Arrondissement di Troyes.\nA seguito della riforma approvata con decreto del 21 febbraio 2014, che ha avuto attuazione dopo le elezioni dipartimentali del 2015, \u00e8 stato soppresso.\nComposizione.\nComprendeva i comuni di:"}
{"id": "515004", "revid": "767487", "url": "https://it.wikipedia.org/wiki?curid=515004", "title": "Cantone di Les Riceys", "text": "Il Cantone di Les Riceys \u00e8 una divisione amministrativa dell'Arrondissement di Troyes.\nA seguito della riforma approvata con decreto del 21 febbraio 2014, che ha avuto attuazione dopo le elezioni dipartimentali del 2015, \u00e8 passato da 7 a 57 comuni.\nComposizione.\nI 7 comuni facenti parte prima della riforma del 2014 erano:\nDal 2015 i comuni appartenenti al cantone sono i seguenti 57:"}
{"id": "515005", "revid": "767487", "url": "https://it.wikipedia.org/wiki?curid=515005", "title": "Cantone di Sainte-Savine", "text": "Il Cantone di Sainte-Savine era una divisione amministrativa dell'Arrondissement di Troyes.\nA seguito della riforma approvata con decreto del 21 febbraio 2014, che ha avuto attuazione dopo le elezioni dipartimentali del 2015, \u00e8 stato soppresso.\nComposizione.\nComprendeva i comuni di:"}
{"id": "515010", "revid": "329780", "url": "https://it.wikipedia.org/wiki?curid=515010", "title": "Giovanni il Buono (santo)", "text": "Agiografia.\nEsiste una sola attestazione storica riguardo alla sua vita, che consiste nella sottoscrizione degli atti risolutivi prodotti dal Concilio Lateranense del 649, convocato da papa Martino I. Tutte le altre notizie sulla sua vita ci vengono da un componimento poetico: il testo \u00e8 un ritmo di epoca molto pi\u00f9 tarda (circa 5 o 6 secoli successiva), composto probabilmente tra l'XI e il XIII secolo e, comunque, non prima dell'XI secolo. L'attendibilit\u00e0 di tale fonte \u00e8 discussa dagli storici e le informazioni in essa contenuta vanno maneggiate \"con cautela dagli storici\".\nIn un versetto di tale opera, si legge \"Villa Camuli, nascitor Joannes, Valle Rechi\": la frase \u00e8 ambigua e pu\u00f2 significare che \u00e8 nato a Camogli, cos\u00ec come a Recco, entrambe cittadine della Riviera ligure di levante. Ancora bambino sarebbe stato condotto a Milano, dove studi\u00f2 e dove venne fatto chierico della Chiesa metropolitana. Successivamente, essendosi fatto apprezzare per le sue doti umane e per la sua intelligenza, sarebbe stato acclamato vescovo della citt\u00e0.\nDi fatto, dal 573 i vescovi di Milano risiedevano in esilio volontario a Genova a causa delle persecuzioni di matrice ariana. Quando Rotari conquist\u00f2 nel 641 la Liguria fino a Ventimiglia, il vescovo Forte fugg\u00ec probabilmente dalla citt\u00e0 e si rifugi\u00f2 presso il Papa. Giovanni assunse l'episcopato al suo posto, probabilmente nel 641, e riport\u00f2 la sede a Milano nel 649. Secondo la fonte poetica, lo stesso anno Giovanni avrebbe fondato la pieve dei santi Siro e Materno di Desio.\nDurante il Sinodo del Laterano (ottobre 649), convocato da papa Martino I contro il monotelismo e il monoenergismo, combattuti soprattutto da Massimo il Confessore, Giovanni sottoscrisse le risoluzioni conciliari, ma giunse a Roma a lavori conclusi.\nIl carme onorifico indica la sua morte al 669.\n che Giovanni sarebbe morto nel 653 e che sarebbe stato sepolto nella cappella funeraria della chiesa (oggi scomparsa) di San Michele \"subtus domum\" (San Michele in Duomo), cio\u00e8 annessa all'episcopio, da lui fondata. Altre fonti propendono per una data di morte al 651, ritenendo la datazione del testo poetico una forzatura dell'autore per conciliare la cronotassi episcopale con le lacune delle fonti disponibili.\nIl carme di cui sopra fa dipendere l'appellativo \"Bono\" dalla sua umilt\u00e0 e generosit\u00e0 proverbiali:\nIl culto.\nIl vescovo Ariberto, quasi quattro secoli pi\u00f9 tardi, ne ravviv\u00f2 il culto nella diocesi di Milano dopo che ne ebbe ritrovato il corpo (che si credeva perduto). Fu poi Carlo Borromeo, il 24 maggio 1582, a trasferire solennemente le reliquie di Giovanni dall'ormai cadente San Michele in Duomo, in un altare che fu poi eretto in suo onore. Pi\u00f9 recentemente, nel 1951, il cardinale Ildefonso Schuster dispose una nuova ricognizione dei resti del santo (che misurano 190\u00a0cm d'altezza), e li ricompose quindi in un'urna metallica.\nEsiste un gemellaggio tra la cittadina di Recco e la citt\u00e0 di Milano: tutti gli anni a Milano alla vigilia della domenica delle Palme, una delegazione di fedeli e di cittadini di Recco giunge nel capoluogo lombardo per donare all'arcivescovo e alla citt\u00e0 di Milano fronde di ulivo e rami di palma per la solenne celebrazione liturgica che rievoca l'entrata di Ges\u00f9 in Gerusalemme. Guidata dal parroco e dal sindaco, la delegazione si reca innanzitutto in Duomo, raccogliendosi in preghiera davanti all'altare dedicato a san Giovanni il Buono.\nNel quartiere Sant'Ambrogio di Milano (municipio 6, Via San Paolino) c'\u00e8 la chiesa parrocchiale a forma di tenda dedicata a San Giovanni Bono, che ha lo stesso parroco (stessa unit\u00e0 pastorale) della chiesa di Santa Bernardetta, situata circa 500 metri pi\u00f9 a est (Via Boffalora/Via Barona), con gli oratori uniti denominati \"Berni &amp; Bono\"."}
{"id": "515011", "revid": "88740", "url": "https://it.wikipedia.org/wiki?curid=515011", "title": "Giovanni Bono", "text": ""}
{"id": "515014", "revid": "73843", "url": "https://it.wikipedia.org/wiki?curid=515014", "title": "Angelo Acciaiuoli (cardinale)", "text": "Proveniva dalla rinomata famiglia fiorentina degli Acciaiuoli ed era figlio di Jacopo e di Bartolomea Ricasoli.\nBiografia.\nA soli 27 anni, nel 1375, divenne vescovo di Rapolla su invito di papa Gregorio XI.\nIl 3 giugno 1383 fu nominato vescovo di Firenze, venendo consacrato dal nuovo papa Urbano VI. Il suo vicario generale fu Francesco Zabarella, in seguito pure lui vescovo e cardinale.\nVissuto in un periodo di scontri tra il papa e l'antipapa Clemente VII, sostenne sempre il papa legittimo, il quale lo ritenne sempre un uomo di fiducia (mentre il suo predecessore, Angelo Ricasoli era stato deposto dal pontefice proprio per la sua vacillante fedelt\u00e0), tanto che il 17 dicembre 1384 fu nominato cardinale-prete con il Titolo di San Lorenzo in Damaso per i meriti acquisiti nella liberazione e la fuga del pontefice dall'assedio di Nocera.\nPer via di questa nomina, con dispiacere dell'interessato che per ben due anni si rifiut\u00f2 di cedere l'incarico, Angelo fu sollevato dalla sede vescovile fiorentina e al suo posto fu nominato Bartolomeo Uliari.\nNel 1397 opt\u00f2 per il titolo di cardinale-vescovo delle sedi suburbicarie di Ostia e di Velletri.\nNel 1404 fu nominato arciprete della Basilica di San Pietro in Vaticano e nel giugno del 1405 divenne Decano del Sacro Collegio.\nDopo la sua morte, la salma fu inizialmente inumata nella Cattedrale di Pisa e successivamente traslata nella Certosa di Firenze, nella cappella della cripta dedicata a Sant'Andrea.\nConclavi.\nAngelo Acciauoli partecip\u00f2 ai seguenti conclavi:"}
{"id": "515016", "revid": "36426", "url": "https://it.wikipedia.org/wiki?curid=515016", "title": "Diocesi di Rapolla", "text": ""}
{"id": "515020", "revid": "339392", "url": "https://it.wikipedia.org/wiki?curid=515020", "title": "Angelo Acciaiuoli II", "text": ""}
{"id": "515022", "revid": "125481646", "url": "https://it.wikipedia.org/wiki?curid=515022", "title": "Lago di Varese", "text": "Il lago di Varese (in lombardo \"lagh de Vares\") \u00e8 situato ai piedi delle Prealpi Varesine a un'altitudine di ; ha una profondit\u00e0 media di e massima di , mentre la superficie \u00e8 di .\nSi tratta del 10\u00ba lago italiano per estensione, fra quelli interamente compresi nei confini nazionali, e del 12\u00ba in totale.\nConosciuto per la sua inconfondibile forma a scarpa, bagna in tutto nove comuni: Varese, Azzate, Bardello, Biandronno, Bodio Lomnago, Buguggiate, Galliate Lombardo, Cazzago Brabbia e Gavirate, quest'ultimo \u00e8 stato a lungo il principale comune ad affacciarsi sul lago (il comune di Varese ne acquis\u00ec una buona parte di sponde solo negli anni venti, quando divenne capoluogo), il lago infatti era anticamente noto come \"Lago di Gavirate\".\nInsieme con i laghi Maggiore, di Comabbio, di Lugano, di Ganna, di Ghirla e di Monate fa parte dei cosiddetti \"Sette Laghi\" della provincia di Varese.\nSul lago di Varese, rinomato campo di gara per il canottaggio, hanno sede la Canottieri Varese, organizzatrice di eventi remieri nazionali ed internazionali, e, a partire dal 1960, anche la canottieri Gavirate, che ha riportato numerosi successi come la coppa Mont\u00f9 nel 2007 nel 2008 e 2009.\n\u00c8 inoltre rinomato per la abbondante quantit\u00e0 di anatre, tanto che quest'ultimo \u00e8 chiamato il Lago delle anatre.\nLa formazione.\nLa nascita del Lago di Varese risale a circa 15.000 anni fa, contemporaneamente a quella del vicino lago Maggiore, quando il ritiro del ghiacciaio del Verbano cre\u00f2 la grande conca in cui si trovano oggi la citt\u00e0 e il suo lago, che all'epoca aveva una superficie molto pi\u00f9 ampia e comprendeva gran parte dei laghi circostanti.\nIsolino Virginia.\nLa piccola isola del comune di Biandronno \u00e8 probabilmente il sito di maggior interesse del Lago di Varese.\nLa storia.\nL'isola ha cambiato nome diverse volte: chiamata originariamente \"Isola di San Biagio\", divenne poi \"Isola di Donna Camilla Litta\" fino al 1878 quando il suo ultimo proprietario, l'industriale gallaratese Andrea Ponti le diede il nome di Isolino Virginia in onore della moglie Virginia Pigna, nome che conserva tuttora.\nI ritrovamenti archeologici.\nNel 1863 sono stati trovati resti di civilt\u00e0 delle palafitte, ora conservati al Museo Ponti, sull'isola stessa.\nGrazie ai numerosi ritrovamenti il Lago di Varese \u00e8 divenuto, insieme a quello di Monate, nel 2011 Sito UNESCO rientrante tra i \"Siti palafitticoli preistorici dell'arco alpino\" pi\u00f9 importanti del mondo.\nLe acque.\nIl lago \u00e8 attualmente (dal 2015) non balneabile.\nLa flora.\nAdagiata tra i bacini del Lago di Varese e del Lago di Comabbio, la Palude Brabbia, estesa 459 ettari, \u00e8 una riserva naturale che tutela uno degli esempi meglio conservati di torbiera di pianura. La palude \u00e8 un alternarsi di zone coperte da una fittissima vegetazione acquatica, con ampi canneti, salici e ontani, a tratti di acqua scoperta, i cosiddetti \"chiari\", piccoli specchi d'acqua di forma regolare.\nA partire dal 1994 la gestione della riserva \u00e8 stata affidata alla Lipu.\nLa fauna.\nSono circa 170 le specie di uccelli che frequentano la zona del Lago di Varese. Tra le pi\u00f9 difficili da incontrare ci sono alcune specie di anatre come la moretta tabaccata e la canapiglia o aironi come il tarabuso e l'airone rosso.\nLa fauna ittica.\nNel lago sono presenti le seguenti specie: persico reale, black bass, luccio, anguilla, cavedano, carpa, tinca, siluro, pesce gatto, alborella, scardola, triotto, persico sole carassio e gambero rosso della Louisiana.\nPista ciclopedonale del lago di Varese.\nAttorno al lago \u00e8 presente la pista ciclopedonale del lago di Varese. La lunghezza totale della pista \u00e8 di e . Il dislivello massimo \u00e8 di . In alcuni tratti vengono utilizzate strade comunali secondarie e quindi aperte al traffico, ma per la maggior parte sono percorsi ciclabili riservati. In alcune zone (Biandronno, Bardello, Gavirate, Varese) la pista scorre proprio in riva al lago, mentre in altre ne \u00e8 leggermente distante. A Biandronno esiste un percorso di collegamento con la pista ciclabile del Lago di Comabbio."}
{"id": "515025", "revid": "1764104", "url": "https://it.wikipedia.org/wiki?curid=515025", "title": "Messner Mountain Museum", "text": "Il Messner Mountain Museum (MMM) \u00e8 un progetto di un circuito museale ideato e realizzato dall'alpinista altoatesino Reinhold Messner, suddiviso in sei diverse sedi sparse nell'arco alpino.\nSedi museali.\nLa sede centrale \u00e8 a Castel Firmiano, nei pressi di Bolzano, mentre gli altri si trovano in diverse localit\u00e0: all'interno di Castel Juval, abitazione dello scalatore in Val Venosta, dedicato al mito e alla sacralit\u00e0 della montagna; a Solda, frazione di Stelvio, dedicato al mondo dei ghiacci; presso il Forte Monte Rite a Cibiana di Cadore, dedicato alla roccia e all'alpinismo dolomitico; nel Castello di Brunico in Val Pusteria, dedicato ai popoli della montagna; a Plan de Corones, in una struttura che porta la firma dell'architetta Zaha Hadid, dedicato alla storia dell'alpinismo. Il museo MMM \u00e8 diretto dalla figlia dell'alpinista, Magdalena Messner.\nMMM Firmian.\nIl museo MMM Firmian \u00e8 la prima e principale sede del complesso museale realizzato da Reinhold Messner, collocato tra le mura del Castel Firmiano, una fortezza posta sulla sommit\u00e0 di un'altura che domina la citt\u00e0 di Bolzano. Il percorso espositivo si snoda tra le torri, le sale e i cortili del castello, offrendo una visione d'insieme sul tema della montagna tramite l'esposizione di opere, cimeli e reperti naturali che narrano il rapporto che unisce l'uomo alla montagna, la genesi delle catene montuose, la maestosit\u00e0 delle vette pi\u00f9 famose e la storia dell'alpinismo.\nIl restauro del castello e l'allestimento degli spazi espositivi \u00e8 stato affidato all'architetto Werner Tscholl, che lo ha reso accessibile dotandolo di una sovrastruttura moderna in acciaio e vetro, in modo che gli elementi originali del castello potessero essere completamente tutelati.\nMMM Ortles.\nIl museo MMM Ortles si trova a Solda a circa 1.900 metri di altitudine. Questa sede tratta il tema del ghiaccio tramite l'esposizione di dipinti con vedute dell'Ortles e di attrezzature, antiche e moderne, che furono utilizzate nelle attivit\u00e0 di arrampicata e scalata su ghiaccio, nello sci e nelle spedizioni ai poli, mentre all'esterno i ghiacci reali delle cime abbracciano la valle e il museo.\nQuesta sede \u00e8 stata realizzata ex-novo grazie alla collaborazione di Reinhold Messner con l'architetto Arnold Gapp. Si accede a questa struttura attraverso una grande apertura ritagliata sul fianco di una piccola collina: una volta entrati una rampa conduce in profondit\u00e0 nel terreno come in una grotta artificiale, realizzata in cemento armato a vista. La struttura \u00e8 illuminata da luce naturale che proviene dall'alto grazie ad un lungo taglio sulla superficie del terreno, taglio che appare quasi come un crepaccio di un ghiacciaio.\nMMM Dolomites.\nLa sede museale MMM Dolomites sorge sul Monte Rite a 2.181 metri, una montagna situata in posizione strategica tanto che tra il 1912 e il 1914 venne costruito l'omonimo forte militare in difesa dei confini italiani dalle truppe dell'imperatore austriaco Francesco Giuseppe. Il museo, il pi\u00f9 alto d'Europa, \u00e8 stato allestito all'interno di questa fortezza ed \u00e8 stato dedicato alla roccia, e quindi alla storia dell'esplorazione e dell'alpinismo dolomitico. In questo forte trovano spazio opere artistiche raffiguranti le Dolomiti che vanno dal Romanticismo all'arte contemporanea, accostate a finestre panoramiche che permettono una visione suggestiva sulle vette circostanti.\nMMM Juval.\nIl Museo MMM Juval \u00e8 stato allestito dallo stesso Reinhold Messner all'interno del Castel Juval, una fortezza medievale sorta in cima ad un'altura della Val Venosta. Questo edificio \u00e8 stato acquistato nel 1983 dall'alpinista e quindi restaurato nell'arco di alcuni anni: in seguito ha esposto nella sua residenza alcune opere della sua collezione privata fino a quando \u00e8 entrato a far parte del complesso museale MMM.\nQuesta sede \u00e8 dedicata al mito della montagna, in quanto per molti popoli la montagna assume un significato mitologico e sacro, ad esempio il monte Olimpo per gli antichi greci, l'Ararat su cui approd\u00f2 l'Arca di No\u00e8, il Monte Sinai nella Bibbia, il tibetano Kailash, il Fuji in Giappone, luogo sacro per i shintoisti, e infine l'Ayers Rock, massiccio roccioso sacro per gli aborigeni australiani: il museo racconta queste montagne sacre con l'esposizione di dipinti, preziosi cimeli e maschere.\nMMM Ripa.\nIl museo MMM Ripa si colloca all'interno del castello di Brunico. Questa sede museale, aperta il 2 luglio 2011, prende la sua denominazione dal tibetano \"ri\", che significa montagna, e \"pa\", che significa uomo, proponendosi dunque di dedicarsi ai popoli della montagna: si offre questa sede come luogo d'incontro e di scambio culturale tra la popolazione locale e quelle provenienti dalle altre regioni montane del mondo. Messner ha voluto inoltre creare un punto di informazione e approfondimento sulle problematiche legate al rapporto tra cultura alpina e cultura urbana, agricoltura di montagna e turismo.\nL'intervento di restauro sul castello \u00e8 stato realizzato con l'aiuto dello studio EM2 Architekten ed ha previsto il risanamento delle mura e l'eliminazione delle superfetazioni non storiche, mentre \u00e8 stato dato risalto e leggibilit\u00e0 al passato e ai segni lasciati dal passare delle epoche. Gli edifici d'ampliamento nella zona d'ingresso sono stati realizzati in legno in modo da distinguere l'intervento moderno dagli elementi antichi.\nMMM Corones.\nIl museo MMM Corones sorge sulla cima del Plan de Corones, a 2.275 metri, poco distante dalla Campana della Pace inaugurata nel 2002, e racconta nella sesta e ultima sede del Messner Mountain Museum la disciplina e la storia dell'alpinismo e dell'arrampicata delle grandi pareti..\nLa struttura museale \u00e8 stata inaugurata il 23 luglio 2015 ed \u00e8 raggiungibile con la funivia Riscone.\nIl museo, progettato dall'architetta anglo-irachena Zaha Hadid, su una superficie di circa 1000 metri quadri, comprende un'area d'ingresso, una piccola libreria, tre livelli di spazi espositivi per mostre permanenti e temporanee ed un piccolo auditorium.\nNumerose sono state le proteste per il tremendo impatto ambientale della costruzione realizzata con migliaia di tonnellate di cemento armato e scavi invasivi che hanno devastato la naturale conformazione della cima."}
{"id": "515026", "revid": "16758", "url": "https://it.wikipedia.org/wiki?curid=515026", "title": "MMM - Messner Mountain Museum", "text": ""}
{"id": "515029", "revid": "57777", "url": "https://it.wikipedia.org/wiki?curid=515029", "title": "Avvelenamento da piombo", "text": ""}
{"id": "515034", "revid": "287204", "url": "https://it.wikipedia.org/wiki?curid=515034", "title": "Suddivisioni dell'Austria", "text": "L'Austria \u00e8 suddivisa in 3 livelli di amministrazione locale:\nStati federati.\nGli stati sono 9:\nOgni stato ha un organo legislativo, il \"Landtag\", gli organi esecutivi sono il governo dello Stato chiamato \"Landesregierung\" guidato dal \"Landeshauptmann\" che \u00e8 eletto dal Landtag e nominato dal Presidente della Repubblica. Le elezioni hanno luogo ogni 5 anni (6 in Alta Austria).\nDistretti.\nGli stati federati sono a loro volta divisi in 79 distretti politici (\"Politische Bezirke\") e 15 citt\u00e0 statutarie (\"Statutarst\u00e4dte\") ognuna delle quali costituisce un distretto a s\u00e9 stante, questi distretti urbani hanno le stesse funzioni dei distretti politici.\nComuni.\nIl comune (\"Gemeinde\") \u00e8 il livello pi\u00f9 basso (LAU\u00a02) dell'amministrazione locale. Da un punto di vista giuridico non vi sono differenze fra comuni di grosse dimensioni e piccoli comuni, un comune pu\u00f2 essere composto da pi\u00f9 cosiddetti \"comuni catastali\" (\"Katastralgemeinde\") o da pi\u00f9 centri abitati di piccole dimensioni. \nIn lingua tedesca \u00e8 talvolta usato anche il termine \"Kommune\".\nNel 2017 i comuni erano 2.100."}
{"id": "515036", "revid": "834", "url": "https://it.wikipedia.org/wiki?curid=515036", "title": "Stefano Nyers", "text": ""}
{"id": "515038", "revid": "71699", "url": "https://it.wikipedia.org/wiki?curid=515038", "title": "Flash-forward", "text": ""}
{"id": "515039", "revid": "78273", "url": "https://it.wikipedia.org/wiki?curid=515039", "title": "Regina Giovanna I", "text": ""}
{"id": "515042", "revid": "124829066", "url": "https://it.wikipedia.org/wiki?curid=515042", "title": "Autostrada A1 var", "text": "L'autostrada A1 var, chiamata anche variante di valico e direttissima, \u00e8 un tratto autostradale appenninico di 37\u00a0km, compreso tra le localit\u00e0 di La Quercia e Aglio, in esercizio dal 23 dicembre 2015.\nL'A1 var rientra nel pi\u00f9 ampio progetto della variante di valico che ha previsto opere di ammodernamento del tratto appenninico per un totale di 25\u00a0km dell'A1 tra Sasso Marconi e La Quercia e tra Aglio e Barberino del Mugello (pi\u00f9 4,1\u00a0km tra Casalecchio e Sasso Marconi, il cosiddetto lotto 0) con lunghezza complessiva dell'intero progetto di 65,8\u00a0km. La storica autostrada A1 \u00e8 stata quindi adeguata con la costruzione della terza corsia di marcia per 25,5\u00a0km (pi\u00f9 i 4,1\u00a0km del lotto 0), mentre \u00e8 stato costruito un nuovo tracciato autostradale (l'A1 var) di 32,5\u00a0km affiancato all'originale A1.\nRispetto alla storica A1, l'A1 var ha una quota pi\u00f9 bassa di 226 metri e riduce i tempi di percorrenza di circa il 30%.\nStoria.\nLa possibilit\u00e0 di potenziare il tratto appenninico dell'autostrada A1 era gi\u00e0 stata presa in considerazione dal 1985, quando fu sviluppato un primo progetto di realizzazione di una nuova autostrada tra Barberino del Mugello e La Quercia, una localit\u00e0 nel comune di Marzabotto e sita nei pressi del casello di Rioveggio. Nonostante il forte interesse per molti anni la variante rimase solo un progetto irrealizzabile in quanto la legge 492 del 1975 di fatto impediva la costruzione di qualsiasi altra autostrada (art. 18-bis: \"fermo restando il disposto dell'articolo 11 della legge 28 aprile 1971, n. 287, \u00e8 altres\u00ec sospesa la costruzione di nuove autostrade o tratte autostradali e di trafori di cui non sia stato effettuato l'appalto, ancorch\u00e9 assentiti amministrativamente\".)\nNel 1996 il Governo Prodi I si impegn\u00f2 per la realizzazione della variante di valico definendola come un'opera prioritaria. Il ministro delle Infrastrutture Antonio Di Pietro diede il via al lungo e complesso iter autorizzativo, ambientale e urbanistico che avrebbe portato alla partenza dei lavori per la realizzazione della variante.\nNel 1997 il gruppo Autostrade S.p.A. e l'ANAS firmano la nuova convenzione, con la quale viene estesa la concessione autostradale dal 2018 al 2038 e viene assunto l'impegno di migliorare la percorribilit\u00e0 autostradale tra Firenze e Bologna con la costruzione di una nuova autostrada, pi\u00f9 moderna ed efficiente, denominata variante di valico.\nI problemi imposti dalla legge 492 del 1975 sono stati superati definitivamente con l'approvazione della legge 443 del 2001 (governo Berlusconi II).\nL'opera si divide in due tratte di riferimento: Barberino - Aglio - La Quercia e La Quercia - Sasso Marconi.\nNel 2000 si riun\u00ec l'ultima conferenza dei servizi, con la quale tutti gli enti interessati e competenti espressero parere favorevole per la realizzazione della tratta compresa tra La Quercia e Sasso Marconi. I lavori sono stati avviati nel 2002, e hanno avuto termine con l'apertura al traffico del tratto in questione nel luglio 2006. Questa tratta fa parte dell'attuale A1 in quanto ne rappresenta un ampliamento e ammodernamento.\nNel 2001 \u00e8 stata definitivamente approvata dalla conferenza degli enti la realizzazione della tratta Barberino - La Quercia. I lavori hanno avuto inizio nel 2004.\nIl 5 dicembre 2015 \u00e8 stato aperto il tratto Aglio-Barberino di Mugello. Questo tratto fa parte dell'A1 in quanto \u00e8 stata costruita una sola nuova carreggiata.\nIl rimanente tratto della variante di valico (l'A1 var) invece \u00e8 una nuova autostrada parallela all'attuale A1 aperta al traffico il 23 dicembre 2015.\nIl percorso.\nLa variante \u00e8 costituita da due tratte di riferimento: Sasso Marconi-La Quercia e La Quercia-Aglio-Barberino. I lavori della prima tratta e della tratta Aglio-Barberino sono consistiti nell'ampliamento e ammodernamento dell'autostrada, mentre nella tratta La Quercia-Aglio \u00e8 stato costruito un nuovo e parallelo percorso autostradale.\nI cartelli indicativi individuano i due percorsi come \"direttissima\" (la tratta di nuova realizzazione) e \"panoramica\" (l'itinerario storico).\nCosti di costruzione.\nL'opera ha un costo di 4,1 miliardi di euro (comprensivi del lotto 0 e di opere di compensazione sul territorio), mentre le spese stimate erano di 2.521.000.000 di euro.\nIstituzioni ed enti interessati dal progetto.\nTutti gli enti interessati dal progetto hanno espresso parere favorevole alla realizzazione della variante nella conferenza dei servizi:\nA questi si aggiungono: le Comunit\u00e0 montane di competenza, le Autorit\u00e0 di Bacino interessate e le Agenzie regionali Prevenzione e Ambiente della Toscana e dell'Emilia-Romagna.\nAltri interventi.\nLa variante prevede numerosi altri interventi che hanno il fine di integrare l'opera con l'ambiente circostante e potenziare le strade ordinarie prossime agli svincoli autostradali. Tra le opere di compensazione sul territorio, \u00e8 compreso il miglioramento della strada che collega i caselli di \"Pian del Voglio\" e quello di \"Badia Nuova\", che inizialmente avrebbero dovuto essere collegati tramite un'interconnessione. \u00c8 previsto anche il recupero di numerosi monumenti e centri storici dei comuni interessati al progetto, assieme alla costruzione di impianti sportivi e scuole. Dal 2010 la frazione bolognese di Ripoli ha iniziato a franare con l'inizio dei lavori causando grave disagio alla popolazione, un rimpallo di responsabilit\u00e0 tra Autostrade e RTI per i tempi e le scelte di studio del progetto che ha influito anche sui costi finali dell'opera.\nCostruzione della galleria Sparvo.\nPer la costruzione della galleria Sparvo (tratta La Quercia - Barberino), la Societ\u00e0 TOTO Costruzioni Generali S.p.A. ha utilizzato una TBM (Tunnel Boring Machine) che al momento della costruzione era la pi\u00f9 grande al mondo. Le caratteristiche della macchina sono le seguenti: diametro di scavo: 15,62\u00a0m, lunghezza complessiva: 130\u00a0m, area di scavo: 192\u00a0m\u00b2, valore di spinta: 39.485\u00a0t, peso totale: 4.500\u00a0t, totale potenza installata: 18\u00a0MW.\nLa TBM, battezzata col nome di Martina, fu acquistata dalla ditta tedesca Herrenknecht AG con un investimento di 53.000.000 euro."}
{"id": "515043", "revid": "36426", "url": "https://it.wikipedia.org/wiki?curid=515043", "title": "Arcidiocesi di Bari", "text": ""}
{"id": "515046", "revid": "533647", "url": "https://it.wikipedia.org/wiki?curid=515046", "title": "Intercapedine", "text": "L'intercapedine, in edilizia, \u00e8 uno spazio vuoto, compreso tra due elementi verticali (muro) o orizzontali (tetto) di un edificio, non abbastanza grande da essere abitabile e utilizzato per scopi tecnici o strutturali.\nEsistono diversi tipi di intercapedine, ciascuno dei quali assolve a scopi diversi.\nAerazione.\nAnzitutto, occorre distinguere tra due grandi famiglie di intercapedini: quelle ventilate e quelle chiuse. L'intercapedine chiusa non ha contatto diretto con l'aria esterna: l'aria ristagna all'interno dello spazio senza mescolarsi con l'aria esterna.\nL'intercapedine ventilata, invece, ha un contatto diretto con l'esterno che permette il rimescolarsi dell'aria dell'intercapedine con quella esterna (o con quella dell'ambiente).\nEntrambe queste categorie trovano applicazione nell'edilizia.\nIntercapedine muraria.\nDetta anche semplicemente camera d'aria, \u00e8 uno spazio d'aria interposto tra due pareti verticali parallele. Il suo scopo principale \u00e8 incrementare la coibenza termica della tamponatura esterna ovvero aumentare l'isolamento acustico di una tamponatura o di un tramezzo. Creare uno strato d'aria chiuso (intercapedine chiusa) \u00e8 il modo pi\u00f9 economico per opporre una barriera alla trasmissione del calore da un ambiente abitativo all'altro (o dall'esterno all'interno), ma bisogna rispettare delle regole: anzitutto, la distanza tra le pareti verticali non deve essere maggiore di 4\u00f75 cm, altrimenti all'interno dell'intercapedine si creano dei moti convettivi che velocizzano lo scambio termico tra le due pareti, rendendo di fatto inutile l'esistenza stessa dell'intercapedine. Intercapedini chiuse molto ampie trasmettono molto bene l'umidit\u00e0, mentre le intercapedini larghe circa 2\u00a0cm offrono, in assoluto, anche rispetto a quelle pi\u00f9 larghe, il migliore isolamento termico (\u00e8 la massima distanza alla quale non si produce alcuno spostamento d'aria dovuto a differenze di temperatura tra le superfici dell'intercapedine).\nIntercapedine ventilata.\nL'intercapedine muraria pu\u00f2 essere anche ventilata, ma, in questo caso, perde completamente la funzione di isolamento termico (in buona parte anche quello acustico) a vantaggio della capacit\u00e0 di eliminare la trasmissione di umidit\u00e0 da una parete all'altra: si usa, infatti, per proteggere i locali interni dall'umidit\u00e0 proveniente dai muri contro terra.Per espletare la sua funzione necessita di uno o pi\u00f9 punti di entrata per l'aria e di uno o pi\u00f9 fori di uscita, in modo tale che ci sia un continuo flusso in entrata ed uscita.\nFacciata ventilata.\nAltro utilizzo molto in voga \u00e8 realizzare un'intercapedine ventilata per proteggere dall'irraggiamento solare: un muro esterno esposto al sole si scalda tantissimo, e potrebbe trasmettere quest'energia all'interno dell'edificio. Realizzare una grande intercapedine ventilata evita che il calore si propaghi fino all'interno: questa tecnica prende il nome di facciata ventilata, ma \u00e8, a tutti gli effetti, una tamponatura con un'intercapedine ventilata.\nIntercapedine tecnologica.\nDetto anche cavedio tecnico, \u00e8 uno spazio accessibile (pu\u00f2 anche essere accessibile con difficolt\u00e0) in genere necessario per raggiungere degli spazi tecnici altrimenti inaccessibili perch\u00e9 interrati. Pu\u00f2 anche essere un tunnel che ospita degli impianti tecnologici (tubature dell'acqua, del gas, elettriche, ecc.) in genere relativi ad un singolo fabbricato.\nViene utilizzata anche per proteggere dall'umidit\u00e0 i locali interrati: realizzando un'intercapedine ventilata, anche molto ampia, che separa un muro contro terra dal muro dello spazio interno del fabbricato si evita il propagarsi dell'umidit\u00e0 del terreno. Se poi questa ospitasse degli elementi tecnologici prenderebbe il nome di intercapedine tecnologica o camera ventilata.\nIntercapedini orizzontali.\nEsistono anche intercapedini orizzontali che possono avere le stesse funzioni delle intercapedini verticali: i sottotetti, se ventilati, servono spesso ad evitare la trasmissione dell'energia solare ai locali dell'ultimo piano, oppure possono servire per il passaggio di tubature necessarie al funzionamento del fabbricato.\nIn genere, \u00e8 buona norma realizzare un'intercapedine per proteggere il pavimento del piano pi\u00f9 basso del fabbricato dall'umidit\u00e0, se questo poggia sul terreno. In questo caso per\u00f2 si realizza un vespaio, che \u00e8 una struttura concettualmente differente dall'intercapedine.\nIsolamento mediante insufflaggio.\nL'insufflaggio (o insufflazione) di materiale isolante \u00e8 una pratica diffusasi prima in Europa del nord ed America del nord, che da diversi anni \u00e8 arrivata anche in Italia. Prevede di riempire le intercapedini con materiale isolante \"sfuso\". Questo viene fatto in quanto, come detto prima, non sempre la presenza di intercapedine \u00e8 ottimale per l'edificio. \nSono vari i tipi di materiali e le soluzioni adottabili. Tra le tipologie di materiale pi\u00f9 adottate in Italia troviamo poliuretano espanso, fibra di cellulosa, lana di vetro in fiocchi, EPS con grafite, vermiculite (un po' in disuso), fibre di legno, sughero granulare. Tali soluzioni differiscono per prestazioni e costi, rendendo necessario uno studio appropriato (caso per caso) prima di procedere con una scelta."}
{"id": "515048", "revid": "887364", "url": "https://it.wikipedia.org/wiki?curid=515048", "title": "Scrittura privata", "text": "Una scrittura privata, nel diritto italiano, \u00e8 il documento redatto per iscritto (con qualunque mezzo: manuale, meccanico, elettronico) e sottoscritto con firma autografa da taluno che, in virt\u00f9 della sottoscrizione, prende il nome di \"autore\". \nDescrizione.\nLa struttura della scrittura privata si compone di vari elementi tra cui il corpo, la sottoscrizione e il testo. Il documento, inoltre, deve soddisfare i requisiti di privatezza, autenticit\u00e0 e genuinit\u00e0.\nEssa \"fa piena prova, fino a querela di falso, della provenienza delle dichiarazioni da chi l'ha sottoscritta se colui contro il quale \u00e8 prodotta ne riconosce la sottoscrizione ovvero se questa \u00e8 legalmente considerata come riconosciuta\". \nLa regola di prova legale, per\u00f2, non concerne la veridicit\u00e0 delle dichiarazioni stesse, che \u00e8 sempre rimessa al libero convincimento del giudice. La legge considera sempre riconosciuta la scrittura privata cosiddetta \"autenticata\", che \u00e8 stata sottoscritta alla presenza di un pubblico ufficiale che, previo accertamento, attesta l'identit\u00e0 della persona che sottoscrive.\nPu\u00f2 anche essere redatto in forma digitale secondo le disposizioni del codice dell'amministrazione digitale.\nEffetti processuali.\nNel processo civile la scrittura privata non autenticata deve ritenersi tacitamente riconosciuta quando la parte alla quale la scrittura \u00e8 attribuita o contro la quale \u00e8 prodotta \u00e8 contumace ovvero, se costituita, non la disconosce nella prima udienza o nella prima difesa successiva alla produzione (art. 215 c.p.c.). \nAlla parte rimasta contumace deve essere notificato il verbale di causa in cui si d\u00e0 atto della produzione della scrittura privata (Corte Cost., 28 novembre 1986, n. 250; 6 giugno 1989, n. 317). In ogni caso, ai sensi dell'art. 293, ultimo comma, c.p.c., \"il contumace che si costituisce pu\u00f2 disconoscere nella prima udienza o nel termine assegnatogli dal giudice istruttore, le scritture contro di lui prodotte\".\nIl disconoscimento.\nIl disconoscimento \u00e8 l'atto con cui la parte, in un giudizio civile, nega formalmente la propria scrittura o la propria sottoscrizione\". Se per\u00f2 non \u00e8 l'autore del documento, ma un suo erede o avente causa, pu\u00f2 limitarsi a dichiarare di non conoscerne la scrittura o la sottoscrizione.\nIl disconoscimento sposta l'iniziativa nel campo avverso: se la controparte intende valersi della scrittura disconosciuta, deve chiederne la verificazione, cos\u00ec aprendo un procedimento incidentale.\nFalsificazione.\nDal 2014, la falsificazione delle scritture private e l'uso di scritture private false non sono pi\u00f9 un reato, anche in caso di recidiva del reato (D. lgs. n. 28/2015 in attuazione della legge delega sulla non-punibilit\u00e0 per tenuit\u00e0 del fatto di cui alla legge m. 67/2014 art. 2, in particolare art. 485 c.p. - falsit\u00e0 in scrittura privata), restano un illecito amministrativo che pu\u00f2 dare luogo alla richiesta di risarcimento del danno. Tuttavia, resta immutata la sanzione penale dell'art. 489 c.p. - uso di atto falso, non contemplato nell'elenco dei reati soggetti alla tenuit\u00e0 del fatto: tuttavia, con pene massime inferiori ai 5 anni di reclusione, e quindi teoricamente non pi\u00f9 punibili.\nRestano esclusi i documenti equiparati ad atti pubblici come assegni, cambiali, testamenti olografi, le rinegoziazioni dei mutui con scritture private che modificano un atto pubblico notarile di mutuo fondiario, oggetti per cui vale ancora l'art. 491 c.p.\nAutenticazione.\nLa scrittura privata pu\u00f2 essere sottoposta all'autenticazione di firma di un notaio, che verifica l'identit\u00e0 e la piena consapevolezza delle parti, mentre firmano in sua presenza (art. 2703 c.c.). \nNegli anni dal 2010 si \u00e8 diffuso un controllo di legalit\u00e0 sugli atti autenticati che ha progressivamente portato a ridurre distanza e differenze dagli atti pubblici ordinariamente gestiti dai notai, se non per l'elemento della lettura pubblica e successiva consultabilit\u00e0 dell'atto stesso, che non sono presenti per le scritture private.\nIn questo senso, gi\u00e0 per gli atti pubblici era possibile un'autenticazione da parte di pubblico ufficiale diverso dal notaio (2699 c.c.). La legge Bassanini amplia notevolmente i casi di autenticazione di atti pubblici e introduce per la prima volta l'autenticazione di scritture private fuori dall'ambito notarile, da parte dei segretari comunali a patto che la scrittura costituisca un meccanismo d'impegno negoziale nei confronti del Comune da parte o nei confronti di almeno uno dei firmatari.\nUn ulteriore modo per autenticare una firma autografa consiste nell'allegare al documento sottoscritto fotocopia della carta d\u2019identit\u00e0 del sottoscrittore.\nI documenti informatici firmati con firma digitale sono per definizione riconducibili al loro autore e non \u00e8 quindi necessario autenticare la firma in altri modi."}
{"id": "515049", "revid": "68105", "url": "https://it.wikipedia.org/wiki?curid=515049", "title": "Alexandra Stomersee", "text": ""}
{"id": "515051", "revid": "1534511", "url": "https://it.wikipedia.org/wiki?curid=515051", "title": "Analisi dei sistemi dinamici", "text": "Nella teoria dei sistemi, l'analisi dei sistemi dinamici o teoria dei sistemi dinamici \u00e8 lo studio del comportamento dei sistemi medesimi. Dal momento che la definizione di sistema dinamico \u00e8 molto generale, sono diverse le discipline che propongono un modello matematico di sistema dinamico in riferimento a contesti particolari.\nAd esempio, in meccanica classica le equazioni del moto di Newton sono state riformulate dalla meccanica lagrangiana e dalla meccanica hamiltoniana, mentre in ingegneria i sistemi dinamici - che possono essere ad esempio circuiti - hanno una uscita (\"output\") e un ingresso (\"input\"). Nel caso gli ingressi siano sottoposti ad un segnale aggiuntivo di controllo, si entra nell'ambito dell'analisi dei sistemi di controllo.\nIn tutti i casi, l'analisi dei sistemi dinamici viene effettuata impostando un sistema di una o pi\u00f9 equazioni differenziali per le quali si specificano dei dati iniziali.\nDefinizione matematica.\nSia formula_1 una variet\u00e0 differenziabile formula_2-dimensionale, con formula_2 finito, e \nformula_4 \nun gruppo di diffeomorfismi di mappe regolari formula_5. Allora la coppia formula_6 \u00e8 detta sistema dinamico regolare continuo e invertibile (continuo perch\u00e9 formula_7). \nStrumenti matematici.\nRappresentazione in spazio di stato.\nIn fisica matematica, in particolare in meccanica razionale e nella teoria dei sistemi dinamici, una rappresentazione in spazio di stato, nota anche come rappresentazione in spazio di fase, \u00e8 una descrizione di un sistema dinamico in cui si fa particolare riferimento alle variabili di stato del sistema, le quali formano uno spazio vettoriale in cui esso viene rappresentato. La dimensione del suddetto spazio vettoriale \u00e8 pari al doppio del numero di gradi di libert\u00e0 del sistema; viceversa, uno spazio vettoriale che abbia dimensione pari al numero di gradi di libert\u00e0 riuscir\u00e0 a tener conto soltanto dello stato del sistema in un singolo istante.\nDominio della frequenza.\nIn matematica, ingegneria, fisica, statistica, e altri ambiti delle scienze, l'analisi nel dominio della frequenza di una funzione del tempo (o segnale) ne indica la descrizione in termini dell'insieme (spettro) delle sue frequenze. Ad esempio, \u00e8 una pratica diffusa nell'ambito delle tecnologie audiovisive e nelle telecomunicazioni valutare quanto un segnale elettrico o elettromagnetico sia compreso in bande di frequenze di particolare interesse.\nTraiettorie nello spazio delle fasi.\nSupponendo di perturbare un sistema ed osservando la traiettoria di una grandezza di interesse, si verificano casi di particolare interesse quando l'evoluzione tender\u00e0 a stabilizzarsi in una posizione di equilibrio, ovvero un punto fisso dell'evoluzione del sistema.\nGli equilibri di un sistema cambiano al variare di ingressi e disturbi (supposti costanti), ad esempio modificando la tensione ai capi di un motore varia la velocit\u00e0 raggiunta a regime. Lo studio degli equilibri di un sistema dinamico \u00e8 di estremo interesse, tipicamente i problemi di controllo possono essere interpretati come una modifica del punto di equilibrio di un dato sistema. Un esempio semplice \u00e8 dato dall'equilibrio termico di un appartamento, la cui temperatura interna \u00e8 l'equilibrio imposto dalle condizioni ambientali ed interne.\nL'utilizzo di un condizionatore d'aria (sistema di controllo) modificando la temperatura interna alla stanza non fa altro che modificare il punto di equilibrio del sistema.\nStabilit\u00e0 e punti di equilibrio.\nIn matematica, la \"teoria della stabilit\u00e0\" riguarda la stabilit\u00e0 nel tempo dei sistemi dinamici, valutata in termini di limitatezza delle uscite (ad esempio nel caso di una rete lineare) o analizzando il comportamento delle orbite (soluzioni) dell'equazione differenziale che descrive il sistema, specialmente nel caso in cui esso si trovi in una condizione di equilibrio.\nLo studio della stabilit\u00e0 di un sistema dinamico \u00e8 un problema diffuso in diversi settori della scienza, come l'ingegneria, la chimica, la fisica, l'economia, o la farmacologia. In particolare, nel caso di sistemi fisici il sistema raggiunge una configurazione che non varia nel tempo quando essa coincide con un minimo dell'energia posseduta dal sistema (teorema di Lagrange-Dirichlet).\nTeoria delle biforcazioni.\nLa \"teoria delle biforcazioni\" \u00e8 una teoria matematica che si occupa dello studio dei cambiamenti qualitativi o della struttura topologica di integrali di un campo vettoriale o, equivalentemente, dalla soluzione di un'equazione differenziale.\nAttrattori.\nIn matematica, un \"attrattore\" \u00e8 un insieme verso il quale evolve un sistema dinamico dopo un tempo sufficientemente lungo. Perch\u00e9 tale insieme possa essere definito attrattore, le traiettorie che arrivano ad essere sufficientemente vicine ad esso devono rimanere vicine anche se leggermente perturbate. Dal punto di vista geometrico un attrattore pu\u00f2 essere un punto, una curva, una variet\u00e0 (variet\u00e0 stabile), o anche un insieme pi\u00f9 complicato dotato di struttura frattale e noto con il nome di attrattore strano. La descrizione degli attrattori dei sistemi dinamici caotici \u00e8 stata uno dei successi della teoria del caos.\nTeoria del controllo.\nIn scienza dell'automazione, il controllo automatico di un dato sistema dinamico (ad esempio un motore, un impianto industriale o una funzione biologica come il battito cardiaco) si prefigge di modificare il comportamento del sistema da controllare (ovvero delle sue \"uscite\") attraverso la manipolazione di opportune grandezze d'ingresso.\nTeoria ergodica.\nLa teoria ergodica (dal greco \u1f14\u03c1\u03b3\u03bf\u03bd \u00e9rgon, lavoro, energia e \u1f41\u03b4\u03cc\u03c2 hod\u00f3s \u00abvia, percorso\u00bb[1]) si occupa principalmente dello studio matematico del comportamento medio, a lungo termine, di sistemi dinamici.\nEsempio.\nPer introdurre l'analisi di un sistema dinamico possiamo fare riferimento al modello costituito da un serbatoio d'acqua forato.\nIn tale modello fissiamo le variabili e le costanti del sistema che si \u00e8 creato.\nAbbiamo:\nSappiamo che, essendo un serbatoio un sistema dinamico, il suo stato al tempo t \u00e8 definito sia dalla variabile di ingresso, sia dalla variabile di uscita, sia dallo stato precedente del sistema x(t-\u2206t).\nPossiamo quindi definire la formula generale dei sistemi dinamici (del primo ordine: ossia quelli definiti da una sola variabile di uscita) per i quali:\n\u2206x/\u2206t= A*x(t)+Bu(t)\nSe voglio sapere il livello di acqua nel serbatoio all'istante t posso ragionare sulle variabili del sistema:\nSe volessimo analizzare graficamente l'andamento dello Stato del sistema potremmo, tramite foglio di calcolo, determinare l'avanzare del sistema in funzione di un intervallo di tempo \u2206t che viene scelto \"empiricamente\" tramite la formula \u2206t=0,1/ASS(A) ossia 0,1 fratto il valore assoluto del coefficiente moltiplicante lo stato del sistema nella formula generale dei sistemi.\nGraficamente otterrei un iniziale andamento esponenziale del sistema seguito da un EQUILIBRIO dello stato del sistema.\nTendenza dei sistemi dinamici \u00e8 infatti il raggiungimento di uno stato equilibrato che si conservi nel tempo.\nSoluzioni numeriche.\nLe soluzioni numeriche sono degli algoritmi che permettono di approssimare la soluzione del sistema di equazioni differenziali che costituiscono il \"modello matematico\" del sistema. Questi algoritmi sono alla base dei software di simulazione come MATLAB/Simulink ed in linea generale possono risolvere anche problemi che non ammettono soluzioni in forma chiusa."}
{"id": "515053", "revid": "155634", "url": "https://it.wikipedia.org/wiki?curid=515053", "title": "Adolfo Apolloni", "text": "Vita.\nDopo aver studiato all'Accademia di San Luca, Apolloni si trasfer\u00ec nel 1879 a Boston, dove insegn\u00f2 scultura e disegno al Conservatorio di Musica. In seguito si trasfer\u00ec a Providence (Rhode Island), dove conobbe e spos\u00f2 sua moglie Martha, nel 1883.\nPartecip\u00f2 alla III Esposizione internazionale d'arte di Venezia del 1899.\nDal 1900 al 1922, presiedette la Regia Scuola d'arte applicata all'industria di Fano (che dopo la sua morte fu a lui intitolata).\nAssessore comunale per le Antichit\u00e0 e belle arti del Comune Roma nel 1905 e nel 1914, tra il giugno del 1919 e il novembre del 1920.La competenza relativa ai beni archeologici e artistici della Citt\u00e0, fino a quel momento affidata all'Ufficio VI del Comune, in appendice a moltissime altre incombenze, viene scorporata e viene deliberata all\u2019unanimit\u00e0 la costituzione di un nuovo Ufficio, il X, intitolato \u201cAntichit\u00e0 e Belle Arti\u201d la cui direzione viene affidata \u201call\u2019 on. assessore Apolloni in cui sono mirabilmente congiunte la genialit\u00e0 dell\u2019artista e la rettitudine dell\u2019amministratore\u201d.\nFu Sindaco di Roma. Nell'ottobre del 1919 fu nominato Senatore del Regno.\nPrecorrendo i tempi della apertura \u201cverde\u201d cura in modo particolare l\u2019aspetto ambientale della Citt\u00e0, avendo attenzione ai giardini, alle alberature dei viali e dei nuovi quartieri. A questo proposito, per trovare le soluzioni migliori e per avvalorare quelle che propone, provoca la costituzione di una specifica Commissione consultiva per i \u201cGiardini e Passeggiate pubbliche\u201d e la fa presiedere dal suo amico, il grande artista Giulio Aristide Sartorio, affiancato, oltre che da tecnici e da rappresentati del Comune da ben sei altri cultori dell\u2019arte. Molte delle alberature e delle zone verdi che vediamo attualmente nella citt\u00e0 sono state deliberate e curate in quel periodo. L\u2019abbellimento dei giardini con fontane, aiole e coltivazioni di fiori e l\u2019attenta manutenzione, che richiede la valorizzazione e il sostegno agli operai giardinieri, \u00e8 stato un suo obiettivo costante.\nSegu\u00ec in particolare i progetti della costruzione dei quartieri delle case popolari ed in particolare della Garbatella che fu inaugurata appunto durante il periodo in cui fu Sindaco.\nNel 1919 esegu\u00ec una copia in travertino della Fontana delle Api di Gianlorenzo Bernini, oggi collocata all'ingresso di Via Veneto."}
{"id": "515054", "revid": "125390567", "url": "https://it.wikipedia.org/wiki?curid=515054", "title": "Battaglia della Piana dei Merli", "text": "La battaglia della Piana dei Merli, nota anche come battaglia del Cossovo (in serbo \"\u0411\u043e\u0458 \u043d\u0430 \u041a\u043e\u0441\u043e\u0432\u0443\"/Boj na Kosovu o \"\u041a\u043e\u0441\u043e\u0432\u0441\u043a\u0430 \u0431\u0438\u0442\u043a\u0430\"/Kosovska bitka; in albanese \"Beteja e Kosov\u00ebs\"), venne combattuta nell'omonima localit\u00e0 il 15 giugno 1389, giorno di San Vito, tra le forze cristiane guidate dal principe serbo Lazar Hrebeljanovi\u0107 e le truppe ottomane.\nForze in campo.\nL'esercito cristiano, composto da una coalizione tra la Serbia Moravica e il Regno di Bosnia, il Principato d'Albania, Regno di Romania, Secondo Impero bulgaro e i Cavalieri di Rodi, era comandato dal \"Knez\" (principe e condottiero) serbo Lazar Hrebeljanovi\u0107. Le truppe della coalizione serbo-bosniaca contavano circa 25\u00a0000 uomini ben armati, suddivisi in tre armate. Erano comandati dal genero di Lazar, Vuk Brankovi\u0107, sull'ala sinistra, dal principe Lazar al centro e dal duca bosniaco Vlatko Vukovi\u0107 sull'ala destra. L'esercito ottomano era guidato dal sultano Murad I e dal comandante militare Evrenos Bey e contava circa 50\u00a0000 uomini.\nBattaglia.\nLa battaglia inizi\u00f2 con l'avanzata della cavalleria serba, che distrusse completamente l'ala sinistra ottomana. Le truppe comandate da Brankovi\u0107 riuscirono inoltre ad annientare completamente anche l'ala destra degli avversari, ma gli Ottomani furono infine raggiunti da cospicui rinforzi e poterono cos\u00ec sconfiggere le milizie avversarie, stanche e inferiori numericamente. Pressoch\u00e9 tutta la nobilt\u00e0 serba fu sterminata sul posto insieme al \"Knez\" Lazar. Il comandante Vuk Brankovi\u0107 si ritir\u00f2 e continu\u00f2 la resistenza contro gli Ottomani, ma successivamente fu a sua volta catturato dai Turchi, morendo in prigionia.\nNel corso della battaglia, il nobile serbo Milo\u0161 Obili\u0107 riusc\u00ec comunque a uccidere il sultano Murad con un inganno. Dopo la morte di Murad, il figlio Bayezid I continu\u00f2 l'espansione ottomana verso i Balcani e l'Europa sud-orientale. Tuttavia il Regno di Serbia riusc\u00ec a sopravvivere per un altro secolo prima di cadere definitivamente sotto il dominio turco. Entrambi gli eserciti ebbero delle gravi perdite, ma per la Serbia l'esito fu catastrofico: vennero infatti uccisi pi\u00f9 di 150 cavalieri serbi e il Paese vide sparire gran parte della sua \u00e9lite politica e militare.\nConseguenze.\nIl nuovo sultano Bayezid I prese come moglie la figlia di Lazar, la principessa Olivera Despina. Bayezid prese con s\u00e9 il figlio di Lazar, Stefan Lazarevic, che pi\u00f9 tardi si segnal\u00f2 come valoroso capo militare, specialmente nella battaglia di Ancyra contro il vittorioso Tamerlano (1402). I Serbi furono costretti a pagare tributi ai Turchi e a compiere servizi militari presso l'esercito ottomano, come nel caso della citata battaglia di Ancyra (o di Angora, odierna Ankara).\nIn seguito, dopo altre due battaglie minori e l'assedio di Smederevo, gli Ottomani annetterono il resto del Regno di Serbia, completandone la conquista nel 1459. La fine dell'indipendenza serba fu l'evento che diede la possibilit\u00e0 all'esercito ottomano di arrivare fino alle porte di Vienna.\nInfluenza nella cultura serba e turca.\nLa battaglia della Piana dei Merli, a partire dalla politica jugoslava, \u00e8 considerata dai serbi uno degli eventi pi\u00f9 importanti della loro storia. La battaglia e la sorte dei cavalieri cristiani divennero il soggetto della poesia epica romantica ottocentesca, alla quale faceva riferimento la corte della vedova di Lazar, Milica. Il principe Lazar venne canonizzato dalla Chiesa ortodossa serba.\nNel 1953, in periodo jugoslavo, sulla collina sovrastante la Piana fu eretto il monumento di Gazimestan a memoria della battaglia. Sulla cima della torre vi \u00e8 una mappa in bronzo che riporta la disposizione degli schieramenti coinvolti e l'andamento dei combattimenti.\nQuesta battaglia \u00e8 ricordata tantissimo anche dai turchi, perch\u00e9 dopo aver vinto quella battaglia riuscirono a entrare nei Balcani, aumentando i loro possedimenti sulla penisola."}
{"id": "515056", "revid": "1903211", "url": "https://it.wikipedia.org/wiki?curid=515056", "title": "Sciacallo (Marvel Comics)", "text": "Lo Sciacallo (\"Jackal\"), il cui vero nome \u00e8 Miles Warren, \u00e8 un personaggio dei fumetti, pubblicato dalla Marvel Comics. La sua prima apparizione come professor Miles Warren \u00e8 in \"Amazing Spider-Man\" n. 31 (novembre 1965), scritto da Stan Lee e disegnato da Steve Ditko. Per molto tempo rester\u00e0 un personaggio di contorno, trasformandosi in supercriminale e assumendo maggior importanza nelle trame solo in \"Amazing Spider-Man\" n. 129 (febbraio 1974), rivelando il segreto della sua doppia identit\u00e0 tempo dopo. La figura dello Sciacallo fu ideata dallo sceneggiatore Gerry Conway e dal disegnatore Ross Andru.\nBiografia del personaggio.\n\u00c8 uno dei personaggi chiave della storia dell'Uomo Ragno. Warren non \u00e8 altro che il professore universitario di fisica di Peter Parker, di cui lo stesso Parker \u00e8 il pupillo. Come Sciacallo \u00e8 in possesso di agilit\u00e0 e forza straordinaria ed unghie e zanne che sono imbevute di veleno.\nIl professor Warren comp\u00ec studi segreti sulla clonazione umana e fu segretamente innamorato della fidanzata di Parker, Gwen Stacy, studentessa bella e giudiziosa. Quando in una furibonda battaglia tra Goblin e l'Uomo Ragno la ragazza rimase uccisa, il professor Warren impazz\u00ec e assunse l'identit\u00e0 segreta dello Sciacallo.\nLa prima saga del clone.\nCon i suoi esperimenti arriv\u00f2 a far clonare al suo assistente sia Gwen Stacy sia lo stesso Peter Parker ma quando questi si accorse che i cloni erano umani, anzich\u00e9 animali come gli era stato fatto credere, Warren lo uccise. Disgustato per l'atto omicida il professore impazz\u00ec completamente e cre\u00f2 un'altra vile identit\u00e0 (lo Sciacallo, appunto) a cui affibbiare la colpa delle sue vili azioni. Per mesi torment\u00f2 Peter alleandosi a suoi vari nemici (come il Punitore, lo Scorpione e il primo Tarantula), considerato anche che conosceva la sua vera identit\u00e0.\nWarren infine cerc\u00f2 di portarlo alla pazzia facendogli incontrare la sua defunta fidanzata in diverse occasioni, e alla fine lo port\u00f2 a scontrarsi col suo clone. Fortunatamente rinsav\u00ec giusto in tempo per salvare Ned Leeds da una bomba e cos\u00ec perse apparentemente la vita.\nLa seconda saga del clone.\nDalla sconfitta ed eliminazione presunta del clone nascer\u00e0, in anni successivi, la \"Saga del clone\", fondamentale per la continuity ragnesca. Durante questa saga, si scopre che Warren \u00e8 sopravvissuto, e che \u00e8 stato manovrato per anni da Norman Osborn; inoltre fece numerose copie dell'Uomo Ragno, molte delle quali deformi (come Kaine) che attaccarono l'Uomo Ragno e sua moglie Mary Jane Watson. Alla fine della saga lo Sciacallo muore, e con lui tutti i cloni deformi di Peter.\nFu sempre lo Sciacallo a dar vita a Ben Reilly alias il Ragno Rosso, che non era altri che il primo clone, quello creduto morto in un'esplosione di diversi anni prima.\nSpider-Island.\nDiversi anni dopo, durante il crossover \"Spider Island\", lo Sciacallo ritorn\u00f2 e collabor\u00f2 con la Regina per creare un virus in grado di donare a tutti gli abitanti di Manhattan i poteri dell'Uomo Ragno. Lo Sciacallo era accompagnato da dozzine di cloni di s\u00e9 stesso (anche se era l'unico in costume, mentre tutti gli altri erano negli abiti civili di Miles Warren). Dopo che i suoi mostruosi servi ragneschi Tarantula e Re Ragno (rispettivamente Kaine e Capitan America trasformati geneticamente) furono sconfitti e riportati allo stato umano, la Regina disintegr\u00f2 lo Sciacallo con il suo grido sonico per punirlo. Nell'epilogo della storia, tuttavia, si scopr\u00ec che il vero Warren era ancora vivo, e che lo Sciacallo ucciso dalla Regina era solo un clone.\nSuccessivamente lo Sciacallo cerc\u00f2 di rapire il giovane e potentissimo supereroe Alpha, ma venne fermato dall'Uomo Ragno.\nSuperior Spider-Man.\nIn seguito, Superior Spider-Man (segretamente il Dottor Octopus nel corpo dell'Uomo Ragno) combatt\u00e9 un gigantesco ragno con poteri mutanti che, sconfitto, si trasform\u00f2 in una ragazza molto somigliante a Gwen Stacy. Come immaginato da Superior Spider-Man, la ragazza era stata creata dallo Sciacallo, che tuttavia rimase a manovrare nell'ombra.\nCre\u00f2 anche degli ibridi ragno-mutanti, ma venne fermato da Superior e dal Ragno Rosso (Kaine Parker) ma riusc\u00ec di nuovo a scappare portando con s\u00e9 campioni di DNA del secondo.\nPoteri e abilit\u00e0.\nMiles Warren ha la forza, la velocit\u00e0 e l'agilit\u00e0 di uno sciacallo, amplificate a livelli super-umani; \u00e8 un genio nei campi della biochimica, genetica e clonazione.\nInfatti riesce ad creare cloni umani e animali o cloni incrociati fra pi\u00f9 creature. \u00c8 un abile artista marziale e ginnasta."}
{"id": "515073", "revid": "110157", "url": "https://it.wikipedia.org/wiki?curid=515073", "title": "Cantone di Alzonne", "text": "Il Cantone di Alzonne era una divisione amministrativa dell'Arrondissement di Carcassonne.\nA seguito della riforma approvata con decreto del 21 febbraio 2014, che ha avuto attuazione dopo le elezioni dipartimentali del 2015, \u00e8 stato soppresso.\nComposizione.\nComprendeva i comuni di:"}
{"id": "515075", "revid": "1543377", "url": "https://it.wikipedia.org/wiki?curid=515075", "title": "Nebbiolo", "text": "Il Nebbiolo \u00e8 un vitigno autoctono a bacca nera del Piemonte (Italia), considerato di pregio e adatto per vini da invecchiamento di alta qualit\u00e0 (D.O.C. e D.O.C.G.). \n\u00c8 coltivato soprattutto nelle colline di Langhe-Roero, quindi in alcune zone del Monferrato, Canavese, Astigiano ed infine nel Vercellese-Novarese col nome di \"Spanna\" e in Val d\u2019Ossola nell\u2019estremo nord Piemonte con il nome di \"Pr\u00fcnent\".\nNe \u00e8 autorizzata anche una parziale coltivazione anche in alcune regioni limitrofe del Piemonte, quali Lombardia (in Valtellina, con il nome di \"Chiavennasca\") e in Provincia di Varese (IGT Ronchi Varesini), in Valle d'Aosta (col nome di \"Picotener\", \"Picotendre\" o \"Picotendro\"), e alcune zone della Sardegna (Luras). \u00c8 coltivato anche in una piccola zona dell'Umbria, a Marsciano.\nViene inoltre utilizzato anche per la vinificazione e l'assemblaggio di alcuni vini in Abruzzo e Basilicata, mentre all'estero esistono alcune coltivazioni in vari paesi, tuttavia con risultati non sempre soddisfacenti.\nAltri sinonimi del vitigno possono essere: \"Nebiolo\", \"Prunenta\", \"Brunenta\", \"Marchesana\", \"Martesana\", \"Melasca\", pi\u00f9 altri vitigni cloni denominati \"Lampia\", \"Michet\", \"Ros\u00e9\", \"Bolla\".\nStoria.\nIl termine pare derivare da \"nebbia\", ma non \u00e8 chiaro se per definire l'aspetto dell'acino, scuro, ma appannato (annebbiato) da abbondante pruina, oppure se dovuto alla maturazione molto tardiva delle uve, che porta spesso a vendemmiare nel periodo delle nebbie autunnali.\nIl Nebbiolo ha le sue prime citazioni storiche alla fine del Duecento, per la sua presenza in vari luoghi, primariamente in Piemonte, soprattutto per l'Astigiano e le Langhe: nel 1431 \u00e8 citato negli statuti di La Morra assieme al Pignolo. Solo a partire dal XIX secolo il Nebbiolo viene frequentemente citato nelle opere dei pi\u00f9 famosi ampelografi.\nZone di coltivazione.\n\u00c8 coltivato in Piemonte nelle Langhe e nel Roero in provincia di Cuneo, in Canavese (particolarmente nel comune di Carema) in provincia di Torino, nel Biellese, nell'Alto Vercellese, nel Novarese e nel Verbano-Cusio-Ossola. \u00c8 presente anche nell'Astigiano seppure in quantit\u00e0 minore.\nAl di fuori del Piemonte \u00e8 ampiamente diffuso nella Bassa Valle d'Aosta, ancor pi\u00f9 in Valtellina ove costituisce la base per la produzione dei DOCG Valtellina superiore e Sforzato o Sfursat. \u00c8 presente anche in Franciacorta e a Luras in Sardegna settentrionale, dove \u00e8 denominato \"Nebiolo\". Dai primi anni del XXI secolo viene coltivato anche nei comuni di Angera, Albizzate e Azzate in Provincia di Varese. Dal XVIII secolo fu introdotto da piemontesi anche nella zona di Gubbio in provincia di Perugia.\nAttitudini enologiche.\n\u00c8 un vitigno producente uve di altissima qualit\u00e0 (l'unico confronto possibile in tali termini \u00e8 probabilmente quello con il Pinot nero), per diversi aspetti, ma soprattutto per la completezza di tutte le caratteristiche, in buon equilibrio tra colore, corpo, acidit\u00e0, aromi persistenti e volatili, robustezza alcolica. \u00c8 quindi uva adatta ad essere vinificata in purezza o con minimi apporti, a produrre vini definibili \"nobili\" di gran corpo e durata, previa adeguata maturazione (affinamento).\nPer definizione \u00e8 un vitigno adatto all'invecchiamento, \u00e8 infatti molto stabile negli aromi, che con la terziarizzazione divengono sempre pi\u00f9 complessi ed interessanti, mentre il colore, per il profilo caratteristico degli antociani, tende ad evolvere rapidamente verso il granato.\nA maturazione finita i vini di Nebbiolo presentano un profumo con note fruttate e di fiori secchi, di spezie. Al gusto il tannino \u00e8 moderato. Normalmente viene vinificato in purezza per far risaltare tutte le sue caratteristiche."}
{"id": "515083", "revid": "2104733", "url": "https://it.wikipedia.org/wiki?curid=515083", "title": "Battiato (album 1977)", "text": "Battiato \u00e8 il sesto album di Franco Battiato, pubblicato dalla Dischi Ricordi nella primavera del 1977. \u00c8 il primo album dell'artista pubblicato con questa etichetta.\nIl disco usc\u00ec come 33 giri con un brano per lato. Venne ripubblicato nello stesso anno nella linea economica \"Orizzonte\" della stessa casa discografica. La versione CD \u00e8 stata pubblicata nel 1998 assieme ad altri album del periodo 1971 - 1978 del cantautore. Nel 1993 la Artis Records ha pubblicato una ristampa dell'album intitolata Z\u00e2.\nDescrizione.\nIl disco \u00e8 composto da due brani, entrambi strumentali, della durata di circa 20 minuti ciascuno.\n\"Z\u00e2\".\nSulle note di copertina, Battiato descrive il brano in questo modo: \nQuesto brano per pianoforte \u00e8 composto quasi interamente da un solo accordo, con poche variazioni, che si ripete a ritmi differenti durante il brano, ognuno con una certa regolarit\u00e0. La traccia \u00e8 suddivisibile in alcune parti a seconda dell'accordo utilizzato, che varia leggermente.\n\"Caf\u00e8-Table-Musik\".\nCos\u00ec come per Z\u00e2, anche Caf\u00e8-Table-Musik venne descritta dall'autore nelle note di copertina dell'album: \nQuesto brano, il cui titolo deriva da una locuzione con cui Marcel Proust aveva definito alcuni suoi libri, ovvero \"coffee table books\", \u00e8 veramente definibile un \"collage musicale\" composto da vari pezzi, da parti di pianoforte a recitazioni di frammenti di testi. Nei suoi dischi precedenti Battiato aveva pubblicato altri brani in stile \"collage musicale\" composti da parti di varia natura come poesie recitate, vecchie canzoni ecc. come in \"Ethika fon Ethica\" (in \"Clic\") e \"Goutez et comparez\" (in \"M.elle le \"Gladiator\"\").\nTracce.\nMusica di Franco Battiato."}
{"id": "515087", "revid": "1305772", "url": "https://it.wikipedia.org/wiki?curid=515087", "title": "Il maestro", "text": ""}
{"id": "515088", "revid": "767487", "url": "https://it.wikipedia.org/wiki?curid=515088", "title": "Cantone di Belpech", "text": "Il Cantone di Belpech era una divisione amministrativa dell'Arrondissement di Carcassonne.\nA seguito della riforma approvata con decreto del 21 febbraio 2014, che ha avuto attuazione dopo le elezioni dipartimentali del 2015, \u00e8 stato soppresso.\nComposizione.\nComprendeva i comuni di:"}
{"id": "515092", "revid": "226458", "url": "https://it.wikipedia.org/wiki?curid=515092", "title": "Cantone di Capendu", "text": "Il Cantone di Capendu era una divisione amministrativa dell'Arrondissement di Carcassonne.\nA seguito della riforma approvata con decreto del 21 febbraio 2014, che ha avuto attuazione dopo le elezioni dipartimentali del 2015, \u00e8 stato soppresso.\nComposizione.\nComprendeva i comuni di:"}
{"id": "515093", "revid": "38120", "url": "https://it.wikipedia.org/wiki?curid=515093", "title": "Il Maestro", "text": ""}
{"id": "515094", "revid": "124621131", "url": "https://it.wikipedia.org/wiki?curid=515094", "title": "WinMerge", "text": "WinMerge \u00e8 un software libero utilizzato per rilevare le differenze e unire file di testo. \u00c8 utile per determinare le differenze tra pi\u00f9 versioni di uno stesso file, per poi unire le varie versioni.\nL'ultima versione stabile di WinMerge \u00e8 la 2.16.4 risalente a Luglio 2019.\nNel 2011 \u00e8 stato creato un fork del codice base 2.x chiamato \"WinMerge 2011\". Questo nuovo branch \u00e8 stato costantemente sviluppato con correzioni e aggiunte di nuove caratteristiche. \u00c8 stata rimossa la dipendenza dalle librerie ATL/MFC cos\u00ec che WinMerge 2011 pu\u00f2 essere compilato usando il compilatore gratuito Visual C++ Express editions.\nNel gennaio 2018, Takashi Sawanaka ha creato un fork con la prima versione sperimentale 2.15.2, e impostato il lavoro in vista della versione 2.16.0 stabile.\nWinMerge \u00e8 scritto per l'ambiente Windows.\nIl codice sorgente di WinMerge \u00e8 disponibile nel repository dedicato di BitBucket che ha come mirror il repository su GitHub. "}
{"id": "515096", "revid": "74087", "url": "https://it.wikipedia.org/wiki?curid=515096", "title": "In God we trust", "text": ""}
{"id": "515097", "revid": "1226", "url": "https://it.wikipedia.org/wiki?curid=515097", "title": "Spike - William il Sanguinario", "text": ""}
{"id": "515098", "revid": "1982083", "url": "https://it.wikipedia.org/wiki?curid=515098", "title": "Disuguaglianza di H\u00f6lder", "text": "In matematica la disuguaglianza di H\u00f6lder \u00e8 un risultato basilare di analisi funzionale. Essa si \u00e8 impiegata spesso nello studio degli spazi di funzioni noti come spazi Lp.\nLa disuguaglianza fu provata in una forma leggermente diversa da Leonard James Rogers nel 1888, e riscoperta indipendentemente da Otto H\u00f6lder nel 1889, dal quale prende il nome.\nLa disuguaglianza.\nSia formula_1 uno spazio di misura con misura formula_2 e formula_3. Sia formula_4 l\"'esponente coniugato\" di formula_5, ovvero quel numero tale che\no equivalentemente tale che\nSi definisce inoltre formula_8 se formula_9.\nLa disuguaglianza afferma che, date due funzioni misurabili formula_10 e formula_11, si ha che formula_12 e:\nEsplicitando la norma p-esima nel caso formula_14 si ottiene la scrittura\nLa disuguaglianza coincide con la disuguaglianza di Cauchy-Schwarz per formula_16. Il numero formula_17 \u00e8 anche detto \"coniugato di H\u00f6lder\" di formula_5.\nSi dimostra che la disuguaglianza diviene un'uguaglianza se e solo se esistono due costanti formula_19 e formula_20, non entrambe nulle, tali che:\nquasi ovunque in formula_1.\nDimostrazione.\nSe uno dei due fattori del secondo membro (ad esempio formula_23) \u00e8 zero, allora vuol dire che formula_24 quasi ovunque; dunque anche formula_25 quasi ovunque e quindi formula_26 e il risultato vale con il segno di uguaglianza. Se uno dei due indici (ad esempio formula_5) \u00e8 formula_28, allora \u00e8 formula_29 e:\nquindi il risultato viene per monotonia dell'integrale di Lebesgue.\nAltrimenti, per la disuguaglianza di Young vale che:\nper quasi ogni formula_32. Integrando entrambi i membri si ottiene:\nDisuguaglianza di H\u00f6lder per numeri reali.\nNel caso molto particolare dello spazio euclideo formula_34, la disuguaglianza prende la seguente forma:\nDimostrazione alternativa.\nPosti:\ne:\nla disuguaglianza \u00e8:\nDalla concavit\u00e0 della funzione logaritmo si ha:\nquindi per monotonia:\nSommando sull'indice formula_41 poich\u00e9 formula_42 e formula_43, si ottiene la tesi.\nGeneralizzazione.\nSi pu\u00f2 generalizzare il risultato con una tecnica dimostrativa simile, prendendo un numero finito qualsiasi di fattori, con indici opportuni: siano formula_44 tali che formula_45, con:\nAllora:\ne si ha:\nGeneralizzazione nei numeri reali.\nSiano formula_49 m n-uple di numeri reali e siano formula_50 dei reali tali che:\nAllora:\nUna conseguenza importante di questa generalizzazione porta ad un primo risultato di immersione tra spazi formula_53, la disuguaglianza di interpolazione. Se:\nallora formula_55 per ogni formula_56 e:\ncon formula_58 tale che:"}
{"id": "515100", "revid": "363629", "url": "https://it.wikipedia.org/wiki?curid=515100", "title": "Spike", "text": ""}
{"id": "515103", "revid": "1318658", "url": "https://it.wikipedia.org/wiki?curid=515103", "title": "Arrondissement di Millau", "text": "L\"arrondissement\" di Millau \u00e8 un \"arrondissement\" dipartimentale della Francia situato nel dipartimento dell'Aveyron, nella regione Occitania.\nStoria.\nFu creato nel 1800 sulla base dei preesistenti distretti. Nel 1926 vi fu integrato l\"arrondissement \"soppresso di Saint-Affrique.\nComposizione.\nL\"arrondissement\" \u00e8 composto da 101 comuni raggruppati in 15 cantoni:"}
{"id": "515110", "revid": "599013", "url": "https://it.wikipedia.org/wiki?curid=515110", "title": "Nuke-Evolution", "text": "Nuke-Evolution \u00e8 un Content Management System open source, basato su PHP e MySQL. Nasce dalla versione 7.6 di PHPNuke, si avvale, come la maggioranza dei CMS, di un database e necessita per un uso ottimale di un server Linux. Il software installato su un server (anche in locale) \u00e8 in grado di gestire la pubblicazione di contenuti, viene spesso utilizzato per la creazione di portali di medie e grandi dimensioni, l'interfaccia grafica \u00e8 assicurata da temi (templates) creati apposta per Nuke-Evolution, e la formattazione degli stili \u00e8 coadiuvata dall'uso di CSS (fogli di stile).\nCaratteristiche.\nIl software viene fornito in formato compresso, l'archivio viene decompresso e installato su un server web rispettando la struttura originaria. Il server deve poter interpretare il codice scritto in PHP. \u00c8 preferibile che il server web abbia un sistema operativo linux per due motivi:\nCon l'ultima versione la Nuke Evolution Basic 2.0.7 Final il CMS \u00e8 stato migliorato nel cuore e nella struttura, le traduzioni sono state rese compatibili alla codifica UTF-8, \u00e8 stata aggiunto Html Purifier, un'importante libreria Php che filtra il Cms da codice maligno e lo rende conforme agli standard.\nLe caratteristiche principali sono:\nTutte le altre caratteristiche non citate sono comuni al Php-Nuke 7.6.\nNovit\u00e0 delle versioni.\nBasic 2.0.2.\nAggiornamento del Nuke Sentinel alla versione 5.0.5 - Aggiornamento del Forum alla versione 2.0.22 - Aggiornamento del mod attachment alla versione 2.4.5 - Aggiornamento time management alla versione 2.2.1 - Fix e revisioni aggiornate al 5 febbraio 2007.\nBasic 2.0.3.\nAggiornato modulo downloads, aggiornato Xdata alla versione 1.0.3, fixato nuke-sentinel e aggiornato alla versione 2.5.6, fixato modulo enciclopedia, fixato language italian nello script di installazione, aggiornato viewtopic_quickreply.tpl, fixato CalendarMx, fixato modulo Sommaire, fixato NSN Mailing List, aggiunto nuovo editor xinha, e solo per la versione italiana tutti gli editors wysiwyg sono inclusi nel pacchetto all'interno dei supplementary. La versione italiana contiene tutte le fix ufficiali aggiornate al 16 marzo 2007.\nBasic 2.0.4.\nFix dei moduli Statistiche e Xdata, fix del modulo Sondaggi, aggiornati templates Sentinel (per la versione italiana creati nuovi templates con doppia lingua nella visualizzazione di ogni template), modifica alla visualizzazione dell'anteprima articolo all'admin, aggiornato il modulo Supporter e creazione della cache per velocizzare l'apertura della pagina, fix del blocco donazioni, aggiunta di una linea di sicurezza al .htaccess, fix per la programmazione degli articoli, aggiornato Nuke Sentinel alla versione 2.5.8, fix Nsn Mailint list, fix modulo banner. La versione italiana contiene tutte le fix ufficiali aggiornate al 13 maggio 2007.\nBasic 2.0.5.\nAggiornato il modulo Journal alla versione 2.0.1, aggiornato il modulo News, Aggiornato il modulo Forum, aggiornato admin errore socket, aggiornato swiftmailer 3.2.2, aggiunto x_click al modulo Donations, prime modifiche del phpBB - board-config directory. La versione italiana contiene tutte le fix ufficiali aggiornate al 21 maggio 2007.\nBasic 2.0.6.\nQuesto aggiornamento anche se sostanzialmente non prevede grosse novit\u00e0, \u00e8 il preludio della prossima versione Basic 2.1.0, infatti la sostanziale novit\u00e0 della Basic 2.0.6 e della successiva 2.0.7 \u00e8 che \u00e8 stato inserito HTML Purifier, un'importante libreria Php utile per mantenere sempre pulito, conforme agli standard e libero da intrusioni maligne il codice HTML generato dal CMS.\nBasic 2.0.7.\nUlteriore aggiornamento con modifica del modulo Sentinel, aggiunto Html Purifier e swiftmailer, aggiornato modulo Downloads, aggiunti altri upgrades, aggiunto il supporto di Google Analytics, aggiornata icona modulo Donazioni, e aggiunte numerose fix. Per la sola versione italiana due mods gi\u00e0 installati di default nel tema fisubsilversh, il mod Clock Replace Whosonline e il mod Wikipedia bbcode Evo, la versione italiana contiene tutte le fix ufficiali al 3 giugno 2008.\nStoria.\nIl significato letterale di Nuke-Evolution \u00e8 \"Evoluzione del Nuke\", l'evoluzione \u00e8 identificata da due cose fondamentali, la prima \u00e8 che il progetto parte da un CMS il Php-Nuke 7.6 da molti definito il pi\u00f9 sicuro, la seconda \u00e8 che la struttura del CMS \u00e8 molto pi\u00f9 evoluta ed efficiente, con un'attenzione particolare per la sicurezza informatica.\nIl progetto nasce negli Stati Uniti ufficialmente il 25 aprile 2005 per volont\u00e0 di Technocrat e del suo Staff. Il 7 settembre 2005 nasce il portale Italiano ufficiale di supporto a Nuke Evolution. Di seguito la Germania, la Spagna, l'Ungheria, la Persia e la Francia, e siti sparsi in tutto il mondo.\nNuke-Evolution \u00e8 distribuito sotto licenza GNU General Public License."}
{"id": "515111", "revid": "226458", "url": "https://it.wikipedia.org/wiki?curid=515111", "title": "Cantone di Carcassonne-Centre", "text": "Il Cantone di Carcassonne-Centre era una divisione amministrativa dell'Arrondissement di Carcassonne.\nA seguito della riforma approvata con decreto del 21 febbraio 2014, che ha avuto attuazione dopo le elezioni dipartimentali del 2015, \u00e8 stato soppresso.\nComposizione.\nComprendeva parte della citt\u00e0 di Carcassonne."}
{"id": "515113", "revid": "1318658", "url": "https://it.wikipedia.org/wiki?curid=515113", "title": "Megabed di Missaglia", "text": "Il Megabed di Missaglia (Bernoulli et al., 1981) \u00e8 un livello di roccia dello spessore di 25\u201330\u00a0m, con base conglomeratica (circa 1\u00a0m) passante rapidamente verso l'alto a calcareniti con gradazione normale, calcisiltite e infine marne. Il livello si intercala entro il Flysch di Bergamo ed \u00e8 databile al Santoniano terminale - Campaniano inferiore.\nCome diversi altri livelli di questo tipo presenti entro il Flysch Lombardo, il Megabed di Missaglia rappresenta un evento \"catastrofico\" di sedimentazione torbiditica, originato verosimilmente da un evento sismico di grande magnitudine. In questo caso, la composizione dei clasti conglomeratici ha consentito di stabilire la provenienza del materiale risedimentato dall'area trentina (a Nord-Est dell'area di deposizione), una regione occupata all'epoca da un vasto plateau a sedimentazione carbonatica in facies di altofondo pelagico il cui margine verso il bacino lombardo (allora un bacino marino profondo), era interessato da una serie di faglie normali di collasso.\nIl livello pu\u00f2 essere seguito per diversi chilometri (fino a una ventina); gli affioramenti pi\u00f9 significativi si trovano a Bergamo alta e in alta Brianza, tra Montevecchia e Missaglia.\nI \"megabed\" (o megatorbiditi) sono spesso eventi di notevole significato stratigrafico (\"livelli marker\"), essendo praticamente \"istantanei\" dal punto di vista deposizionale e potendo essere riconosciuti su vaste aree."}
{"id": "515114", "revid": "1318658", "url": "https://it.wikipedia.org/wiki?curid=515114", "title": "Arrondissement di Rodez", "text": "L\"arrondissement\" di Rodez \u00e8 un \"arrondissement\" dipartimentale della Francia situato nel dipartimento dell'Aveyron, nella regione Occitania.\nStoria.\nFu creato nel 1800 sulla base dei preesistenti distretti. Nel 1926 vi fu integrato l'arrondissement soppresso di Espalion.\nComposizione.\nL\"arrondissement\" \u00e8 composto da 139 comuni raggruppati in 23 cantoni:"}
{"id": "515115", "revid": "226458", "url": "https://it.wikipedia.org/wiki?curid=515115", "title": "Cantone di Carcassonne-Est", "text": "Il Cantone di Carcassonne-Est era una divisione amministrativa dell'Arrondissement di Carcassonne.\nA seguito della riforma approvata con decreto del 21 febbraio 2014, che ha avuto attuazione dopo le elezioni dipartimentali del 2015, \u00e8 stato soppresso.\nComposizione.\nComprendeva parte della citt\u00e0 di Carcassonne e i comuni di:"}
{"id": "515116", "revid": "226458", "url": "https://it.wikipedia.org/wiki?curid=515116", "title": "Cantone di Carcassonne-Nord", "text": "Il Cantone di Carcassonne-Nord era una divisione amministrativa dell'Arrondissement di Carcassonne.\nA seguito della riforma approvata con decreto del 21 febbraio 2014, che ha avuto attuazione dopo le elezioni dipartimentali del 2015, \u00e8 stato soppresso.\nComposizione.\nComprendeva parte della citt\u00e0 di Carcassonne e il comune di Pennautier."}
{"id": "515117", "revid": "226458", "url": "https://it.wikipedia.org/wiki?curid=515117", "title": "Cantone di Carcassonne-Sud", "text": "Il Cantone di Carcassonne-Sud era una divisione amministrativa dell'Arrondissement di Carcassonne.\nA seguito della riforma approvata con decreto del 21 febbraio 2014, che ha avuto attuazione dopo le elezioni dipartimentali del 2015, \u00e8 stato soppresso.\nComposizione.\nComprendeva parte della citt\u00e0 di Carcassonne."}
{"id": "515119", "revid": "226458", "url": "https://it.wikipedia.org/wiki?curid=515119", "title": "Cantone di Castelnaudary-Nord", "text": "Il Cantone di Castelnaudary-Nord era una divisione amministrativa dell'Arrondissement di Carcassonne.\nA seguito della riforma approvata con decreto del 21 febbraio 2014, che ha avuto attuazione dopo le elezioni dipartimentali del 2015, \u00e8 stato soppresso.\nComposizione.\nComprendeva parte della citt\u00e0 di Castelnaudary e i comuni di:"}
{"id": "515121", "revid": "1318658", "url": "https://it.wikipedia.org/wiki?curid=515121", "title": "Arrondissement di Villefranche-de-Rouergue", "text": "L\"arrondissement\" di Villefranche-de-Rouergue \u00e8 un arrondissement dipartimentale della Francia situato nel dipartimento dell'Aveyron, nella regione Occitania.\nStoria.\nFu creato nel 1800 sulla base dei preesistenti distretti.\nComposizione.\nL\"arrondissement\" \u00e8 composto da 64 comuni raggruppati in 8 cantoni:"}
{"id": "515124", "revid": "226458", "url": "https://it.wikipedia.org/wiki?curid=515124", "title": "Cantone di Castelnaudary-Sud", "text": "Il Cantone di Castelnaudary-Sud era una divisione amministrativa dell'Arrondissement di Carcassonne.\nA seguito della riforma approvata con decreto del 21 febbraio 2014, che ha avuto attuazione dopo le elezioni dipartimentali del 2015, \u00e8 stato soppresso.\nComposizione.\nComprendeva parte del comune di Castelnaudary i comuni di:"}
{"id": "515125", "revid": "226458", "url": "https://it.wikipedia.org/wiki?curid=515125", "title": "Cantone di Conques-sur-Orbiel", "text": "Il Cantone di Conques-sur-Orbiel era una divisione amministrativa dell'Arrondissement di Carcassonne.\nA seguito della riforma approvata con decreto del 21 febbraio 2014, che ha avuto attuazione dopo le elezioni dipartimentali del 2015, \u00e8 stato soppresso.\nComposizione.\nComprendeva i comuni di:"}
{"id": "515126", "revid": "226458", "url": "https://it.wikipedia.org/wiki?curid=515126", "title": "Cantone di Fanjeaux", "text": "Il Cantone di Fanjeaux era una divisione amministrativa dell'Arrondissement di Carcassonne.\nA seguito della riforma approvata con decreto del 21 febbraio 2014, che ha avuto attuazione dopo le elezioni dipartimentali del 2015, \u00e8 stato soppresso.\nComposizione.\nComprendeva i comuni di:"}
{"id": "515127", "revid": "1272592", "url": "https://it.wikipedia.org/wiki?curid=515127", "title": "Neopaganesimo polacco", "text": "Il neopaganesimo polacco \u00e8 il movimento neopagano venuto alla luce in Polonia all'inizio del XIX secolo, espresso da un insieme eterogeneo di gruppi e personalit\u00e0 di orientamento culturale e politico diverso. Tra i suoi precursori ci fu un certo numero di scrittori, artisti e intellettuali, alcuni dei quali si ispiravano alla religione paleoslava. La critica alla religione ufficiale della Polonia port\u00f2 vicino al movimento neopagano polacco anche alcuni pensatori anticattolici."}
{"id": "515130", "revid": "16758", "url": "https://it.wikipedia.org/wiki?curid=515130", "title": "Principe-vescovo", "text": ""}
{"id": "515133", "revid": "15756", "url": "https://it.wikipedia.org/wiki?curid=515133", "title": "Castel Coira", "text": "Castel Coira (in tedesco Churburg) \u00e8 un castello medievale a Sluderno (BZ), che raccoglie la pi\u00f9 grande armeria privata europea.\nStoria.\nLa costruzione fu iniziata intorno al 1260, per iniziativa del principe-vescovo di Coira, Heinrch von Montfort. Il nucleo del castello consisteva nella torre, nel muro di cinta e nel palazzo. Fu costruito per contenere l'espansione dei signori di Mazia (\"Matsch\").\nLa diocesi di Coira soccombette a Mainardo II di Tirolo-Gorizia, che diede il castello nel 1297 proprio ai Matsch. Nel 1504 grazie al matrimonio tra l'ultima erede dei Matsch con un conte Trapp, il castello pass\u00f2 a questi ultimi che lo posseggono ancora oggi.\nIl castello sotto la famiglia Trapp.\nTutti i lavori di rimodernizzazione nelle diverse epoche che hanno reso il castello cos\u00ec come lo vediamo oggi si devono alla famiglia Trapp. Nel rinascimento, ad esempio, il castello si arricch\u00ec secondo lo stile dell'epoca e vennero aggiunte terrazze, bastioni e giardini. Da punto di controllo strategico il castello inizi\u00f2 ad avere un'importanza rappresentativa, cio\u00e8 di mostrare al mondo la cultura della famiglia, il potere e la sua forza. Diventa dunque una dimora in cui l'estetica \u00e8 importante quanto la posizione, e la cui funzione non \u00e8 solo difensiva.\nIn questo periodo viene costruito il famoso loggiato, cuore del palazzo ed elemento particolarmente rilevante, che abbraccia il cortile interno ed \u00e8 decorato con pitture e sculture preziose. Oltre a diverse creature fantastiche, gli affreschi rappresentano degli animali e sono ispirati alle favole di Esopo. Per quanto riguarda le volte invece sono affrescate con un motivo floreale che vuole rappresentare l'albero genealogico delle due famiglie che si sono successe nella propriet\u00e0 del castello: i Matsch e i Trapp.\nTra i luoghi di maggior interesse architettonico troviamo la loggia rinascimentale del 1570, i cui affreschi raccontano in modo nitido alcune scene di vita quotidiana, episodi della storia e della mitologia. Tutte le sale del castello sono arredate con mobili e suppellettili risalenti alle diverse epoche del maniero, a partire da una Madonna romanica in legno risalente al 1270, oggi conservata nella Vecchia Cappella sconsacrata nel 1563 e utilizzata in seguito anche come forno affumicatoio. Nella sala degli antenati, sono raccolti i ritratti di tutti i Trapp dal 1600 al 1800.\nDal Medioevo ad oggi.\nCastel Coira ha attraversato diverse epoche i cui segni sono tutt'ora visibili nella sua architettura. Contrariamente a quanto succede a molti edifici storici privati il castello non ha mai conosciuto periodi di abbandono, ed \u00e8 invece stato pi\u00f9 volte ampliato, ammodernato e restaurato. La cura per questa propriet\u00e0 \u00e8 stata tramandata dalla famiglia come un valore irrinunciabile e l'ultimo di questi interventi risale a fine 1800 per mano del conte Gotthard Trapp, nonno dell'attuale Conte Johannes Trapp.\nElementi romanici.\nIl nucleo pi\u00f9 antico del castello ha tutti gli elementi di una tipica fortezza medievale, a partire dall'antico torrione \u201cPfaffeneck\u201d che era posto all'ingresso della fortezza, distrutto nel 1357 dalla famiglia Mazia ed in seguito ricostruito nella prima met\u00e0 del XVI secolo. Vi era poi un muro di cinta con cammino di ronda a fare da perimetro alla costruzione che vedeva la presenza del maschio e di un palazzo a due piani di pianta rettangolare. All'esterno delle mura vi era la cappella in stile Romanico, in seguito sconsacrata.\nElementi gotici.\nCon il passaggio nelle mani dei Conti Trapp iniziano le modifiche che caratterizzano tutt'oggi la costruzione. Viene estesa la struttura di difesa con un ulteriore cinta muraria e riammodernati gli interni. Tra gli elementi rilevanti di questa epoca troviamo il campanile del 1537 di chiaro stile gotico. Inoltre al nucleo storico vengono aggiunti ulteriori edifici abitativi che si dispongono intorno a un cortile interno ed il cui piano superiore presenta il loggiato. Sempre di quest'epoca sono i giardini, la cui terrazza pi\u00f9 bassa fungeva da campo dei tornei.\nElementi rinascimentali.\nTipiche dello stile rinascimentale troviamo le decorazioni delle stanze, il colonnato del loggiato e i rispettivi affreschi. Viene poi costruita la Cappella di San Giacomo, mentre gli spazi della vecchia chiesetta romanica sconsacrata vengono destinati ad un utilizzo funzionale. Dello stesso periodo sono anche le stalle, i granai, i magazzini, il piccolo panificio e l'attuale armeria. Il palazzo viene inoltre rialzato di un piano, in cui \u00e8 visibile lo stile barocco: le tappezzerie presentano motivi biblici e le stanze vengono dotate di stufe a maiolica. Di questo periodo anche la Sala degli Antenati, e la scala per accedervi.\nRestauro di fine '800.\nIl restauro di questo periodo ha l'obiettivo di riportare la villa allo splendore, piuttosto che aggiungere delle novit\u00e0. Si tratta per lo pi\u00f9 di lavori tecnici volti a migliorarne la sicurezza come la rimozione e sistemazione del tetto del maschio e lo scoprimento degli affreschi del loggiato. Nel 1907 viene pitturata e decorata la volta della Cappella di San Giacomo.\nLe sale pi\u00f9 famose.\nLa sala delle armature.\nLa sala delle armature \u00e8 probabilmente la pi\u00f9 nota. Vi sono conservate circa 50 armature complete, oltre a spade e altre armi difensive, tutte in ottimo stato di conservazione. Si tratta delle armature appartenute ai Matsch, ai Trapp e al corpo di guardia del castello. Vi sono armature per adulti, per bambini e pure per cavalli, alcune di queste effettivamente usate negli scontri ed altre intoccate. La maggior parte di queste armature sono state create nelle officine di Milano e Innsbruck, le migliori dell'epoca in cui sono state realizzate.\nIl pezzo pi\u00f9 importante \u00e8 un'armatura alta 2,10 metri risalente al 1450. L'armatura pesante 46 chili, \u00e8 opera dell'armaiolo milanese Missaglia ed apparteneva a Ulrich von Matsch.\nLa sala del Conte Giacomo.\nCos\u00ec denominata in onore del Conte Giacomo Trapp VII, che nel 1561 part\u00ec come pellegrino verso la Terra Santa e arriv\u00f2 fino a Gerusalemme. Questa esperienza \u00e8 raccontata nelle decorazioni e negli oggetti della sala, tra cui il ritratto a grandezza naturale di Giacomo in cui il Conte viene raffigurato con un mantello da pellegrino. Sul soffitto troviamo invece Giove, al cui fianco appare un enorme sole, la luna e dei segni astrologici. Sempre qui si trova un armonium intarsiato del 1559 ancora oggi funzionante e utilizzato.\nLa biblioteca.\nNella biblioteca dei Trapp, adiacente alla sala del Conte Giacomo, sono conservati molti libri antichi e contemporanei. Tra gli elementi degni di nota troviamo una grande otarda imbalsamata (Trappe in tedesco), animale simbolo della famiglia Trapp e identificabile nel loro stemma. Questo uccello \u00e8 oggi molto raro e ne rimangono pochi esemplari.\nSala degli antenati.\nLa sala \u00e8 un vero e proprio memoriale: in centro vi \u00e8 un grande tavolo mentre sulle quattro pareti troviamo una vastissima serie di ritratti che raffigurano i conti Trapp dal 1600 al 1800. Tra i ritratti troviamo anche quello di Gotthard Trapp, esponente tra i pi\u00f9 importanti della famiglia che ebbe anche il ruolo di tesoriere alla corte dell\u2019imperatore Francesco Giuseppe d\u2019Austria. Oltre al suo ritratto sono conservati alcuni dei suoi abiti e una sua chiave. Il conte Gotthard si occup\u00f2 anche dell'ultima restaurazione della villa.\nLa cappella di San Giacomo.\nAl ritorno da Gerusalemme, il conte decise di costruire questa cappella di famiglia che prese il posto dell'antica chiesetta romanica. L'altare della cappella risale al 1597, cos\u00ec come il balconcino e le colonne intarsiate. Gli interni sono decorati con affreschi di puro gusto rinascimentale, mentre i decori della volta risalgono al 1904. Le rappresentazioni dei santi Nicola e Giorgio sono di inizio '500, posti in modo da essere sempre visibili, il crocifisso di legno invece risale al XV secolo, mentre le aste porta candele al XVII secolo. Nella sacrestia \u00e8 conservata una riproduzione della Madonna Nera."}
{"id": "515141", "revid": "22475", "url": "https://it.wikipedia.org/wiki?curid=515141", "title": "WitchCraft (gioco)", "text": "WitchCraft \u00e8 un gioco di ruolo statunitense di ambientazione horror moderna scritto da C. J. Carella e pubblicato nel 1996 dalla Myrmidon Press e attualmente pubblicato dalla Eden Studios. In Italia \u00e8 stato pubblicato dalla Wild Boar Edizioni. \u00c8 stato il primo gioco di ruolo basato sul sistema di gioco Unisystem.\nStoria e ambientazione.\nIl mondo di \"Witchcraft\" \u00e8 apparentemente simile al nostro mondo moderno, ma sotto la patina della realt\u00e0 si agitano forze oscure, mostri sovrannaturali danno la caccia agli esseri umani, culti segreti cercano di far risorgere mostruose divinit\u00e0 provenienti da realt\u00e0 parallele, societ\u00e0 segrete lottano per il controllo del mondo o semplicemente per approfondire le proprie conoscenze o per proteggere i loro membri.\nSi sta approssimando un \"Tempo del Giudizio\" (\"Reckoning\"), gli esseri umani dotati di poteri magici stanno aumentando, cos\u00ec come aumentano gli spiriti, i non morti e gli esseri sovrannaturali. Ma nessuno sa cosa aspettarsi esattamente, solo che un grande cambiamento \u00e8 nell'aria, alcuni pensano lo scontro finale tra il bene e il male.\nI giocatori possono assumere il ruolo di\nI manuali aggiuntivi dettagliano altri tipi di esseri sovrannaturali (\"Vampyre\" dai poteri simili ai vampiri delle leggende, fantasmi, discendenti immortali degli abitanti di Atlantide, mannari, e cos\u00ec via). Generalmente ogni personaggio appartiene ad una societ\u00e0 segreta (\"Covenant\"), ma pu\u00f2 anche decidere di essere un solitario e non essere vincolato a nessuna di esse.\nIn \"Witchcraft\" i mondi della magia, delle fiabe e del mito sono tutti reali e circondano tutti, sia che possa vederli o meno. \"Witchcraft\" si ispira pesantemente alle pratiche neopagane e alle sue pratiche, con la clausola che pur facendo questo non sceglie un sistema di credenze rispetto agli altri. In \"Witchcraft\" tutti sono visti come equalmente veri e equalmente falsi allo stesso tempo.\n\"Witchcraft\" pu\u00f2 essere usato per emulare diversi scenari horror e sovrannaturali, dal dark fantasy, horror contemporaneo, storie cospirazioniste, splatterpunk, sebbene ambientazioni cospirazioniste e lo splatterpunk siano meglio gestiti dai suoi prodotti fratelli \"Conspiracy X\" e \"All Flesh Must Be Eaten\".\n\"Witchcraft\" ha molte somiglianze al \"Mondo di Tenebra\", l'ambientazione alla base dei giochi di ruolo della White Wolf, in particolare a \"\", entrambi presentano un mondo che superficialmente somiglia a quello moderno, ma in cui sono presenti creature soprannaturali.\nLe associazioni.\nLe possibili associazioni a cui possono appartenere i giocatori sono \nEsempi di associazioni oscure (che funzionano da avversari per i giocatori - anche se spesso gli obiettivi fra loro contrastanti delle associazioni normali sono sufficienti) sono:\nMeccaniche di gioco.\n\"Witchcrat\" \u00e8 stato il primo gioco ad utilizzare il sistema Unisystem ad essere pubblicato. Venne seguito da \"Armageddon\" che \u00e8 una possibile ambientazione futura di \"Witchcraft\". I personaggi vengono creati utilizzando una riserva di punti che possono essere spesi in attributi, abilit\u00e0, qualit\u00e0 e metafisica (poteri magici). Si possono scegliere dei Difetti per ottenere di punti extra da spendere in altro.\nGli attributi rappresentano le sei abilit\u00e0 principali, tre fisiche (Forza, Destrezza e Costituzione) e tre mentali (Intelligenza, Percezione e Volont\u00e0). I personaggi dispongono di diverse abilit\u00e0 e possono scegliere Vantaggi o Difetti per ottenere capacit\u00e0 o svantaggi che li personalizzino. Altre Qualit\u00e0 di tipo sovrannaturale sono dette Metafisica e vengono usate per designare il tipo di personaggio (Adepto, Adepto Minore, Bast, Spirito) o per dettagliare il tipo di magia che pu\u00f2 usare.\nLa meccanica base \u00e8 basata sull'uso di dadi a dieci facce (un tiro di Attributo + Abilit\u00e0 + modificatori + un dado a dieci facce contro una soglia di difficolt\u00e0 fissa di 9). Comunque viene presentato anche un meccanismo di risoluzione basato sulle carte da gioco e uno diceless."}
{"id": "515146", "revid": "1437331", "url": "https://it.wikipedia.org/wiki?curid=515146", "title": "Bandiera del Texas", "text": "La bandiera del Texas, nota anche con il nome di bandiera dalla Stella Solitaria (\"Lone Star Flag\") \u00e8 il vessillo ufficiale dello stato del Texas.\nAll'inizio del movimento secessionista, ai primi del 1861, il Texas era l'unico Stato del sud ad avere una bandiera di Stato ufficiale. Ci\u00f2 era dovuto al fatto che il Texas era stato inizialmente creato come repubblica indipendente nel marzo 1836 e la \"bandiera dalla Stella Solitaria\" era la bandiera finale adottata dalla Repubblica del Texas. Entr\u00f2 in uso nel gennaio 1839 e divent\u00f2 naturalmente la bandiera di Stato con l'annessione e l'ammissione del Texas nell'Unione nel 1845.\nLa Stella Solitaria prese il posto della bandiera nazionale conosciuta come \"Burnet Flag\" che era stata adottata il 10 dicembre 1836. Questa consisteva in campo azzurro con una grande stella dorata. Questo drappo si ispirava alla \"Bonnie Blue Flag\" della \"Republic of West Florida\" del 1810 (stato conglobato poi nella Louisiana), quasi identica con la sola differenza nel colore (bianco) della stessa.\nL'Atto del Congresso del Texas che adott\u00f2 la bandiera il 25 gennaio 1839, adottava anche lo stemma nazionale ed il Gran Sigillo nazionale. Le relative sezioni dell'Atto cos\u00ec recitano:\n\"Sez. 1. Sia agli atti del Senato e della Casa dei rappresentanti della Repubblica del Texas riuniti in Congresso, che dopo il passaggio di questo atto lo Stemma nazionale della Repubblica del Texas \u00e8, e lo stesso \u00e8 qui dichiarato essere una stella bianca a cinque punte, su fondo azzurro, circondato da rami di olivo e quercia.\"\n\"Sez. 2. Sia inoltre agli atti, che il Gran sigillo nazionale di questa Repubblica, dopo il passaggio di questo atto, porter\u00e0 lo Stemma di questa nazione come dichiarato nella prima sezione di questo Atto, e le lettere \"Republic of Texas.\"\"\n\"Sez. 3. Sia inoltre agli Atti, che dopo il passaggio di questo atto, la bandiera nazionale del Texas consister\u00e0 di una fascia azzurra verticale larga un terzo dell'intera larghezza della bandiera, con una stella bianca a cinque punte al centro, e due fasce orizzontali di egual ampiezza, la superiore bianca, l'inferiore rossa, larghe due terzi dell'intera larghezza della bandiera; nulla ostando a ci\u00f2 nell'atto di cui questo \u00e8 un emendamento.\"\nCon la secessione del Texas nel 1861 dall'Unione nella quale era entrato nel 1845, \u00e8 un po' sorprendente che la bandiera dalla Stella Solitaria non sia stata adottata da molte unit\u00e0 in formazione dello Stato, che invece esibirono un'ampia variet\u00e0 di modelli indipendenti di bandiera. Una probabile teoria \u00e8 che dall'ammissione del Texas nell'Unione nel 1845, la bandiera di Stato aveva assunto nel cuore dei Texani una posizione subordinata rispetto alla bandiera degli Stati Uniti. Dopo sedici anni sotto le stelle e strisce e poi la veloce ammissione nella Confederazione con una nuova ed eccitante bandiera nazionale, la \"Stars and Bars\", la bandiera del Texas non ebbe ai Texani di quel periodo l'esposizione che aveva avuto meno di una generazione prima. Si potrebbe anche notare che, come risultato della grande immigrazione nel Texas nel periodo fra il 1845 ed il 1861, una grande percentuale della popolazione del 1861 non era nel Texas alla fine della Repubblica nel 1845. Una fotografia del tempo della Guerra di Secessione mostra una bandiera \"Stars and Bars\" che sventola sull'edificio del Campidoglio in Austin senza essere accompagnata da una bandiera dello Stato ed \u00e8 altamente probabile che prima di essa vi sventolassero le Stelle e Strisce. Inoltre l'uso della bandiera di Stato da parte delle Autorit\u00e0 di governo in quantit\u00e0 significativa in quel periodo iniziale \u00e8 improbabile.\nComunque la bandiera dalla Stella Solitaria non fu dimenticata. Il 1\u00ba Reggimento di fanteria del Texas, parte del quale divenne la Brigata del Texas di Hood, la pi\u00f9 nota delle unit\u00e0 confederate Texane, portava una grande bandiera dalla Stella Solitaria in battaglia in Virginia. Persa in circostanze gloriose, il quasi annientamento del Reggimento a Sharpsburg (Battaglia di Antietam) nel 1862, essa fu rimpiazzata da una bandiera dalla Stella Solitaria bordata di nero, che vide maggior gloria a Gettysburg. Questo tipo di pubblicit\u00e0 certamente aiut\u00f2 la bandiera di Stato a raccogliere rinnovato interesse nel suo Stato.\nIn aggiunta, poche altre unit\u00e0 portarono in battaglia la bandiera dalla Stella Solitaria. Il 5\u00ba fanteria del Texas, anch'esso della Brigata del Texas di Hood, avrebbe portato in battaglia una bandiera dalla Stella Solitaria nell'estate ed autunno del 1862, ma prove recenti suggeriscono che forse si trattava di una bandiera nazionale del primo tipo con una stella sola. Comunque, durante la Guerra e persino dopo si pensava che la bandiera fosse una bandiera dalla Stella Solitaria. Anche poche altre unit\u00e0 portarono bandiere di Stato del Texas ma sembra che il suo uso non fosse comune.\nVi sono forti prove che nel concetto della bandiera dalla Stella Solitaria del 1839 la stella si intendeva con una punta verso l'alto e due punte verso il basso, come si vede nella bandiera odierna. Accompagna l'Atto originale del 1839 di adozione della bandiera un disegno, con l'autenticazione del Presidente Mirabeau Lamar, che mostra la stella in questa posizione. Per\u00f2, considerando gli esemplari sopravvissuti, l'eccezione era apparentemente la regola per le bandiere fatte nel Texas fra il 1839 ed il 1865. La Stella Solitaria, molto spesso, era ruotata di vari gradi, nessuno dei quali costituiva norma. Questa usanza si estese alle bandiere nazionali Confederate fatte in Texas, dove spesso vi era una stella centrale pi\u00f9 grande circondata da stelle pi\u00f9 piccole. In queste bandiere la rotazione della stella centrale era di solito la norma. Una possibile spiegazione potrebbe essere che le bandiere non erano prodotte in massa in quel periodo, ed ogni bandiera recava le conoscenze del produttore individuale. Prendendo in considerazione la vastit\u00e0 dello Stato e la dispersione della popolazione, si poteva conseguire ben poco in tema di standardizzazione, ed il bisogno di standardizzazione non era certamente necessario.\nCon la fine della Guerra di Secessione la bandiera dalla Stella Solitaria, non sarebbe pi\u00f9 stata una bandiera di Stato inosservata. \u00c8 probabilmente l'unica bandiera di Stato degli Stati Uniti oggi comunemente conosciuta anche in ambito internazionale per il suo modello semplice e classico."}
{"id": "515148", "revid": "125655921", "url": "https://it.wikipedia.org/wiki?curid=515148", "title": "Monte Sacro Alto", "text": "Monte Sacro Alto, comunemente noto come Talenti, \u00e8 il ventottesimo quartiere di Roma, indicato con Q. XXVIII.\nIl toponimo indica anche la zona urbanistica 4C del Municipio Roma III di Roma Capitale.\nPrende il nome dall'omonimo monte.\nGeografia fisica.\nTerritorio.\nSi trova nell'area nord-nord-est della citt\u00e0.\nIl quartiere confina:\nDescrizione.\nConsiderato la naturale estensione del quartiere di Monte Sacro, \u00e8 pi\u00f9 comunemente denominato \"Talenti\", dal cognome della famiglia proprietaria della tenuta su cui \u00e8 sorta la zona abitata. La sua piazza principale \u00e8 dedicata a Pier Carlo Talenti, scomparso prematuramente nel 1925 per un incidente automobilistico, e fratello di Achille Talenti, ultimo discendente della famiglia.\nLa zona \u00e8 delimitata ai quattro lati da altrettanti assi viari: via Nomentana, via della Bufalotta, via di Settebagni/via di Casal Boccone e quello, mai completato, per salvaguardare il verde, tra via Jacopo Sannazzaro e via della Cecchina.\nNegli anni cinquanta, quando la tenuta era essenzialmente animata da pastori con le loro greggi al pascolo., l'azienda agricola della famiglia Talenti si \u00e8 fusa con l'impresa edile di propriet\u00e0 dell'Ing. Giuseppe Tudini, dando vita alla nuova \"Impresa Tudini &amp; Talenti\".\nNei primi anni sessanta l'attivit\u00e0 ha ottenuto l'autorizzazione da parte del comune di Roma di poter edificare sui terreni dei Talenti: l'area \u00e8 stata convertita in un quartiere abitato caratterizzato prevalentemente da palazzi e condomini residenziali di altezza contenuta (4-5 piani di media) rivestiti in cortina e dotati di giardini ai piani terra, destinati alla borghesia medio-alta, quasi a fare da contraltare al \"vecchio\" Monte Sacro, tradizionalmente popolare.\nLe strade sono tutte dedicate a letterati di vario genere vissuti tra l'Ottocento e la prima met\u00e0 del Novecento.\nFino al 1965, il quartiere era servito da una compagnia privata di trasporto pubblico chiamata \"Sira\", i cui biglietti erano venduti a 15 lire l'uno.\nIl quartiere \u00e8 dotato di spazi verdi, residuali dell'Agro romano, tra cui il Parco Talenti, il parco delle Mimose e il parco della Cecchina.\nAltre aree di interesse sono via Ugo Ojetti, strada principale del quartiere, con la sua alta concentrazione di attivit\u00e0 commerciali; e l'adiacente Largo Pugliese, punto nodale del trasporto pubblico locale.\nNonostante la presenza degli ex studi cinematografici della Dear (in precedenza Incom), attualmente utilizzati come studi televisivi della Rai che vi registra numerosi show, tra cui il celebre \"Domenica in\", il quartiere \u00e8 privo di strutture quali teatri e cinema.\nIl quartiere ospita anche la villa in cui Peppino De Filippo ha vissuto gli anni della sua maturit\u00e0 artistica.\nInfrastrutture e trasporti.\nIl nuovo piano regolatore generale comunale di Roma prevede il passaggio della futura linea D nel quartiere con le fermate Talenti, Pugliese ed Ojetti.\nLa linea collegher\u00e0 il quartiere con la citt\u00e0 storica ed i quartieri Monte Sacro, Salario ed a sud con Trastevere, San Paolo, Marconi, Magliana ed EUR."}
{"id": "515153", "revid": "1005847", "url": "https://it.wikipedia.org/wiki?curid=515153", "title": "Ministero del tesoro", "text": "Il Ministero del tesoro fu l'organo, in periodi alterni, del Governo italiano addetto alla supervisione e gestione del debito pubblico, delle spese dello Stato e della sua politica monetaria.\nStoria.\nNel 1877 il \"Ministero della Finanza\" del Regno d'Italia, con il Governo Depretis I, fu scisso in quello \"delle Finanze\" e in quello \"del Tesoro\". Quest'ultimo si occupava della contabilit\u00e0 pubblica, del patrimonio e del tesoro. Nel dicembre del 1922, nel governo Mussolini, fu riaccorpato come \"Ministero del Tesoro e Finanze\".\nNella Repubblica Italiana torn\u00f2 nel 1947 con il governo De Gasperi IV.\nNel 1998 conflu\u00ec, con il Ministero del bilancio, nel Ministero del tesoro, del bilancio e della programmazione economica durante il governo Prodi I."}
{"id": "515156", "revid": "486946", "url": "https://it.wikipedia.org/wiki?curid=515156", "title": "Space Opera militare", "text": ""}
{"id": "515158", "revid": "729019", "url": "https://it.wikipedia.org/wiki?curid=515158", "title": "Oscar ai migliori effetti tecnici", "text": "L'Oscar ai migliori effetti tecnici venne assegnato solamente nel 1929 ai migliori effetti tecnici.\nL'elenco mostra il vincitore di ogni anno, seguito dai film che hanno ricevuto una \"nomination\".\nGli anni indicati sono quelli in cui \u00e8 stato assegnato il premio e non quello in cui \u00e8 stato diretto il film. Per maggiori informazioni si veda la voce Cerimonie dei premi Oscar."}
{"id": "515159", "revid": "1602064", "url": "https://it.wikipedia.org/wiki?curid=515159", "title": "Oscar alle migliori didascalie", "text": "L'Oscar alle migliori didascalie (\"Academy Award for Best Title Writing\") \u00e8 un premio oscar assegnato alle migliori didascalie. Istituito per l'edizione del 1929, venne assegnato solamente una volta. Nel 2012, ad esempio, fra i film candidati per l'Oscar alla migliore sceneggiatura originale c'era The Artist, film muto senza dialoghi, ma con le didascalie.\nVincitori e nomination.\nL'elenco mostra il vincitore, Joseph Farnham, seguito dai film e dalle persone che hanno ricevuto la nomination. L'anno indicato \u00e8 quello in cui \u00e8 stato assegnato il premio e non quello in cui \u00e8 stato diretto il film. "}
{"id": "515160", "revid": "38120", "url": "https://it.wikipedia.org/wiki?curid=515160", "title": "Oscar alla migliore produzione artistica", "text": "L'Oscar alla migliore produzione artistica venne assegnato solamente nel 1929 alla migliore produzione artistica.\nL'elenco mostra il vincitore di ogni anno, seguito dai film che hanno ricevuto una \"nomination\".\nGli anni indicati sono quelli in cui \u00e8 stato assegnato il premio e non quello in cui \u00e8 stato diretto il film. Per maggiori informazioni si veda la voce Cerimonie dei premi Oscar."}
{"id": "515161", "revid": "123654563", "url": "https://it.wikipedia.org/wiki?curid=515161", "title": "Louis Althusser", "text": "Biografia.\nCompie i suoi studi ad Algeri e a Marsiglia, prima di essere accolto all'\u00c9cole normale sup\u00e9rieure (ENS) nel 1939. Arruolato e fatto prigioniero nel 1940, passa il resto del periodo della guerra in prigionia. Dal 1945 al 1948, \u00e8 studente dell'ENS, nella facolt\u00e0 di filosofia. Dalla militanza cattolica giovanile, diventa marxista e si iscrive al Partito Comunista Francese nel 1948. Nello stesso anno, diventa assistente presso l'\u00c9cole Normale; lo rester\u00e0 fino al 1980.\nLa sua attivit\u00e0 accademica da allora \u00e8 inframezzata da frequenti soggiorni in clinica psichiatrica: il 16 novembre 1980, infatti, uccide, strangolandola, sua moglie H\u00e9l\u00e8ne Rytmann, nel loro appartamento presso l'universit\u00e0; lui stesso annuncia la cosa, poi, al medico dell'ENS, il dr. \u00c9tienne, che contatta le autorit\u00e0 psichiatriche. Viene dichiarato (febbraio 1981) mentalmente infermo al momento dei fatti.\nLa vicenda e la sentenza psichiatrica crea scalpore. Ad esempio, sul quotidiano \"Le Monde\" del 14 marzo 1985, un articolo di Claude Sarraute, scritto a proposito del successo di un libro dello scrittore giapponese Issei Sagawa, che raccontava un episodio simile, denunciava la compiacenza dell'opinione pubblica su un fatto cos\u00ec infamante. Alcuni amici suggeriscono ad Althusser di protestare; ma la critica di Sarraute aveva visto giusto, poich\u00e9 Althusser ha davvero beneficiato di un \"non luogo a procedere\" che lo ha preservato dal processo. Althusser decide, comunque, di intraprendere un'autobiografia, per spiegare a se stesso il suo gesto: uscir\u00e0 col nome \"L'Avenir dure longtemps\".\nIl libro dar\u00e0 vita anche all'opera teatrale \"Le Caiman\" (2006), che mette in scena l'omicidio, aggiungendo un briciolo di ambiguit\u00e0 alle ragioni dello stesso.\nPensiero.\nNella filosofia, dice Althusser, \u00e8 necessario ritornare a una prospettiva scientifica e determinista della teoria marxista, contro le interpretazioni e le utilizzazioni umaniste e ideologiche. Il filosofo afferma come esista una cesura epistemologica, che egli ravvisa tra il giovane Marx (i \"Manoscritti\" del 1844) e il Marx che stabilisce la concezione materialista della storia (\"L'Ideologia tedesca\", \"Il Capitale\"...). Arriva alla tesi di Marx secondo cui ogni filosofia misconosce la realt\u00e0 pratica cui corrisponde, particolarmente sul suo versante idealista.\nNel suo saggio \"Contradiction and Overdetermination\" (\"Contraddizione e sovradeterminazione\") prende in prestito il concetto di sovradeterminazione dalla psicoanalisi, al fine di sostituire l'idea di \"contraddizione\" con un modello pi\u00f9 complesso di causalit\u00e0 multiple in situazioni politiche (un'idea strettamente legata al concetto di Antonio Gramsci dell'egemonia).\nLeggere Marx come filosofo.\nAlthusser intraprende una rilettura sistematica e minuziosa di Marx, per liberarne il fondo scientifico, contro le interpretazioni ideologiche dei partiti politici e la rimozione dovuta all'ideologia statalista dello stalinismo trionfante, dovendone disfare la mistificazione di Marx. Ma allo stesso tempo si tratta di una rilettura contro le interpretazioni umaniste ed economiciste (che vanno avanti di pari passo), che edulcorano il senso, la forza inventiva, la potenza analitica e il carattere originale, sovversivo e innovatore del testo. Nella sua prima raccolta, \"Pour Marx\", dichiara di iniziare la rilettura di Marx per liberarlo dalle scorie depositate dalla storia: sul versante della storia politica, lo stalinismo; sul versante della storia delle idee (poich\u00e9 non si pu\u00f2 parlare davvero di tradizione filosofica riguardo alla letture e alle interpretazioni di Marx, particolarmente in Francia, di cui sottolinea la miseria della tradizione filosofica in questo ambito), l'evoluzionismo e le differenti forme imbastardite della filosofia illuminista.\nA ci\u00f2 bisogna aggiungere anche il contesto, o ancora lo stato della filosofia nelle universit\u00e0, prima di aver conosciuto, nei margini di quest'ultima, una rinascita con Jean Hyppolite, lettore e traduttore di Hegel; con Gaston Bachelard, Alexandre Koyr\u00e9 e Georges Canguilhem, fini epistemologi; con Martial Gueroult, lettore di Spinoza; con Marcel Conche, riscopritore degli antichi materialisti, di Montaigne e lettore attento di Heidegger; con Maurice Merleau-Ponty, che si fa importatore della fenomenologia in Francia prima di Emmanuel L\u00e9vinas. Un certo \"nazionalismo filosofico\" regna all'universit\u00e0, cosa che blocca la filosofia in uno angusto provincialismo, che fa quasi ignorare la tradizione tedesca dopo Kant (principalmente Hegel e Marx), si disinteressa dell'epistemologia, disprezza il filone materialistico della filosofia cos\u00ec come la psicoanalisi; il tutto viene riassunto da una critica dello stato della filosofia nella sua formulazione universitaria, che insegna una dotta ignoranza.\nAlthusser vuole, secondo i suoi sostenitori, rendere Marx di nuovo leggibile, disincrostandolo dai sedimenti che lo ricoprono, come la statua di Glauco, il dio marino di cui parla Rousseau nel \"Discorso sull'origine e i fondamenti della diseguaglianza tra gli uomini\". Rendere Marx di nuovo leggibile \u00e8 scoprire in Marx il filosofo ignorato finora: \u00e8 il progetto di scoprire la sua filosofia, all'opera nel suo lavoro magistrale, \"Il Capitale\"; ugualmente, Marx in quanto teorico della storia, ed \u00e8 la scoperta, da lui inaugurata, della pratica nuova di una storia che accede alla dimensione della scienza; infine, Marx in quanto iniziatore di una teoria del Capitale e della critica all'economia politica, quest'ultima qualificata come sublimazione degli interessi della borghesia eretti a disciplina dalle pretese sapienti.\nQuesta nuova leggibilit\u00e0, che inaugura un interesse inedito per il Marx teorico maggiore, al di l\u00e0 delle metamorfosi dell'utilizzo politico che lo aveva completamente cancellato fino a farlo quasi sparire, sar\u00e0 nei fatti un'iniezione di tutto quello che il pensiero contemporaneo valuta come pi\u00f9 importante e creativo nel campo dell'epistemologia, della linguistica e della psicoanalisi, da cui importa alcuni concetti dando loro un nuovo senso e una nuova funzione. Da parte della tradizione, saranno fondamentalmente Hegel, Spinoza, Hobbes, Machiavelli e tutta la filosofia politica riletta e combinata, per non dire inserita al cuore delle analisi di Marx. Sar\u00e0 la corrente detta strutturalista, antiumanista e critica dello storicismo (sotto l'effetto delle lettura di Heidegger) che, in maniera concomitante con L\u00e8vi-Strauss, Lacan e presto Foucault, faranno apparire nei loro campi rispettivi d'investigazione la realt\u00e0 come effetto delle strutture.\nQuesta reinvenzione di Marx avr\u00e0 per effetto un'autentica rinascita del pensiero marxista, allo stesso tempo contro il marxismo mummificato e contro l'appiattimento idealista che regna nelle universit\u00e0. Tale impresa incontr\u00f2 un pubblico che era come in attesa di questo nuovo soffio, in cui di nuovo lo spirito abitava la filosofia, e per la prima volta quella di Marx.\nLa visione di Althusser \u00e8 stata molto criticata dai marxisti \"ortodossi\", e non solo da essi: l'accusa di deformazione del pensiero di Marx \u00e8 presente, ad esempio, nel film di Jean-Luc Godard \"Le Vent d'Est\" (1969), in cui si vede strappare la prefazione scritta da Althusser a \"Il Capitale\".\nTeoria e pratica.\n\"Nella \"Tesi n. 1 su Ludwig Feuerbach\", esiste un'informazione capitale data da Marx: la mancanza pi\u00f9 grande del materialismo finora \u00e8 stata la dimenticanza sistematica dell'attivit\u00e0 pratica. Non si deve interpretare questo come una nuova filosofia della prassi. Marx non fa intervenire una nuova nozione filosofica. Allude a \u00abuna realt\u00e0 che possiede questa particolarit\u00e0 di essere allo stesso tempo presupposta da ogni discorso filosofico tradizionale, e di non essere per natura esclusa in alcuno\u00bb. \u00abQuest'irruzione della pratica nella tradizione filosofica [\u2026] costituisce in principio una critica radicale della forma di esistenza classica della filosofia\u00bb. Oppure, l'irruzione della pratica \u00e8 la denuncia di questa pretesa della filosofia di abbracciare il Tutto, di non avere qualcosa \"di fuori\". Questo \"di fuori\" che la filosofia vuol dare l'illusione di sottomettere alla verit\u00e0 \u00e8 la prassi. La prassi non produce la Verit\u00e0, ma le verit\u00e0.\nIn Marx, la prassi non \u00e8 un sostituto della Verit\u00e0 per una filosofia irremovibile (come per ogni filosofia della prassi). La pratica sorprende la filosofia sui suoi ritardi. La filosofia stima di \u00abaver introdotto nel dominio del pensiero la totalit\u00e0 stessa di tutto quel che esiste, anche il fango, diceva Socrate, anche lo schiavo, diceva Aristotele, anche l'accumulazione della ricchezza da una parte e della miseria dall'altra, diceva Hegel\u00bb. La filosofia vede tutto, pensa tutto. \u00abDi fatto, ogni pratica sociale \u00e8 nella filosofia, e la fabbricazione delle scarpe e delle navi, e il denaro, e il salario, e la politica e la famiglia...\u00bb. Ma per riuscire a raggruppare tutto sotto la Verit\u00e0, la filosofia non li ha semplicemente trasportati rispettando la loro natura. Li ha trasformati. Ed \u00e8 il genio di Marx aver mostrato come e perch\u00e9 essa li trasformi\" (Conferenza di Grenade, 1976: \"La transformation de la philosophie\").\nLa ricezione di Althusser in Italia.\nLouis Althusser \u00e8 stato un filosofo particolarmente letto in Italia. Principale motivo di ci\u00f2 \u00e8 la presenza nella penisola di un dibattito marxista che, gi\u00e0 prima degli scritti althusseriani, aveva messo in crisi la presunta dipendenza hegeliana di Marx. In particolar modo \u00e8 stato il filosofo Galvano della Volpe a proporre, prima di Althusser, una interpretazione antihegeliana, radicalmente antiidealistica, che prova a prendere accorte distanze dall'egemonica visione gramsciana storicistica.\nTra gli studiosi italiani che ancora oggi presentano un forte debito verso Althusser vi sono Gianfranco La Grassa e Augusto Illuminati. Inoltre, particolarmente attiva \u00e8 l'associazione \"Amici di Louis Althusser\" che fa capo alla professoressa Maria Turchetto e che negli ultimi anni ha riproposto una serie di pubblicazioni e riedizioni degli scritti althusseriani presso la casa editrice milanese Mimesis. Nel campo della critica dell'economia politica, al contributo althusseriano si \u00e8 pi\u00f9 volte ispirato Emiliano Brancaccio.\nAlthusseriana.\nAll'interno della collana \u201cAlthusseriana\u201d curata dall'associazione \"Louis Althusser\" ed edita prima da Unicopli e poi da Mimesis sono state ristampate le seguenti opere: "}
{"id": "515162", "revid": "1442080", "url": "https://it.wikipedia.org/wiki?curid=515162", "title": "Oscar al miglior documentario", "text": "L'Oscar al miglior documentario (\"Academy Award for Best Documentary Feature\") viene assegnato al documentario votato come migliore dall'Academy of Motion Picture Arts and Sciences, cio\u00e8 l'ente che assegna gli \"Academy Awards\", i celebri premi conosciuti in Italia come premi Oscar.\nVincitori e candidati.\nL'elenco mostra il vincitore di ogni anno, seguito dai film che hanno ricevuto la \"nomination\". Per ogni film sono indicati: titolo italiano (se disponibile), titolo originale e regista.\nGli anni indicati sono quelli in cui \u00e8 stato assegnato il premio e non quello in cui \u00e8 stato diretto il film. Per maggiori informazioni si veda la voce Cerimonie dei premi Oscar."}
{"id": "515164", "revid": "23117", "url": "https://it.wikipedia.org/wiki?curid=515164", "title": "Abel Eduardo Balbo", "text": ""}
{"id": "515166", "revid": "104458", "url": "https://it.wikipedia.org/wiki?curid=515166", "title": "Bangerten", "text": "Bangerten (toponimo tedesco) \u00e8 una frazione di 161 abitanti del comune svizzero di Rapperswil, nel Canton Berna (regione del Seeland, circondario del Seeland).\nStoria.\nGi\u00e0 comune autonomo che si estendeva per 2,2\u00a0km\u00b2 e che comprendeva anche la frazione di Hohrain, 2016 \u00e8 stato accorpato a Rapperswil.\nSociet\u00e0.\nEvoluzione demografica.\nL'evoluzione demografica \u00e8 riportata nella seguente tabella:\nAmministrazione.\nOgni famiglia originaria del luogo fa parte del comune patriziale che ha la responsabilit\u00e0 della manutenzione di ogni bene comune."}
{"id": "515170", "revid": "599013", "url": "https://it.wikipedia.org/wiki?curid=515170", "title": "Pia societ\u00e0 di San Francesco Saverio per le missioni estere", "text": "La Pia societ\u00e0 di San Francesco Saverio per le missioni estere (in latino \"Pia Societas Sancti Francisci Xaverii pro exteris missionibus\") \u00e8 un istituto religioso maschile di diritto pontificio: i membri di questa congregazione clericale, detti saveriani, pospongono al loro nome la sigla S.X.\nStoria.\nLa congregazione venne fondata da Guido Maria Conforti (1865-1931). In giovent\u00f9 aveva cercato invano di entrare tra i gesuiti o i salesiani (1881) e, dopo l'ordinazione sacerdotale (1888), aveva chiesto inutilmente al suo vescovo di essere inviato in terra di missione. Per realizzare la sua vocazione missionaria, pens\u00f2 allora di dare inizio a una nuova congregazione e l'idea prese forma attorno al 1890.\nIl 9 marzo 1894 Conforti scrisse al cardinale Mieczyslaw Led\u00f3chowski, prefetto della congregazione di Propaganda Fide, per presentargli il progetto di fondazione di un seminario per la formazione del clero missionario; Francesco Magani, vescovo di Parma, firm\u00f2 il decreto d'erezione del Seminario Emiliano per le Missioni Estere (la cui prima sede fu in borgo del Leon d'Oro a Parma) il 1\u00ba novembre 1895 e il 3 dicembre 1898, festa san Francesco Saverio, approv\u00f2 l'istituto come congregazione religiosa di diritto diocesano (con il nome di istituto di San Francesco Saverio per le Missioni Estere) e ne approv\u00f2 il primo schizzo di regolamento.\nIl 4 marzo 1899, a soli tre anni e mezzo dall'apertura del seminario, i primi due missionari saveriani (il sacerdote Caio Rastelli e il suddiacono Edoardo Manini) vennero inviati in Cina, nello Shanxi settentrionale, dove gi\u00e0 operavano i frati Minori.\nNel 1903 Conforti, gi\u00e0 vicario generale a Parma, prese possesso della sede arcivescovile di Ravenna e dovette abbandonare la guida del suo istituto: incaric\u00f2 lo stimmatino Melchiade Vivari di preparare degli statuti pi\u00f9 completi da sottoporre all'esame della congregazione di Propaganda Fide per ottenere l'approvazione pontificia dei saveriani, ma nel 1904 lasci\u00f2 la guida dell'arcidiocesi di Ravenna per motivi di salute e torn\u00f2 a Parma, dai suoi missionari.\nI saveriani ricevettero il decreto di lode dalla congregazione di Propaganda Fide il 5 marzo 1906 e vennero approvati definitivamente da papa Benedetto XV il 6 gennaio 1921; l'ultima versione delle loro costituzioni \u00e8 frutto della revisione operata dall'XI capitolo generale celebrato nel 1983.\nIl 15 maggio 1906 venne eretta la prefettura apostolica dell'Ho-Nan Occidentale e venne affidata ai saveriani; il 2 maggio 1911 la prefettura venne elevata a vicariato apostolico e il saveriano Luigi Calza fu il primo religioso della congregazione a essere innalzato all'episcopato. Nel 1928 Conforti si imbarca a Marsiglia e visit\u00f2 le missioni in Cina.\nIl 23 ottobre 2011 papa Benedetto XVI ha canonizzato Guido Maria Conforti.\nDell'istituto esiste anche un ramo femminile, la Societ\u00e0 Missionaria di Maria, fondata a Parma nel 1945 dal saveriano Giacomo Spagnolo e da madre Celestina Bottego.\nAttivit\u00e0 e diffusione.\nI Saveriani hanno per fine \"unico ed esclusivo [...] l'annuncio della buona novella del Regno di Dio ai non cristiani\".\nSono presenti in Europa (Francia, Italia, Regno Unito, Spagna), in Africa (Burundi, Camerun, Ciad, Repubblica Democratica del Congo, Mozambico, Sierra Leone), nelle Americhe (Brasile, Colombia, Messico, Stati Uniti d'America) e in Asia (Bangladesh, Cina, Giappone, Filippine, Indonesia, Taiwan); la Casa madre \u00e8 a Parma, la sede generalizia \u00e8 a Roma.\nAlla fine del 2005 la congregazione contava 186 case e 848 religiosi, dei quali 661 sacerdoti."}
{"id": "515171", "revid": "67875", "url": "https://it.wikipedia.org/wiki?curid=515171", "title": "Nintendo64", "text": ""}
{"id": "515172", "revid": "1123126", "url": "https://it.wikipedia.org/wiki?curid=515172", "title": "Saveriani", "text": "I membri di diverse congregazioni religiose della Chiesa cattolica vengono comunemente detti Saveriani:"}
{"id": "515174", "revid": "729019", "url": "https://it.wikipedia.org/wiki?curid=515174", "title": "Servizio aereo confederato", "text": "Il Servizio aereo Confederato fu costituito da un piccolo Corpo Aerostatico nell'ambito dell'Esercito.\nNella primavera del 1862 il Capitano John Randolph Bryan si offr\u00ec di fare da supervisore alla costruzione e allo sviluppo di un pallone da osservazione. Questo pallone consisteva di un involucro di cotone impermeabilizzato con vernice. Diversamente dai palloni dell'Unione, riempiti di idrogeno, esso era in realt\u00e0 una mongolfiera \u2014 riempita di aria calda \u2013 in quanto la Confederazione non aveva l'equipaggiamento per generare idrogeno in campagna.\nBryan lanci\u00f2 il pallone il 13 aprile 1862 sopra Yorktown (Virginia). Nonostante il pallone ruotasse sul suo singolo ancoraggio mentre era in aria, Bryan riusc\u00ec a disegnare una mappa delle posizioni dell'Unione. Al suo volo successivo Bryan fin\u00ec in volo libero dopo che l'ancoraggio fu tagliato per liberare un membro dell'equipaggio a terra che vi si era impigliato. Fu fatto segno di colpi d'arma da fuoco da parte di truppe Confederate che pensavano fosse nemico, ma riusc\u00ec a sfuggire e ad atterrare sano e salvo.\nIl secondo pallone Confederato fu costruito in seta multicolore, che diede spunto alla leggenda che questo Pallone Confederato fosse stato costruito con abiti di seta donati dalle Signore della Confederazione. Nonostante il \"Pallone di vestiti di seta\" fosse costruito con seta da vestiti, nessun vestito esistente era stato sacrificato. Questo pallone fu riempito di gas a Richmond (Virginia) e portato sul campo ancorato ad una locomotiva. Nel 1862, quando l'area della battaglia si spost\u00f2 troppo lontano dalle ferrovie, fu ancorato ad un rimorchiatore e trasportato gi\u00f9 lungo il fiume James, dove il rimorchiatore, sfortunatamente, si aren\u00f2 e fu catturato.\nUn altro \"Pallone di vestiti di seta\" fu costruito ed entr\u00f2 in servizio a Richmond nell'autunno 1862. Forn\u00ec osservazione aerea dalla sua postazione fino all'estate 1863, quando sfugg\u00ec a causa del forte vento e fu catturato da truppe dell'Unione."}
{"id": "515176", "revid": "104458", "url": "https://it.wikipedia.org/wiki?curid=515176", "title": "Iffwil", "text": "Iffwil (toponimo tedesco) \u00e8 un comune svizzero di 422 abitanti del Canton Berna, nella regione di Berna-Altipiano svizzero (circondario di Berna-Altipiano svizzero).\nSociet\u00e0.\nEvoluzione demografica.\nL'evoluzione demografica \u00e8 riportata nella seguente tabella:\nAmministrazione.\nOgni famiglia originaria del luogo fa parte del cosiddetto comune patriziale e ha la responsabilit\u00e0 della manutenzione di ogni bene ricadente all'interno dei confini del comune."}
{"id": "515180", "revid": "110157", "url": "https://it.wikipedia.org/wiki?curid=515180", "title": "Grafenried", "text": "Grafenried (toponimo tedesco) \u00e8 una frazione di 947 abitanti del comune svizzero di Fraubrunnen, nel Canton Berna (regione di Berna-Altipiano svizzero, circondario di Berna-Altipiano svizzero).\nStoria.\nGi\u00e0 comune autonomo che si estendeva per 4,7\u00a0km\u00b2 e che comprendeva anche le frazioni di Binel e Buchhof, 2014 \u00e8 stato accorpato a Fraubrunnen assieme agli altri comuni soppressi di B\u00fcren zum Hof, Etzelkofen, Limpach, M\u00fclchi, Schalunen e Zauggenried.\nSociet\u00e0.\nEvoluzione demografica.\nL'evoluzione demografica \u00e8 riportata nella seguente tabella:\nInfrastrutture e trasporti.\nGrafenried \u00e8 servito dall'omonima stazione sulla ferrovia Soletta-Berna.\nAmministrazione.\nOgni famiglia originaria del luogo fa parte del cosiddetto comune patriziale e ha la responsabilit\u00e0 della manutenzione di ogni bene ricadente all'interno dei confini del comune."}
{"id": "515182", "revid": "1305772", "url": "https://it.wikipedia.org/wiki?curid=515182", "title": "Silent Hill", "text": ""}
{"id": "515184", "revid": "173469", "url": "https://it.wikipedia.org/wiki?curid=515184", "title": "Arlon", "text": "Arlon (in lussemburghese e tedesco \"Arel\", in vallone \"\u00c5rlon\", in neerlandese Aarlen) \u00e8 un comune della Vallonia in Belgio, sito a 185\u00a0km al sud-est della capitale, sull'asse ferroviario Bruxelles-Lussemburgo-Strasburgo. \u00c8 il capoluogo della provincia del Lussemburgo belga; \u00e8 inoltre un importante centro commerciale e amministrativo; il settore terziario, in particolare l'insegnamento, ha qui delle basi importanti (facolt\u00e0 universitarie e insegnamento superiore).\nSi estende su una superficie di 119,29\u00a0km\u00b2 e conta 25.818 abitanti (12.809 uomini e 13.009 donne), con una densit\u00e0 di 216,43 abitanti al km\u00b2 (dati risalenti a luglio 2004).\nIl comune.\nCome detto, Arlon \u00e8 sito in Vallonia, regione abitata dalla comunit\u00e0 francese del Belgio. Vi nasce il fiume Semois.\nIl suo CAP \u00e8 B-6700. Fanno parte del comune i paesi di:\nStoria.\nArlon condivide con Tournai e Tongeren il ruolo di citt\u00e0 pi\u00f9 antica del Belgio: i Celti vi avevano fondato un insediamento all'incrocio delle vie di comunicazione tra Reims, Treviri e Colonia. Il suo nome sotto i romani era \"Orolaunum Vicus\": rimangono molte vestigia dell'occupazione romana, rinvenute negli scavi e risalenti al I secolo dopo Cristo.\nNel Medioevo il borgo divent\u00f2 una piazzaforte, retta dapprima da conti e poi da duchi (il cambiamento avvenne con Walerano I di Limburgo). Alla morte del duca Walerano III nel 1226, Arlon pass\u00f2 a suo figlio minore Enrico V di Lussemburgo, e fu quindi posto sotto al dominio del Conte di Lussemburgo.\nNel giugno del 1793, nell'aprile e nel maggio 1794, Arlon fu sede di violenti combattimenti fra le truppe rivoluzionarie francesi e quelle del Sacro Romano Impero.\nNel 1815 Arlon entr\u00f2 a far parte della Confederazione germanica assieme a tutto il Lussemburgo, ma nel 1839, a seguito del Trattato dei XXIV articoli, proposto dalle grandi potenze nel novembre 1831 e ratificato dai Paesi Bassi e dal Belgio, Arlon pass\u00f2 al neonato Regno del Belgio. In cambio di Arlon, Prussia ed Austria ottennero l'ingresso (puramente nominale) in detta Confederazione del Limburgo orientale.\nStemma.\nQuesto stemma \u00e8 identico a quello dei conti di Lussemburgo, dei quali Arlon fu un possedimento fin dalla met\u00e0 del XIII secolo. Dal 1848, gli artigli del leone sono dello stesso colore del corpo, in modo da distinguere lo stemma della citt\u00e0 da quello del Granducato.\nMonumenti e luoghi d'interesse.\nLa citt\u00e0 ospita un museo archeologico ricco di vestigia gallo-romane e il Mus\u00e9e Gaspar, che si concentra sulla storia dell'arte della zona ed \u00e8 inoltre la sede dell'Istituto archeologico del Lussemburgo e della relativa biblioteca.\nAmministrazione.\nGemellaggi.\nArlon \u00e8 gemellato con le citt\u00e0 di"}
{"id": "515185", "revid": "104458", "url": "https://it.wikipedia.org/wiki?curid=515185", "title": "Jegenstorf", "text": "Jegenstorf (toponimo tedesco) \u00e8 un comune svizzero di 5\u00a0710 abitanti del Canton Berna, nella regione di Berna-Altipiano svizzero (circondario di Berna-Altipiano svizzero).\nStoria.\nIl 1\u00ba gennaio 2010 ha inglobato il comune soppresso di Ballmoos e il 1\u00ba gennaio 2014 quelli di M\u00fcnchringen e Scheunen.\nSociet\u00e0.\nEvoluzione demografica.\nL'evoluzione demografica \u00e8 riportata nella seguente tabella:\nInfrastrutture e trasporti.\nJegenstorf \u00e8 servito dall'omonima stazione sulla ferrovia Soletta-Berna (linea S8 della rete celere di Berna).\nAmministrazione.\nOgni famiglia originaria del luogo fa parte del cosiddetto comune patriziale e ha la responsabilit\u00e0 della manutenzione di ogni bene ricadente all'interno dei confini del comune."}
{"id": "515188", "revid": "104458", "url": "https://it.wikipedia.org/wiki?curid=515188", "title": "Zuzwil (Berna)", "text": "Zuzwil (toponimo tedesco) \u00e8 un comune svizzero di 572 abitanti del Canton Berna, nella regione di Berna-Altipiano svizzero (circondario di Berna-Altipiano svizzero).\nSociet\u00e0.\nEvoluzione demografica.\nL'evoluzione demografica \u00e8 riportata nella seguente tabella:\nAmministrazione.\nOgni famiglia originaria del luogo fa parte del cosiddetto comune patriziale e ha la responsabilit\u00e0 della manutenzione di ogni bene ricadente all'interno dei confini del comune."}
{"id": "515189", "revid": "339392", "url": "https://it.wikipedia.org/wiki?curid=515189", "title": "Sleaze Glam", "text": ""}
{"id": "515195", "revid": "1748167", "url": "https://it.wikipedia.org/wiki?curid=515195", "title": "Alfedena", "text": "Alfedena (\"F\u00ebd\u00e9na\" in dialetto locale) \u00e8 un comune italiano di 920 abitanti della provincia dell'Aquila in Abruzzo. Faceva parte della comunit\u00e0 montana Alto Sangro e altopiano delle Cinquemiglia e parte del suo territorio comunale \u00e8 compreso all'interno del parco nazionale d'Abruzzo, Lazio e Molise. Tradizionalmente parte integrante del Sannio, \u00e8 il comune situato pi\u00f9 a sud della provincia dell'Aquila nonch\u00e9 della regione Abruzzo, posto al confine con la provincia laziale di Frosinone e con quella molisana di Isernia.\nGeografia fisica.\nTerritorio.\nAlfedena \u00e8 una stazione climatica estiva situata sulle due sponde del Rio Torto. Si trova nella punta estrema sud-occidentale dell'Alto Sangro, ai piedi dei massicci della Meta e del Monte Greco. Alfedena \u00e8 attraversata dalla strada statale 83 Marsicana che allo stesso tempo costituisce anche il suo corso principale. Dista dall'Aquila. Il centro abitato si trova ad un'altitudine di 914 metri sul livello del mare mentre per il resto del territorio comunale si va dagli 850 metri dell\u2019area confinante con Scontrone ai metri della vetta di Monte Meta. Inoltre, insieme a Valle Castellana, \u00e8 uno dei due comuni abruzzesi il cui territorio \u00e8 confinante con due regioni.\nClima.\nIl clima \u00e8 tipicamente appenninico con estati miti ed inverni freddi. Risente dell'influenza delle correnti fredde da nord est che possono portare anche fenomeni nevosi intensi, come quello del 2012 che port\u00f2 ben di neve in paese. Risente anche dello scirocco da sud ovest che pu\u00f2 portare assenza di neve anche nei mesi pi\u00f9 freddi. La temperatura media di gennaio \u00e8 di circa 2,5 gradi e quella di agosto \u00e8 di 20 gradi. Nelle giornate pi\u00f9 calde sono state registrate temperature leggermente superiori ai 30 gradi mentre nelle notti pi\u00f9 fredde la coloninna di mercurio \u00e8 scesa pi\u00f9 volte sotto i -10 gradi. Grazie alla sua posizione, la sua altitudine \u00e8 minore rispetto a quella degli altri comuni alto sangrini. Di conseguenza costituisce una delle localit\u00e0 della zona con il clima pi\u00f9 gradevole.\nLa temperatura scende sensibilmente all'aumentare della quota e sui monti della Meta si verificano nevicate anche in primavera o in autunno. Le temperature estive sono piuttosto fresche mentre le precipitazioni sono pressappoco quantificabili in l'anno, ben distribuiti durante tutti i mesi con un minimo a luglio ed un picco a novembre.\nStoria.\nForse identificabile con l'antico centro di \"Aufidena\", il paese sorge in un'area che ospita una vasta necropoli italica, esplorata dagli archeologi a partire dal 1882. Questa necropoli presenta notevoli somiglianze con altri due siti alto sangrini, quello di Opi e quello di Barrea. Tali analogie hanno permesso agli esperti di parlare di una vera e propria \"facies culturale dell'Alto Sangro\".\nLe circa sepolture rinvenute, databili tra il VII secolo a.C. e l'inizio del III secolo a.C., hanno restituito numerosi reperti, alcuni dei quali sono conservati presso il Museo civico aufidenate Antonio De Nino. Il sito fortificato del \"Curino\", posto a monte della necropoli, faceva probabilmente parte di un vasto sistema funzionale di roccaforti e costituiva un punto di controllo sul fondovalle. Molti reperti provenienti dalla necropoli furono trafugati o distrutti dalle truppe di occupazione tedesca durante la seconda guerra mondiale.\nNella seconda met\u00e0 del VI secolo, Alfedena entr\u00f2 a far parte del Ducato longobardo di Benevento e, tra i secoli V e VIII, fu anche sede vescovile. Successivamente, per\u00f2, la diocesi di Alfedena fu soppressa ed il suo territorio fu ereditato dalla diocesi di Trivento.\nAlla fine dell'XI secolo (1098) \"Alfidena\" faceva parte della Contea di Sangro. Ci\u00f2 risulta da una concessione di terreni e pascoli sottoscritta dal conte Berardo del fu Oderisio a favore del monastero di Montecassino. Nel XIV secolo fu feudo di Simone De Sangro per poi passare a vari signori feudatari del Principe Lannoy di Sulmona (XVI secolo). Alfedena fu danneggiata dal terremoto della Maiella del 1706 e pi\u00f9 recentemente dai terremoti di Avezzano del 1915 e della Val di Comino del 1984.\nAlfedena nella seconda guerra mondiale.\nAd Alfedena l'esercito tedesco arriv\u00f2 quasi subito dopo l'armistizio dell'8 settembre 1943. I militari tedeschi rastrellarono gli uomini per scavare le trincee lungo la strada per Barrea e Civitella Alfedena che aveva il suo punto di massima levatura in contrada Aia della Forca. Proprio lungo questa dorsale appenninica si era posizionata la contraerea tedesca con i cannoni a lunga gittata che bersagliavano le postazioni alleate di Rionero Sannitico e Montenero Val Cocchiara. La contraerea tedesca aveva il compito di tenere sotto controllo anche la strada per Cassino. Inoltre, venne minata la vasta pianura che si estende tra Alfedena e Castel di Sangro. Il 5 ottobre gli Alleati bombardarono il paese e nei giorni successivi la popolazione abbandon\u00f2 le case per disperdersi in campagna. Nei successivi bombardamenti, vennero gravemente danneggiati i monumenti del castello medievale, con la torre maestra, e la chiesa madre dei Santi Pietro e Paolo, oltre alla torre civica del Municipio. Il 26 ottobre i tedeschi organizzarono nella piazza di Alfedena le operazioni di sfollamento. Difatti, gli alfedenesi furono obbligati a partire alla volta di Avezzano dove rimasero sino alla tarda primavera del 1944.\nMonumenti e luoghi d'interesse.\nIl centro storico si snoda in una serie di viuzze e stradine accessibili dalla Porta Civica, posta tra Piazza Umberto I, via Principe di Napoli. Attraverso questa porta inclusa tra le abitazioni, si accede all'abitato del XVI-XVIII secolo, in una piazzetta antistante la scalinata che porta in cima l castello con la torre. Il cosiddetto \"Borgo Veroli\" \u00e8 l'anima dell'antico paese, procedendo verso ovest si arriva a Largo Don Filippo Brunetti con la chiesa madre dei Santi Pietro e Paolo, mentre il centro ottocentesco si dipana da Piazza Umberto In in gi\u00f9, lungo via Duca degli Abruzzi, via Principe di Napoli e via Marsicana, e anche a su della chiesa madre, dove si trova il Palazzo civico, lungo via Casili, con le case attaccate, e tipiche degli ornamenti in pietra concia e intonaci in stile classico, alcune delle quali mostranti lo stile revival del neogotico.\nMolti sono i luoghi che conservano traccia della lunga storia di Alfedena:\nArcheologica: l'acropoli di Aufidena.\nI resti si trovano in localit\u00e0 Monte Curino, sopra un'altura sovrastante l'attuale paese. Le prime scoperte furono fatte nel 1877 dall'archeologo locale Antonio De Nino, alti rinvenimenti recente sono stati effettuati tra il 1969 e il 1974, con molti reperti scultorei conservati nel Museo civico aufidenate di Castel di Sangro, presso l'ex convento della Maddalena dei Frati Osservanti. L'abitato era cinto da possenti mura fortificate, fondato nel VI secolo a.C. dai Sanniti Pentri, anche se alcuni studiosi vogliono che l'antica Aufidena si trovasse presso Castel di Sangro, come dimostrano i rinvenimenti del sito detto \"Scale del Lupo\". Altre scoperte infatti presso Castel di Sangro in zona Civita Alta, presso il Colle San Giovanni e l'antico castello normanno, testimonierebbero come quest'area fosse abitata dagli Italici prima di Roma, e come comunicassero tra di loro, per mezzo delle rocche, per presidiare il territorio, cio\u00e8 con l'area del Volturno, per mezzo di un'altra rocchetta sovrastante l'abitato di Scontrone (AQ) e di Montalto (presso il tratturo Pescasseroli-Candela).\nI ruderi sono visibili tra i cespugli, bench\u00e9 sia stato realizzato un percorso di facilitazione dell'impianto planimetrico italico. Si trovano resti di edifici pubblici, di un forno, una cisterna monumentale, dei templi. Un tempietto \u00e8 contraddistinto dai resti delle colonne, poi della \"basilica\", di cui si intravede il perimetro. Segnaletica turistica anche se datat consente di migliorare la visita, e guidano nella parte est, dove si trova una necropoli.\nSport.\nAd Alfedena lo sci di fondo \u00e8 molto praticato data la presenza di uno delle piste pi\u00f9 impegnative dell'Italia centro-meridionale. Difatti, dal 16 al 18 febbraio 2018, in localit\u00e0 Pianoro Campitelli, si sono svolti i Campionati Italiani allievi Under 16 di sci di fondo.\nInfrastrutture e trasporti.\nAlfedena \u00e8 attraversata dalla strada statale 83 Marsicana."}
{"id": "515196", "revid": "599013", "url": "https://it.wikipedia.org/wiki?curid=515196", "title": "Castel Novale", "text": "Castel Novale, detto anche Castel Ried (\"Schloss Ried\" in tedesco) \u00e8 un castello senza molti elementi che lo caratterizzino come tale situato a nord di Bolzano, all'ingresso della Val Sarentino, ma nel comune di Renon.\nStoria.\nDietro al famoso Castel Roncolo la valle si apre ad una piccola conca, subito dopo la quale torna a restringersi. Il castello si \u00e8 servito proprio di questa conca, in passato d'importanza strategica. Nel medioevo le mura venivano bagnate dalle acque del Talvera, che oggi scorre a nemmeno venti metri di distanza. Castel Novale pu\u00f2 vantare di essere uno di quei pochi castelli mai espugnati.\nIl complesso venne costruito presumibilmente attorno al 1200 ed ampliato nel XIII secolo con abitazioni, serraglio ed una cappella. Verso la fine del XIII secolo il piccolo castello era in possesso dei Vanga: fu qui che si rifugi\u00f2 Alberto Vanga, dopo aver perso tutti gli altri suoi possedimenti. Egli stesso lo vendette, a Ludovico di Brandeburgo, futuro marito di Margherita Maultasch, nel 1307.\nGli Asburgo d'Austria, i quali dal 1363 succedettero ai conti tirolesi, investirono del castello e il suo giudizio i loro funzionari, per esempio nel 1465 \"Lenhart Ortwegker\", installato \"ym Rit bey Botzin\". Sempre per volere degli Asburgo alla fine del sec. XVI il castello ospit\u00f2 fino alla morte l'ultimo voivoda della Valacchia, Pietro V lo Zoppo (Petru \u0218chiopul), sfuggito ai turchi e dopo la sua morte sepolto presso la Chiesa dei Francescani di Bolzano.\nOggi il complesso ben conservato \u00e8 di propriet\u00e0 privata e dunque non \u00e8 visitabile se non eccezionalmente."}
{"id": "515197", "revid": "1226", "url": "https://it.wikipedia.org/wiki?curid=515197", "title": "The Snow walker", "text": ""}
{"id": "515198", "revid": "254059", "url": "https://it.wikipedia.org/wiki?curid=515198", "title": "Ballmoos", "text": "Ballmoos (toponimo tedesco) \u00e8 una frazione di 53 abitanti del comune svizzero di Jegenstorf, nel Canton Berna (regione di Berna-Altipiano svizzero, circondario di Berna-Altipiano svizzero).\nStoria.\nGi\u00e0 comune autonomo che si estendeva per 1,5\u00a0km\u00b2 e che apparteneva al distretto di Fraubrunnen, il 1\u00ba gennaio 2010 \u00e8 stato accorpato a Jegenstorf.\nSociet\u00e0.\nEvoluzione demografica.\nL'evoluzione demografica \u00e8 riportata nella seguente tabella:\nAmministrazione.\nOgni famiglia originaria del luogo fa parte del cosiddetto comune patriziale e ha la responsabilit\u00e0 della manutenzione di ogni bene ricadente all'interno dei confini del comune."}
{"id": "515202", "revid": "599013", "url": "https://it.wikipedia.org/wiki?curid=515202", "title": "Yoann Gourcuff", "text": "Biografia.\nNato da una famiglia Bretone di tradizioni sportive, \u00e8 figlio di Christian, ex calciatore e allenatore di calcio, e della dottoressa Marine Thalouarn, gi\u00e0 cestista; suo fratello maggiore Erwan \u00e8 un nuotatore e un ciclista.\nDa ragazzo, Yoann eccelse sia nel calcio che nel tennis, ma decise di intraprendere una carriera nel primo sport. Ha dichiarato di essersi ispirato alla nazionale brasiliana dei mondiali 1970, le cui partite ha visto in videocassetta. Ha inoltre dichiarato di essere stato ispirato da Pel\u00e9.\nCaratteristiche tecniche.\nLa sua posizione naturale era quella di trequartista, ambidestro e molto dotato tecnicamente, poteva ricoprire tutti i ruoli del centrocampo e, in caso di necessit\u00e0, anche quelli di seconda punta e attaccante.\nPer il suo precoce talento, la comunanza di ruolo e lo stile di gioco esibito in giovent\u00f9 \u00e8 stato indicato come un possibile erede di Zin\u00e9dine Zidane.\nCarriera.\nClub.\nInizi.\nGourcuff ha mosso i primi passi nel calcio nel Lorient, allenato dal padre Christian. Nel 2001 ha firmato un contratto giovanile con il Rennes, per poi essere integrato in prima squadra nel 2003 ed esordirvi il 25 gennaio dell'anno seguente come titolare nella partita valida per i sedicesimi di finale di Coppa di Francia 2003-2004 vinta per 2-0 in casa del Croix de Savoie. Ha collezionato 9 presenze in Ligue 1 nella stagione 2003-2004, la prima delle quali il 7 febbraio 2004 quando ha sostituito C\u00e9dric Barbosa a un quarto d'ora dalla fine della partita interna contro l' (0-2).\nNei tre anni passati al Rennes ha acquistato progressivamente spazio in prima squadra e ha anche esordito nelle competizioni UEFA per club in occasione della partita di Coppa UEFA 2005-2006 Rennes-Osasuna 3-1 del 15 settembre 2005. In totale con la squadra francese ha giocato 80 partite tra campionato e coppe nelle quali ha segnato 6 gol, tutti nella Ligue 1 2005-2006.\nMilan.\nDopo l'Europeo Under-21 \u00e8 stato acquistato per 3 milioni di euro dal Milan.\nHa esordito con la maglia rossonera il 9 agosto 2006 nella partita di andata del terzo turno preliminare della Champions League 2006-2007 giocata contro la . Il 13 settembre successivo, ha segnato il suo primo gol nel Milan durante la gara della fase a gironi di Champions League giocata contro l', partita in cui \u00e8 risultato essere tra i migliori in campo.\nDurante la sua prima stagione in rossonero ha beneficiato della vicinanza di veterani quali Seedorf e Costacurta, riuscendo anche a ottenere la prima convocazione nella nazionale maggiore francese. Con i rossoneri ha vinto la Champions League 2006-2007 (7 presenze e un gol), anche se non \u00e8 stato tra i convocati per la finale di Atene contro il Liverpool.\nIn totale con il Milan in due stagioni ha disputato 54 partite e segnato 3 reti, di cui 2 in Serie A e una in Champions League.\nBordeaux.\nIl 4 giugno 2008 il Milan lo ha ceduto in prestito al Bordeaux, con diritto di riscatto in favore del club francese fissato a 15 milioni di euro.\nCon il Bordeaux ha iniziato vincendo la Supercoppa di Francia, mentre la prima rete con la maglia dei girondini \u00e8 arrivata nell'esordio in Ligue 1, nella vittoria per 2-1 contro il Caen. Al termine della stagione ha inoltre vinto il campionato e la Coppa di Lega realizzando in tutto 15 gol.\nIl 28 maggio 2009 il Bordeaux ha esercitato il diritto di riscatto nei confronti del Milan pagando 15 milioni di euro alla squadra italiana e facendo firmare al calciatore un contratto quadriennale. Nella seconda stagione con la maglia dei girondini Gourcuff ha totalizzato 43 presenze e segnato 9 reti, vincendo la Supercoppa di Francia 2009, gara nella quale \u00e8 stato nominato miglior giocatore.\nOlympique Lione.\nIl 23 agosto 2010, dopo tre giornate di campionato, \u00e8 stato acquistato dall'Olympique Lione per 22 milioni di euro pi\u00f9 un massimo di altri 4,5 nel caso di futura cessione del giocatore da parte della societ\u00e0 lionese. Ha esordito con la maglia dei lionesi il 28 agosto seguente contro il Lorient e il 17 ottobre 2010 ha segnato la prima rete per l'Olympique Lione contro il Lilla. Nel primo anno a Lione ha collezionato 33 presenze e realizzato 4 gol.\nAll'inizio della stagione seguente si \u00e8 operato alla caviglia sinistra per risolovere un'infiammazione alla cartilagine dell'articolazione causata dalla presenza di un corpo estraneo. L'intervento lo ha tenuto fermo fino a settembre ma, a causa del successivo gonfiarsi della caviglia, non ha potuto giocare fino alla met\u00e0 di ottobre, quando \u00e8 tornato in campo contro il Nancy. Due settimane pi\u00f9 tardi, il 29 ottobre 2011, ha segnato il primo gol stagionale realizzando la rete del definitivo 2-0 contro il Saint-\u00c9tienne. Nel febbraio 2012, dopo aver disputato solo 7 partite in campionato (6 da titolare) poich\u00e9 l'allenatore R\u00e9mi Garde gli preferiva spesso Cl\u00e9ment Grenier che, avendo svolto a differenza di Gourcuff l'intera preparazione estiva, era in condizioni fisiche migliori, si \u00e8 infortunato a un adduttore ed \u00e8 tornato a disposizione solo dopo la met\u00e0 di aprile. Ha concluso la stagione 2011-2012 con all'attivo 23 presenze e 2 gol e vincendo la Coppa di Francia 2011-2012 grazie al successo per 1-0 contro il Quevilly, partita nella quale \u00e8 stato schierato come titolare.\nAll'inizio della stagione 2012-2013 ha vinto la Supercoppa di Francia 2012 contro il (2-2 nei tempi regolamentari e 4-2 ai rigori); Gourcuff nel corso della gara ha realizzato l'assist per il gol dell'1-1 segnato da Baf\u00e9timbi Gomis ed \u00e8 stato nominato miglior giocatore della partita.\nA settembre 2014, consapevole del suo scarso rendimento causato da frequenti infortuni, Gourcuff decide di decurtarsi l'ingaggio, un gesto per il quale la societ\u00e0 ed i tifosi manifestano forte apprezzamento. A fine stagione rimane svincolato. In cinque stagioni con l'Olympique Lione, disputa complessivamente 128 presenze e 19 gol.\nRitorno al Rennes.\nIl 14 settembre 2015 firma un contratto annuale con il Rennes, facendo cos\u00ec ritorno nel club che lo aveva lanciato 12 anni prima.\nDigione e ritiro.\nScaduto il contratto con il Rennes, nell'estate 2018, il centrocampista si accasa al Dijon con un accordo annuale. Il contratto viene terminato anzitempo dal giocatore in accordo con la societ\u00e0, il 23 gennaio 2019, dopo un infortunio muscolare, l'ennesimo, che l'avrebbe tenuto fermo per il resto della stagione. Con il Digione, Gourcouff totalizz\u00f2 otto presenze in campionato e nessuna rete.\nDopo oltre un anno e mezzo passato lontano dai campi, nell'ottobre 2020, il padre di Gourcouff, Christian, ne conferm\u00f2 il ritiro dal calcio giocato.\nNazionale.\nNel 2005 Gourcuff ha fatto parte della Nazionale francese Under-19 che ha vinto l'Europeo di categoria, durante il quale ha disputato tutte e 5 le partite dei francesi segnando 3 gol (di cui 2 su rigore), tutti contro l'Inghilterra. Con la Nazionale francese Under-21 ha raggiunto le semifinali dell'Europeo Under-21 del 2006, disputando tutte le partite della manifestazione.\nDopo aver partecipato alle gare di qualificazione per l'Europeo Under-21 del 2007, con la Francia eliminata da Israele negli spareggi per l'accesso alla fase finale, e la prima parte di quelle per l'edizione 2009, \u00e8 passato in nazionale maggiore.\nIl 20 agosto 2008, subito dopo il ritorno in patria, ha debuttato in nazionale maggiore contro la Svezia. Ha poi realizzato il primo gol in nazionale, l'11 ottobre dello stesso anno a Costanza contro la Romania, segnando al 69\u00ba minuto la rete del definitivo 2-2 con un tiro da 35 metri.\nNel giugno 2010 il centrocampista del Bordeaux \u00e8 stato convocato per i Mondiali 2010 in Sudafrica. Nel corso della manifestazione ha disputato due partite e nella seconda, giocata contro il Sudafrica, \u00e8 stato espulso al 25\u00ba minuto di gioco.\nNel maggio 2012 \u00e8 stato inserito dal CT Laurent Blanc tra i pre-convocati per l'Europeo 2012, ma il 29 maggio 2012 \u00e8 stato escluso dalla lista definitiva anche a causa dei dubbi sulla sua condizione fisica dopo l'infortunio alla caviglia occorsogli qualche giorno prima in amichevole contro l'Islanda.\nStatistiche.\nPresenze e reti nei club.\n\"Statistiche aggiornate al 20 ottobre 2018.\""}
{"id": "515210", "revid": "599013", "url": "https://it.wikipedia.org/wiki?curid=515210", "title": "Castel Rafenstein", "text": "Il Castel Rafenstein o anche detto Castel Sarentino (\"Burgruine\" o \"Schloss Rafenstein\" in tedesco), \u00e8 un castello situato a nord-ovest di Bolzano. L'imponente struttura si eleva sul pendio occidentale della Val Sarentino, a sud-est di San Genesio, al di sopra della gola del Talvera.\nStoria.\nNel medioevo e ancora all'inizio dell'era moderna il complesso era importante per la sua posizione presso una via commerciale che collegava San Genesio a Bolzano passando appunto per il \"Rauhenb\u00fchel\" (letteralmente \"colle aspro\") - attestato sin dal 1316 quale \"Rouhenpuhel\" - il quale dette il nome anche al castello.\nGi\u00e0 nel XIII secolo vennero costruiti palazzo e mura di cinta, mentre nel XIV secolo il castello venne ampliato con l'edificazione di serraglio, torre d'ingresso e ala sud. Nel XVI secolo il castello venne infine fortificato con serraglio e bastione circolare in base alle nuove esigenze militari in modo da poter difendere il complesso dalle armi da fuoco. All'inizio del XVII secolo l'ala abitabile venne rialzata.\nAttorno al 1600 qui Marx Sittich von Wolkenstein, feudatario del castello, redasse la sua rinomata \"Landesbeschreibung von Tirol\" (\"Descrizione storico-statistica della contea del Tirolo\").\nAll'inizio del XIX secolo il castello venne abbandonato e da allora cadde in rovina. Oggi alcuni bastioni e le mura di cinta sono stati in parte abbattuti. In lontananza il nucleo della costruzione bianco-calcarea d\u00e0 l'impressione di essere una grezza costruzione mai completata ed abbandonata.\nDal 2008 il castello \u00e8 oggetto di un importante restauro che ne conservi le strutture murarie a rischio crollo. Nel maggio 2014 le strutture sono ritornate visitabili e quindi accessibili agli interessati.\nCome raggiungerlo.\nLe rovine di Castel Rafenstein (692 m s.l.m.) possono essere raggiunte con una corta salita da Bolzano che raggiunge per\u00f2 il 33% di pendenza e che inizia a destra rispetto alla stazione a valle della funivia di San Genesio seguendo il torrente. La salita \u00e8 consigliata ad escursionisti. La stessa rovina pu\u00f2 essere poco sicura e non pu\u00f2 essere visitata internamente. La vista che si gode sulla conca bolzanina e verso nord nella Val Sarentino \u00e8 tuttavia mozzafiato."}
{"id": "515214", "revid": "599013", "url": "https://it.wikipedia.org/wiki?curid=515214", "title": "Marcus Goree", "text": "Carriera.\nLa sua carriera \u00e8 iniziata alla Hillcrest High School, a Dallas. Nel 1996 passa, fino al 2000, al college di West Virginia. Dopo l'esperienza universitaria viene chiamato da una squadra della Continental Basketball Association (CBA), ma decide di giocare in Europa. Nel vecchio continente milita in diverse squadre, nella stagione 2000-01 con STB Le Havre, nel 2001-02 con gli Skyliners Francoforte, nel 2002-03 con il Maccabi Tel Aviv, nel 2003-04 con Auna Gran Canaria. Nel 2004 ha firmato per la Benetton Treviso. Nella stagione 2007-08 gioca con il CSKA Mosca.\nNella stagione 2008-09 ha giocato con il , squadra della Superliga A russa.\nCon le squadre di club ha vinto un titolo israeliano e una coppa Israele nel 2003, una Coppa Italia nel 2005 e una nel 2007, uno scudetto italiano nel 2006 e una supercoppa nel 2006 e un Eurolega nel 2008."}
{"id": "515215", "revid": "1149807", "url": "https://it.wikipedia.org/wiki?curid=515215", "title": "QuakeNet", "text": "QuakeNet \u00e8 una rete IRC fondata nel 1997. \u00c8 stata una delle reti pi\u00f9 diffuse, con un numero di utenti giornalieri che si aggirava sui nel 2008 e un picco di connessioni simultanee nel 2005. Nel 2020 vi erano circa utenti.\nStoria.\nFondata nel 1997 per dei giocatori di \"QuakeWorld\", QuakeNet ha visto una grossa crescita durante gli anni poich\u00e9 ha attratto molti giocatori, anche di altri giochi. \u00c8 divenuta popolare inizialmente a causa della stabilit\u00e0 del \"network\" e dei servizi dei bot 'Q' e poi 'L'.\nServizi.\nQuakeNet ha molti servizi, alcuni dei quali sono:"}
{"id": "515218", "revid": "92723", "url": "https://it.wikipedia.org/wiki?curid=515218", "title": "Mary Jane Watson", "text": "Mary Jane Watson, detta anche MJ, \u00e8 un personaggio immaginario dei fumetti Marvel Comics, creato da Stan Lee (testi) e John Romita Sr. (disegni), che ha fatto la sua prima apparizione sul numero 42 di \"Amazing Spider-Man\" (novembre 1966), prima edizione in italiano \"L'Uomo Ragno\" n. 35, prima serie, Editoriale Corno, agosto 1971.\nIn realt\u00e0 il personaggio, disegnato da Steve Ditko, era gi\u00e0 comparso in numeri precedenti, ma sempre inquadrato in modo che le sue fattezze non fossero riconoscibili, ma gi\u00e0 descritta come nipote della signora Anna Watson, grande amica di May Parker, ovvero la zia di Peter. La prima di queste apparizioni parziali risale al numero 25 di \"Amazing Spider-Man\" del giugno 1965 (prima edizione in italiano \"L'Uomo Ragno\" n. 20, prima serie, Editoriale Corno). Da allora, \u00e8 diventata il principale interesse amoroso di Spider-Man e in seguito sua moglie. Mary Jane \u00e8 generalmente l'interesse amoroso pi\u00f9 famoso e prominente di Peter Parker a causa della loro lunga storia, in quanto \u00e8 apparsa anche nella maggior parte dei media e degli adattamenti di Spider-Man. \nInizialmente voluta da zia May per un appuntamento al buio con suo nipote Peter, la rossa Mary Jane \"MJ\" Watson \u00e8 stata precedentemente descritta come la concorrente di Gwen Stacy. Sebbene Peter sia uscito con lei brevemente prima di Gwen, entrambi hanno interrotto quando Peter ha visto la sua personalit\u00e0 stravagante, desquamata e \"da festa\" come superficiale e MJ non era pronta per essere legata da un uomo. Alla fine \u00e8 diventata il principale interesse amoroso di Peter dopo la morte di Gwen. I due hanno formato un legame attraverso il dolore per la perdita di Gwen, mentre Mary Jane \u00e8 diventata una persona pi\u00f9 matura e dal cuore aperto. Lei e Peter si sono avvicinati, si sono innamorati profondamente, hanno avuto una relazione per anni e alla fine si sono sposati. Nonostante il fatto che il loro matrimonio sia andato in pezzi a causa delle manipolazioni della linea temporale da parte del cattivo Mephisto, Mary Jane e Peter mantengono una stretta relazione.\nBiografia del personaggio.\nMary Jane \u00e8 raffigurata come una ragazza estremamente bella dagli occhi verdi e i capelli rossi, ed \u00e8 stato il principale interesse romantico di Peter Parker negli ultimi anni, anche se inizialmente ha gareggiato con altre per il suo affetto, principalmente Gwen Stacy e la Gatta Nera. La vita relativamente sconosciuta di Mary Jane \u00e8 stata finalmente esplorata in The Amazing Spider-Man # 259.\n\u00c8 nata a Montoursville, in Pennsylvania, da Philip e Madeline Watson. MJ \u00e8 la seconda di due figlie, con sua sorella maggiore Gayle nata quattro anni prima. A causa dei continui spostamenti della sua famiglia (come risultato dei vari lavori di insegnante del padre) MJ inizi\u00f2 a sviluppare una personalit\u00e0 estroversa, gentile, spensierata, reattiva e comprensiva, caratteristiche che l'aiut\u00f2 a fare amicizia nonostante l'apparenza superficiale, indifferente e festaiola.\nTuttavia Philip, che era anche uno scrittore fallito, sfog\u00f2 la sua frustrazione sulla famiglia diventando un violento alcolizzato. Dopo che Madeline lasci\u00f2 Philip, le Watson rimasero con vari parenti. Uno dei questi parenti a cui MJ era particolarmente affezionata era la zia Anna, che viveva nel Queens, a New York.\nLa notte dell'omicidio di Ben Parker, MJ not\u00f2 un frenetico Peter che correva nella sua casa con Spider-Man che emergeva da una finestra al piano di sopra solo pochi istanti dopo. A questo ha dedotto che Peter e Spider-Man erano la stessa persona. \nConfusa dalle emozioni scatenate dalla scoperta, ha scelto di tenere questa informazione per s\u00e9, e proprio come Peter si \u00e8 rifiutata di perseguire una relazione con lui, per paura che potesse trascurarla per i suoi doveri di supereroe.\nIntroduzione.\nMary Jane era al liceo quando conobbe Peter Parker in un incontro organizzato dalle loro zie. Peter, che si aspettava una ragazza scialba fu sorpreso dalla sua bellezza e dalla sua spigliatezza. \u00c8 in quest'occasione che Mary Jane pronuncia la celebre frase \u00abAmmettilo tigre... Hai appena fatto centro!\u00bb. Dall'inizio segretamente attratta da Peter e costretta ad un ruolo secondario, ossia quello di amica confidente e fidanzata del suo migliore amico Harry Osborn, il suo rapporto cambi\u00f2 dopo la tragica morte di Gwen Stacy, grande amore di Peter, avvenuta durante una battaglia tra l'Uomo Ragno e il Goblin.\nIn \"Amazing Spider-Man\" numeri 257-258-259 (novembre 1984) lo scrittore Tom De Falco, rivela come Mary Jane fosse a conoscenza del segreto di Peter fin dal giorno dell'assassinio di zio Ben. Nella graphic novel \"The Amazing Spider-Man: Parallel Lives\" (gennaio 1990) lo scrittore Gerry Conway spiega ai lettori, con un'operazione di \"ret-con\", come Mary Jane fosse a conoscenza del segreto di Peter ben prima che lui glielo confessasse, ma l'avesse tenuto per s\u00e9 perch\u00e9 voleva che fosse il ragazzo a confidarsi con lei.\nDopo diversi anni tumultuosi, Peter le chiese di sposarlo e MJ accett\u00f2; il matrimonio non fu per niente facile per lei, divenuta un bersaglio per ogni criminale che conosceva l'identit\u00e0 segreta di Peter ma, bench\u00e9 non siano state poche le volte in cui i due si siano separati per periodi pi\u00f9 o meno lunghi, l'amore profondo e sincero che provava per lui l'ha sempre spinta a tornare insieme. MJ venne aggredita diverse volte dai nemici di Peter, ma quando incontr\u00f2 per la prima volta Venom fu la volta in cui venne pi\u00f9 violata rispetto alle altre occasioni in cui ha avuto a che fare con i nemici dell'Uomo Ragno. Sebbene il supercriminale non l'abbia nemmeno sfiorata, la terrorizz\u00f2 in una maniera che non super\u00f2 mai fino in fondo (arriva addirittura a dimenticarsi il suo nome, subito dopo aver visto per la prima volta il simbionte).\nIn seguito, Mary Jane rimase incinta, ma la bambina fu perduta a causa di Norman Osborn, che provoc\u00f2 un avvelenamento da cibo. La bambina si sarebbe dovuta chiamare May, in onore di May Parker, creduta morta, sempre a causa di Norman. Inoltre, Goblin fece credere all'Uomo Ragno di avere con s\u00e9 una May. Il supereroe cerc\u00f2, credendo si trattasse di sua figlia, ma in realt\u00e0 ritrov\u00f2 sua zia May viva (vedere Spider-Man contro Goblin, volume antologico). Inoltre, la sua carriera di modella e attrice la mise di fronte a diversi psicopatici ossessionati dalla sua bellezza, come il miliardario Jonathan Caesar e l'agente Goldman. Dopo che la casa di zia May venne bruciata, Peter port\u00f2 la sua famiglia a vivere nella Stark Tower, dove MJ strinse amicizia con tutti i Nuovi Vendicatori, anche se non mancarono le complicazioni; alcuni paparazzi, infatti, a vederla entrare nella torre, insinuarono di un flirt tra la rossa attrice e Tony Stark.\nCivil War.\nDurante \"Civil War\" Mary Jane convinse Peter ad appoggiare la registrazione e a smascherarsi, divenendo in seguito una fuggiasca che viveva in clandestinit\u00e0 quando Peter cambi\u00f2 fazione.\nSoltanto un altro giorno.\nDopo che spararono a zia May (mandandola in coma irreversibile), Mary Jane e Peter decidono di rinunciare al loro amore e al loro matrimonio in cambio della vita di May, stringendo un patto con il demone Mefisto. Questa rinuncia causa diversi cambiamenti, come il fatto che Peter Parker non ha rivelato la propria identit\u00e0 segreta durante \"Civil War\" e perci\u00f2 \u00e8 un fuorilegge; zia May invece \u00e8 in buona salute e appare ringiovanita. Fra Mary Jane e Peter non c'\u00e8 pi\u00f9 alcun rapporto, per ragioni tenute misteriose si sono completamente allontanati, anzi fra i due si avverte una certa ostilit\u00e0. Inoltre MJ si \u00e8 trasferita per parecchio tempo in California per diventare un'attrice ed \u00e8 tornata da poco.\nDark Reign.\nDurante il matrimonio di Zia May, MJ torna in citt\u00e0, Peter le parla e le chiede di uscire. Lei all'appuntamento non si presenta perch\u00e9 ha dimenticato di mettere la sveglia. Quando accende la TV vede che l'Uomo Ragno ha salvato delle persone da un incendio e dentro di s\u00e9 si complimenta con Peter. Qui si scopre che MJ ricorda ancora l'identit\u00e0 segreta di Spidey, per\u00f2 non si capisce se ha ancora il ricordo del patto fatto con Mefisto.\nSpider-Island.\nMJ \u00e8 a New York, durante Spider-Island; era leggermente immune al ragno-virus, a causa degli anni di intimit\u00e0 con Peter. Dopo aver ricevuto poteri ragneschi mentre gli altri cittadini si trasformavano in ragni giganti, ha aiutato la resistenza a combattere gli aracnidi e difendere l'Empire State Building, mentre Spider-Man stava usando il casco del Dottor Octopus come antenna per diffondere la cura con gli Octbot. In seguito, Peter l'ha curata dal virus.\nSuperior Spider-Man.\nMary Jane non si rende conto che il Dottor Octopus ha preso il controllo del corpo di Peter; tuttavia nota in lui alcuni tratti del carattere dello scienziato. Invece di provare a conquistarla, Octopus rivive tutti i momenti del passato di Peter e Mary Jane e, convintosi che \"quella Watson\" non sia cos\u00ec importante, decide di rompere con lei. Successivamente, il locale di Mary Jane viene incendiato da Re Goblin, e lei, con sua grande delusione, viene salvata da un pompiere di nome Pedro, invece che da Peter. Inizia cos\u00ec una relazione con il pompiere. Il simbionte Venom per\u00f2, prende il controllo di Octopus. Mary Jane dopo averlo trovato, pretende una spiegazione sul suo comportamento. In risposta Octopus si trasforma in Superior Venom e la minaccia di morte. Dopo essere stato liberato, Octopus si scusa per il suo comportamento e i due si riconciliano.\nGoblin Nation.\nDurante la Goblin Nation, Mary Jane porta via zia May, Jay e Pedro dalla citt\u00e0 per la loro sicurezza. In seguito, Peter rivela a Mary Jane che il dottor Octopus aveva preso il controllo del suo corpo. Mary Jane crede a Peter, ma sceglie di uscire dalla sua vita, come Carlie Cooper, per evitare ancora una volta di essere un bersaglio dei nemici dell'Uomo Ragno.\nInvincible Iron Man.\nIn seguito alla distruzione della sua discoteca, durante un non specificato scontro tra superumani, Mary Jane decide di trasferirsi nella pi\u00f9 tranquilla Chicago in Illinois, e apre una nuova discoteca che fa la stessa fine dell'altra quando Iron Man e il Dottor Destino si scontrano con Madame Masque. Successivamente Tony le offre un lavoro come sua assistente personale e lei accetta.\nAltre versioni.\nUltimate Mary Jane.\nLa versione Ultimate di Mary Jane Watson \u00e8 una compagna di liceo di Peter Parker, che le rivela nel tredicesimo numero di essere l'Uomo Ragno. Sua fidanzata, offre spesso il suo appoggio a Peter e lo appoggia nella sua carriera da supereroe, tanto che spesso \u00e8 anch'essa minacciata dai supercriminali nemici dell'Uomo Ragno. Negli ultimi tempi la relazione con Peter Parker si \u00e8 incrinata, soprattutto per causa della doppia vita di Parker, che tende a escluderla per proteggerla, e Parker ha avviato una storia con Kitty Pryde degli Ultimate X-Men.\nDurante la saga del clone \u00e8 stata rapita da uno dei cloni mal riusciti di Spider-Man, che la porta nei laboratori abbandonati della Oscorp esponendola al siero Oz, a dir suo per proteggerla, trasformandola in una specie di goblin rosso, che viene fermato dall'arrivo del vero Spider-man e del suo clone femminile. Alla fine della saga viene curata da Mister Fantastic e si rimette con Peter. Al debutto di Ultimate Comics Spider-Man, si \u00e8 visto Peter stare insieme a Gwen; per ragioni ignote ha rotto con Mary Jane.\nDurante l'attacco di Goblin a casa di Peter aiuta l'amato investendo Goblin con un camion; tuttavia, non riuscendo a ucciderlo, viene allontanata da Peter. Mary Jane assiste allo scontro in cui Spider-Man muore sconfiggendo Goblin.\nTerra-982.\nIn questo universo Mary Jane ha avuto una bambina chiamata Mayday, Peter ha sacrificato una gamba per proteggerla da Goblin, ritirandosi dai panni dell'Uomo Ragno. Divenuta adolescente May \u00e8 diventata Spider-Girl combattendo il crimine e anche se Mary Jane e suo padre non accettano di buon grado questo sua scelta; in seguito hanno dovuto ricredersi. Mary Jane e Peter hanno avuto un altro figlio, il piccolo Ben.\nExiles.\nIn questo universo \u00e8 stata Mary Jane Watson ad essere morsa dal ragno radioattivo e a diventare una supereroina, con il nome di Donna Ragno. Inoltre in questa versione Mary Jane \u00e8 lesbica. Il suo mondo fu piegato dal virus Legacy che aveva infettato tutti i supereroi, ma grazie agli Exiles riuscirono a distruggere il virus sfruttando il sangue degli asgardiani. Nella missione s'innamor\u00f2 di una delle componenti degli Exiles, Mariko Yashida (una Sole Ardente alternativa), ma vennero separate e poi ricongiunte quando questa Mary Jane si un\u00ec al gruppo. Quando Mariko Yashida mor\u00ec gli Exiles portarono il cadavere di quest'ultima sulla terra della Donna Ragno.\nHouse of M.\nNella realt\u00e0 creata da Scarlet, MJ non spos\u00f2 mai Peter, divenne invece un'attrice di fama mondiale e supermodella. Ironicamente interpret\u00f2 Gwen (la moglie di Peter in questa realt\u00e0) in tutti i film di Spider-Man; secondo alcune voci che circolano sui giornali ha una relazione con Tony Stark.\nNoir.\nIn quest'universo Mary Jane Watson \u00e8 una volontaria presso il Bowery Welfare Center gestito da May Parker. Peter per\u00f2 in genere la ignora dato che prova forti sentimenti per Felicia Hardy.\nMangaverse.\nNell\"'Universo Mangaverse\" Mary Jane veste i panni di Spider-Woman.\nPoteri e abilit\u00e0.\nMary Jane Watson \u00e8 un'attrice, ballerina e modella professionista di talento, con quello che ne consegue in termini di elasticit\u00e0, forma fisica e capacit\u00e0 di ingannare, ed \u00e8 in grado di occultare le sue fattezze con trucchi semplici ma efficaci. Mary Jane ha usato le sue abilit\u00e0 nel design della moda e nel cucito in molte occasioni per realizzare e riparare i costumi d'azione del marito. Ha una moderata esperienza in autodifesa, dato che ha avuto molti allenatori, compreso Capitan America. \u00c8 stata in grado di respingere gli attaccanti di normale forza e abilit\u00e0, tra cui il Camaleonte usando una mazza da baseball e uno stalker ossessivo usando una stecca. Nella Terra 1048 \u00e8 una giornalista di grande talento per il Daily Bugle, con eccezionali capacit\u00e0 di investigazione e pensiero logico. \u00c8 in grado di persuadere i soggetti intervistati, comprensiva e molto capace di prendersi cura di s\u00e9 stessa.\nAltri media.\nVideogiochi.\nMary Jane Watson appare anche in \"Spider-Man\" per \"PlayStation 4\" (2018).\nAccoglienza.\nFumetti.\nA partire dal suo memorabile debutto, Mary Jane Watson si \u00e8 guadagnata un posto nei sondaggi sui fumetti nel corso degli anni, rendendola il personaggio privo di superpoteri pi\u00f9 popolare nell'universo Marvel e uno degli interessi amorosi femminili pi\u00f9 noti nella cultura pop dei supereroi.\nRisulta 43\u00aa nella classifica \u00abLe 100 donne pi\u00f9 sexy dei fumetti\u00bb di \"Comics Buyer's Guide\".\nSerie di film di Sam Raimi.\nNonostante sia stata ritratta come una damigella in pericolo per tutti e tre i film, l'interpretazione di Kirsten Dunst del personaggio \u00e8 stata generalmente ben accolta.\nOwen Gleiberman di Entertainment Weekly ha sottolineato la capacit\u00e0 di Dunst di \"prestare anche alla pi\u00f9 piccola battuta un solletico di musica civettuola\". Nella recensione del Los Angeles Times, il critico Kenneth Turan ha notato che Dunst e Tobey Maguire hanno stabilito una connessione reale sullo schermo, concludendo che la loro relazione \"coinvolgeva il pubblico in una misura raramente vista nei film\".\nTuttavia, gli elementi del suo personaggio sono stati accolti con una risposta mista. Nella sua recensione di \"Spider-Man 3\", Ryan Gilbey del \"NewStatesman\" \u00e8 stato critico nei confronti del personaggio di Dunst: \"Gli autori non sono riusciti a trovare molto da fare per Mary Jane se non urlare molto\". Allie Gemmill di \"Bustle\" ha scritto nel 2017 che i film ritraggono Mary Jane come una costante damigella in pericolo e hanno dato l'illusione che fosse definita principalmente dagli uomini della sua vita. Al contrario, Adadora Asidianya ha scritto che Mary Jane fornisce una voce della ragione per Peter, sia come amica che come interesse amoroso.\nIl \"bacio capovolto\" tra Spider-Man e Mary Jane nel \"film del 2002\" \u00e8 ora considerato uno dei momenti pi\u00f9 iconici della storia del cinema. Entertainment Weekly ha inserito il bacio in Spider-Man nella lista dei migliori di fine decennio, dicendo: \"C'\u00e8 una linea sottile tra romantico e banale. E il bacio bagnato dalla pioggia tra Spider-Man e Mary Jane del 2002 balla il tip tap proprio su quella linea. Il motivo per cui funziona? Anche se sospetta che sia Peter Parker, non cerca di scoprirlo. E questo \u00e8 sexy.\""}
{"id": "515219", "revid": "298055", "url": "https://it.wikipedia.org/wiki?curid=515219", "title": "Jamie Madrox", "text": "James Arthur \"Jamie\" Madrox, conosciuto anche come Uomo Multiplo (\"Multiple Man\"), \u00e8 un personaggio dei fumetti, creato da Len Wein e Chris Claremont (testi) e John Buscema (disegni), pubblicato dalla Marvel Comics. Apparso per la prima volta come personaggio secondario in \"Giant-Size Fantastic Four\" n. 4 (febbraio 1975).\nDa allora in poi ha acquistato sempre pi\u00f9 importanza all'interno delle trame, grazie soprattutto all'opera dello scrittore Peter David che ne ha fatto uno dei protagonisti delle due serie di X-Factor da lui sceneggiate. Jamie \u00e8 un mutante dell'universo Marvel che, oltre ad essere membro degli X-Men, \u00e8 anche il fondatore nonch\u00e9 leader della X-Factor Investigations.\nBiografia del personaggio.\nOrigini.\nNato nei dintorni di Los Alamos in un'azienda di ricerca in Nuovo Messico, dopo essere stato schiaffeggiato dal medico alla nascita, Jamie duplic\u00f2 se stesso inconsciamente, mostrando subito la propria mutazione, forse a causa delle radiazioni presenti in zona, che ne stimolarono l'evoluzione. Amico di lunga data di Daniel Madrox, Charles Xavier sugger\u00ec a tutta la famiglia di trasferirsi in Kansas, dove avrebbero potuto crescere il bambino mantenendo la propria privacy. Daniel costru\u00ec per il figlio una speciale tuta capace di assorbire ed annullare gli effetti dell'energia cinetica responsabile della duplicazione, e poco tempo dopo i coniugi Madrox ricevettero la visita del misterioso Damian Tryp, dirigente della \"Indagini Singolari\", che propose alla coppia di prendersi cura di Jamie, affermando che il bambino non era un normale mutante, ma un \"changeling\", particolare essere capace di manifestare la propria mutazione fin dalla nascita. Rifiutata la proposta, a distanza di qualche giorno i coniugi Madrox morirono investiti da un tornado, lasciando cos\u00ec il giovane Jamie a prendersi cura della fattoria nella quale abitava. Raggiunta l'adolescenza, il ragazzo si rec\u00f2 a New York per far riparare la propria tuta, che a causa della mancata manutenzione si era guastata, e fu proprio nella Grande Mela che incontr\u00f2 Mister Fantastic e i Fantastici Quattro. Richards lo prese sotto la sua ala protettrice e ne comunic\u00f2 la visita a Xavier, provvedendo a riparare la tuta del ragazzo. Pi\u00f9 tardi, Jamie si trasfer\u00ec sull'isola Muir, dove assieme alla dottoressa Moira MacTaggert, Havok e Polaris, gest\u00ec il centro ricerca della donna per poi prendere parte alla caccia al malvagio mutante Proteus. Durante la successiva battaglia, uno dei suoi doppi fu consumato dal potere del parassita, e Jamie cadde in un breve coma per lo shock. Subito ripresosi, rifiut\u00f2 la proposta di unirsi agli X-Men, mentre uno dei suoi duplicati sedusse Siryn e assieme partirono alla ricerca dei Nuovi Mutanti Sunspot e Warlock.\nX-Factor.\nAssieme agli altri residenti dell'isola Muir, Jamie cadde sotto l'influsso del Re delle Ombre. Sconfitta l'entit\u00e0, entr\u00f2 a far parte del gruppo governativo X-Factor assemblato da Val Cooper e svilupp\u00f2 una forte amicizia con il compagno di squadra Forzuto. Durante questo periodo Jamie comprese di non poter riassorbire i propri doppi deceduti, e rimase vittima di uno di essi che rapendolo ne prese il posto all'interno del team. Fuggito, prese parte allo scontr\u00f2 con i Nasty Boys di Sinistro, che avevano approfittato della sua assenza per sfidare X-Factor. Con il team affront\u00f2 alcuni fra i pi\u00f9 potenti e malvagi criminali dell'universo Marvel, come Hulk, il \"Fronte di Liberazione Mutante\", la Confraternita dei mutanti malvagi ed in ultimo X-Force, responsabile, a torto, del tentato omicidio di Charles Xavier. Successivamente, una missione sull'isola di Genosha fece cadere Madrox vittima del pericoloso virus Legacy, che aument\u00f2 ulteriormente i suoi poteri prima di portarlo alla morte, anche se in seguito si scopr\u00ec che fu uno dei doppi ad aver contratto il virus, mentre il vero Jamie vagava per l'America affetto da amnesia. Grazie all'aiuto del mutante Forge riacquist\u00f2 i ricordi e venne a sapere del triste fato di Forzuto, colpito da infarto a causa della sua mutazione. Forge aiut\u00f2 anche quest'ultimo e decise quindi di unirsi ad X-Factor, che in seguito avrebbe guidato, mentre Jamie venuto a conoscenza dei piani del governo, volti ad utilizzare i mutanti della squadra come baluardo contro un possibile attacco di Magneto, decise di abbandonare il gruppo e tornare alla vita di semplice supereroe. In seguito riappare come membro della X-Corp fondata da Banshee avente sede a Parigi, dove lui e suoi doppi venivano utilizzati come membri dello staff assieme ad Husk, M, Jubilee e alcuni criminali mutanti come Valanga, Surge e Fever Pitch. A seguito della visita di Angelo e dei suoi X-Men, una serie di catastrofici avvenimenti si abbatt\u00e9 sull'organizzazione, dietro ai quali si celava la mano della mutaforma Mystica e della telepate e illusionista Mastermind, volti a distruggere l'organizzazione di Banshee e a liberare i mutanti che questa sfruttava per compiere le proprie missioni. L'intervento della mutaforma comport\u00f2 la totale distruzione della Torre Eiffel e di buona parte della citt\u00e0 di Parigi, per non parlare dell'omicidio di Pira Ardente e dello sgozzamento di Banshee che, anche se non fatale, lasci\u00f2 l'uomo privo dei suoi poteri sonici. Dopo la chiusura di X-Corp, Madrox and\u00f2 ad ingrossare le file della X-Corporation fondata da Xavier, organizzazione volta alla salvaguardia dei mutanti su scala mondiale, e partecip\u00f2 allo scontro all'interno del Tunnel della Manica contro \"Weapon XII\", scontro in cui perse la vita Stella Nera.\nMutant Town.\nJamie riapparve assieme a Forzuto e Wolfsbane sulle pagine della miniserie \"MadroX\". Trasferitosi nel quartiere di \"Mutant Town\", area di New York, Jamie lavorava come investigatore privato, mandando suoi duplicati in giro per il mondo, come aveva gi\u00e0 fatto in passato, in modo da fare diverse esperienze che all'originale, nell'arco di una sola vita, sarebbero state precluse. Tuttavia, la prolungata lontananza dei doppi, consentiva a questi di sviluppare personalit\u00e0 autonome dall'originale, tanto che non desideravano essere riassorbite. Fu in questo periodo che la mutazione cominci\u00f2 a sfuggire al controllo di Jamie, adesso incapace di manifestare un doppio a scelta, era costretto ad utilizzare ci\u00f2 che il caso faceva venir fuori. Oltre alla mutazione in s\u00e9, anche i doppi cominciarono a manifestare strani comportamenti, influenzati dalle loro esperienze sviluppavano una propria personalit\u00e0, non sempre positiva, che differenziava l'uno dall'altro; per ci\u00f2 era facile che venisse fuori un doppio maniaco depressivo cos\u00ec come uno affetto da tendenze suicide. Fu a causa del pericolo che i doppi costituivano per s\u00e9 stessi e per gli altri che Jamie decise di utilizzarli il meno possibile, anche se ora che non indossava pi\u00f9 la speciale tuta che annullava gli effetti dell'energia cinetica, ogni possibile botta faceva venir fuori, involontariamente, un duplicato.\nX-Factor Investigations.\nDopo gli eventi di \"House of M\", e durante la decimazione, Madrox decise di ampliare la propria agenzia investigativa, e partecipando ad un gioco a premi simile a \"Chi vuol essere milionario?\" recuper\u00f2 i fondi necessari per acquistare un intero edificio da adibire a sede della \"X-Factor Investigations\". Pi\u00f9 tardi si aggiunsero al team, di cui gi\u00e0 facevano parte Forzuto e Wolfsbane, l'aristocratica Monet, l'irlandese Siryn, l'enigmatica Layla Miller e il depotenziato Rictor, salvato dal suicidio per mano dello stesso Madrox. L'agenzia investigativa, con il principale compito di scoprire quale era la vera causa della decimazione, in questo periodo si scontr\u00f2 con la rivale \"Indagini Singolari\" guidata dallo stesso Damian Tryp che in passato aveva fatto visita ai genitori di Jamie. L'arco narrativo avente come protagonista la \"Indagini Singolari\" si conclude con il suicidio di un doppio, che aveva ricordato di aver gi\u00e0 incontrato Damian e la parte da lui avuta nella creazione del tornado che aveva ucciso i genitori, e l'esplosione della sede della \"Indagini\".\nCivil War.\nDurante il crossover \"Civil War\", un duplicato di Jamie inviato anni addietro nell'agenzia governativa \"S.H.I.E.L.D.\" fece registrare sia Monet che Rictor, mentre Madrox, ora a conoscenza della causa della decimazione, vale a dire l'intervento di Scarlet, era impegnato in un confronto con gli X-Men. Il dibattito si concluse senza scontri, e Madrox garant\u00ec a qualsiasi mutante che avesse avuto problemi con il governo che Mutant Town sarebbe stato un porto franco in cui rifugiarsi, incorrendo nelle ire di Ciclope, giunto nei paraggi proprio a causa di Quicksilver, ricercato per la parte che aveva avuto nel cambiamento di realt\u00e0 operato dalla sorella. Risolto il problema con gli X-Men, in una intervista pubblica Madrox dichiar\u00f2 che X-Factor si schierava contro l\"'Atto di Registrazione dei Superumani\", e festeggiando ubriaco, quella stessa sera dorm\u00ec sia con la compagna di squadra Monet che con Siryn, cosa che caus\u00f2 una lite furibonda tra le due, poi coalizzatesi contro Jamie, una volta che la cosa venne alla luce.\nRicerca multipla.\nPoich\u00e9 ancora incapace di controllare i propri doppi, Jamie intraprese una ricerca volta a rintracciare tutti quelli dispersi in giro per il mondo, a cominciare dall'unico impiegato presso lo S.H.I.E.L.D. Giunto da uno che aveva messo su famiglia, non se la sent\u00ec di privare sua moglie e il figlio della sua presenza e rinunci\u00f2. Poco dopo l'intera X-Factor cadde vittima delle trame dell'Isolazionista, individuo in grado di percepire tutti i pensieri dei mutanti sul pianeta e di riprodurre i loro poteri, che per\u00f2 malamente sopportava questa situazione, tanto che progettava di uccidere tutti i superstiti dell'M-Day per poter trovare un po' di pace. I suoi progetti vennero per\u00f2 sventati da Madrox e soci, e l'Isolazionista ritorn\u00f2 alla sua caverna di ghiaccio aspettando un momento migliore per agire.\nMessiah Complex.\nDurante \"Messiah Complex\" Jamie, assieme a Layla, viene spedito da Ciclope a Eagle Plaza, luogo di residenza di Forge. L\u00ec il mutante spiega loro la missione: un paio di doppi verranno inviati nelle due uniche linee temporali future per scoprire quali cambiamenti ha comportato la nascita della prima mutante dopo l\"'M-Day\". All'ultimo momento Layla salta sulla macchina del tempo assieme ad uno dei doppi e assieme giungono ottant'anni nel futuro, dove notano subito la mancanza di qualsiasi mutante in giro per il mondo. Dopo aver consultato la biblioteca pubblica apprendono dell'esistenza dei campi di concentramento sparsi per tutta l'America e decidono quindi d'infiltrarsi in uno di essi. Facendosi catturare i due vengono sottoposti alla pratica del marchio, una \"M\" sull'occhio destro, e poi liberati dentro un cortile recintato, luogo dove incontrano una versione pi\u00f9 giovane di Lucas Bishop, l'X-Man Alfiere, e apprendono che fu proprio la Messiah mutante a dare inizio alla guerra con gli essere umani. Scoperto quindi che proprio Alfiere \u00e8 il traditore fra le file degli X-Men, Layla fa esplodere una bomba collegata a Jamie, che uccide il suo doppio e rimanda la sua coscienza nel presente, dove avverte Ciclope e soci dell'imminente pericolo e prega gli altri di trovare un modo per salvare Layla, imprigionata forse per sempre nel futuro.\nDivisi resistiamo.\nIn preda alla rabbia causata dal confino di Layla nel futuro, Jamie si mostra scostante con il resto del team, fino a quando la minaccia di Arcade aiuter\u00e0 a riappacificare gli animi. Entrato a far parte del letale luna park del malvagio, solo con l'aiuto dell'intero gruppo riuscir\u00e0 a sventare le macchinazioni dell'artefice di tutto ci\u00f2, un purificatore tradito da Rictor durante \"Messiah Complex\". Aiutato a sgomberare Mutant Town dopo che le cariche esplosive piazzate da Arcade erano detonate, viene avvicinato da Valerie Cooper che gli propone di lavorare per \"O*N*E\". Soccorso dalle visioni di Layla, che gli suggeriscono cosa fare, Madrox viene cos\u00ec a sapere della gravidanza di Siryn e decide di non accettare la proposta di Val. Fatta esplodere la sede newyorkese di X-Factor, l'intero esercizio si trasferisce a Detroit, Michigan.\nPoteri e abilit\u00e0.\nJamie \u00e8 dotato della capacit\u00e0 di moltiplicare se stesso un numero virtualmente illimitato di volte, per poi riassorbire a proprio piacimento tali copie. Questa abilit\u00e0 funziona attraverso un processo, la cui vera natura \u00e8 sconosciuta, di assorbimento dell'energia cinetica, ad esempio quando viene colpito, quando schiocca le dita oppure quando batte un piede per terra.\nCiascuno dei suoi duplicati \u00e8 in grado di pensare in modo autonomo e pu\u00f2 creare, a sua volta, duplicati di se stesso. Inoltre, l'originale \u00e8 depositario ultimo di tutte le esperienze dei duplicati, e la possibilit\u00e0 di dividere equamente le ferite ricevute tra i doppi, gli conferisce una certa resistenza, tanto che lo si \u00e8 persino visto sfruttare una raffica ottica di Ciclope per creare pi\u00f9 di cento doppi.\nMalgrado Madrox sia sempre stato indicato come mutante, nella terza serie di \"X-Factor\", lo scrittore Peter David ha suggerito che la sua natura possa invece essere quella di un \"Ammazzaraccolti\", sorta di superessere geneticamente precedente all\"'Homo Sapiens Superior\", cio\u00e8 i mutanti. Questa teoria \u00e8 sostenuta dalla considerazione che mentre i poteri mutanti si manifestano solitamente durante l'adolescenza, quello di Jamie \u00e8 stato attivo fin dalla nascita.\nAltre versioni.\nUltimate.\nQui, Jamie \u00e8 un membro della Confraternita di Magneto, e assieme a Mastermind compie una rapina al Louvre di Parigi, per portare via tutte quelle che Magneto definisce \u00abcose apprezzabili che le scimmie hanno prodotto in cinquemila anni\u00bb. Durante la rapina, Mastermind fa fuggire tutti i visitatori proiettando nelle loro menti l'attacco di uno sciame di vespe, e i doppioni dell'Uomo Multiplo trafugano le opere, caricandole su un elicottero dove li aspetta Sabretooth.\nQuesta versione di Jamie rivela a Mastermind di non potersi dividere in pi\u00f9 di trenta copie, poich\u00e9 un numero maggiore di copie gli causerebbe un'atroce crisi di personalit\u00e0.\nEra di Apocalisse.\nIn questo esclusivo crossover mutante, Jamie \u00e8 vittima e prigioniero dei sadici genetisti Sinistro e Bestia Nera, che ne hanno studiato la mutazione portandola ai limiti estremi, tanto che il poveretto \u00e8 affetto da un gravissimo caso di personalit\u00e0 multipla e dissociata. I suoi doppi, oltre ad essere utilizzati come servitori da qualsiasi alleato del malvagio, sono divenuti i principali sostenitori nonch\u00e9 fondatori del culto \"Madri\", grande alleato di Apocalisse nella schiavizzazione dei mutanti.\nMarvel Zombi.\nIn questa distorta versione dell'universo Marvel, Jamie \u00e8 stato contagiato dal virus alieno che ha trasformato tutti i superesseri in zombi divora carne.\nAltri media.\nCinema.\nNella serie di film ispirati all'omonima serie fumettistica, Madrox, interpretato dall'attore Eric Dane, appare solamente in \"X-Men - Conflitto finale\", presentato come un criminale arrestato per aver rapinato contemporaneamente sette banche. Liberato da Magneto, si unisce alla sua Confraternita nella lotta contro il governo e gli X-Men.\nTelevisione.\nMadrox compare nella serie televisiva animata \"Insuperabili X-Men\" degli anni novanta, nell'episodio \"Cold Comfort\" come membro di X-Factor, con un ruolo abbastanza marginale. Altri suoi usi in cartoni avvengono in \"\" del 2000 e nella recente \"Wolverine e gli X-Men\" al fianco di Sinistro e dei suoi Marauders."}
{"id": "515220", "revid": "15756", "url": "https://it.wikipedia.org/wiki?curid=515220", "title": "Sabretooth", "text": "Sabretooth, il cui vero nome \u00e8 Victor Creed, \u00e8 un personaggio immaginario dei fumetti creato da Chris Claremont e John Byrne nel 1977, pubblicato dalla Marvel Comics. La sua prima apparizione avvenne in \"Iron Fist\" (vol. 1) n. 14.\nNasce come antagonista di Pugno d'acciaio, e inizialmente non appare come il pericoloso mutante mostrato in seguito, tanto che in una storia dell'Uomo Ragno viene facilmente sconfitto dalla Gatta Nera.\nFu Chris Claremont a riciclarlo come nemico degli X-Men, inserendo un misterioso e oscuro legame con il suo fratellastro e nemesi Wolverine, donandogli gli stessi superpoteri e la medesima ferocia animalesca. Il rapporto con l'artigliato canadese lo fece diventare uno dei pi\u00f9 famosi supercriminali della Marvel.\nNonostante la rivalit\u00e0, in \"X-Men\" (vol. 2) n. 188 (settembre 2006) si unisce al supergruppo mutante.\nBiografia del personaggio.\nSabretooth nasce approssimativamente all'inizio del XX secolo. Mostra fin dalla fanciullezza un aspetto animalesco, un'indole brutale ed imprevedibile. Ancora bambino, uccide suo fratello per un pezzo di torta e il padre lo segrega in cantina, costringendolo a vivere come un animale in cattivit\u00e0. Successivamente riesce a fuggire e uccidere il padre.\nWolverine Origins 2.\nIn \"Wolverine le Origini\" 2 si scopre di avere un fratello: Saul, identico a lui, e una sorella di nome Clara, che era stata sfigurata da Saul con dell'acido per scoprire i limiti del loro fattore rigenerante.\nSaul viene ucciso da Logan dopo che quest'ultimo scopre di essere stato venduto a Nathaniel Essex per degli esperimenti legati al suo fattore di guarigione. Victor compare alla fine della miniserie, quattro mesi dopo i fatti narrati, quando nel giorno del compleanno di Saul si viene a sapere a causa di Clara che, oltre al padre, ha ucciso anche la madre e che conserva l'abitudine di scovare e picchiare il fratello ad ogni suo compleanno.\nSeconda guerra mondiale.\nDurante la Seconda guerra mondiale, insieme a Wolverine, Sabretooth fa parte di una divisione dell'esercito americano: la \"Brigata del Diavolo\". Anni dopo lavora per i servizi segreti, ritrovandosi di nuovo fianco a fianco con Wolverine.\nIn seguito vengono entrambi rapiti dal progetto Arma X, che li usa come cavie fondendo le ossa di Wolverine con l'adamantio, il metallo pi\u00f9 resistente della Terra, e in seguito cancella loro i ricordi. Dopo la cancellazione della memoria, Sabretooth inizia ad usare il nome Victor Creed.\nVita seguente.\nNegli anni successivi Sabretooth e Wolverine, oramai diventati nemici, si affrontano molte volte. Sembra che Creed abbia ucciso parecchie persone care al fratello, in modo particolare la ragazza chiamata \"Volpe d'argento\", una giovane nativa americana con la quale Logan aveva una storia d'amore. Dopo gli eventi avvenuti durante Arma X, infatti, Creed si trova a lavorare spesso come sicario. Inoltre, prende l'abitudine di raggiungere Logan nel giorno del suo compleanno per costringerlo a battersi con lui, probabilmente a causa della morte di Saul.\nX-Men.\nTuttavia, il desiderio di Sabretooth di battersi e uccidere sembra essere considerato dallo stesso Creed come una malattia, e non come parte della sua natura. Cos\u00ec, ad un certo punto si rivolge al Professor Xavier proprio perch\u00e9 fermi la sua dipendenza dall'istinto omicida, come fece precedentemente con Birdy, un'altra telepate (nel frattempo morta) grazie a continui interventi mentali. Xavier, dopo innumerevoli tentativi, dice che non c'\u00e8 modo di guarirlo e che quindi \u00e8 intenzionato a consegnarlo alle autorit\u00e0. Creed scappa lasciandosi dietro una scia di distruzione (riesce quasi ad uccidere Psylocke), ma continua a far capire pi\u00f9 volte di voler essere fermato definitivamente. Infatti durante un combattimento con Bestia gli dice di volere solo un po' di \"pace e di tranquillit\u00e0\". Infine viene ucciso da Ciclope.\nMorte.\nSuccessivamente al suo assassinio, Sabretooth torna in vita grazie al suo fattore rigenerante, fino a che viene nuovamente ucciso in Canada da Wolverine grazie alla spada \"\"Muramasa\", una speciale katana in grado di annullare il fattore rigenerante.\nRiappare nella saga \"Vendetta\"\", quando lo spirito di Logan si trova all'inferno. Sabretooth attacca Logan con la stessa spada con cui quest'ultimo \u00e8 riuscito a sconfiggere il Diavolo, ma Wolverine gliela sottrae decapitandolo una seconda volta.\nResurrezione.\nIn circostanze misteriose, Creed \u00e8 ritornato in vita. \u00c8 stato poi visto in Giappone dove lavora per la Mano e per il suo leader Azuma G\u014dda, ed inoltre insieme riportano in vita Mystica. Fa la sua prima entrata in scena in un locale mangiando carne di bovino cruda per poi uccidere alcuni soldati della Yakuza. Ricompare in seguito quando viene attaccato da Logan mentre volava con un jet pack. Sorpreso di rivederlo vivo, ingaggia un combattimento con Wolverine, nel quale questi gli dir\u00e0 l'unica ragione per cui non riuscir\u00e0 mai a batterlo, cio\u00e8 perch\u00e9 lui ha qualcosa per cui vale la pena combattere. In seguito Wolverine stava cercando Azuma G\u014dda per ucciderlo, ma lui non era preoccupato perch\u00e9 aveva Mystica e Sabretooth a proteggerlo, per\u00f2 Creed tradisce Azuma G\u014dda e lo lascia uccidere da Wolverine, dopo avergli detto che doveva tornare dalla morte per essere pi\u00f9 di quello che era prima di morire. Dopo va ad incontrare la pi\u00f9 grande organizzazione criminale d'Asia uccidendone tutti i rappresentanti e dichiarandosi invisibile re di tutta l'Asia, governando con Mystica, Lord Deathstrike, e il nuovo Silver Samurai.\nTempo dopo, mentre sta investigando sul ritorno di Sabretooth, Wolverine trova il suo corpo nello stesso luogo dove tempo prima lo ha ucciso, e ci\u00f2 indica che Sabretooth non \u00e8 tornato in vita. Wolverine inoltre, scopre che apparentemente c'\u00e8 Romulus dietro a questa situazione e mentre quest'ultimo stava per uccidere Logan, viene salvato da una misteriosa donna che gli dice che le risposte si trovano ad Arma X. Wolverine ci va, scoprendo poi che qualcuno ha fatto esperimenti sul DNA di Creed e che con esso ha creato vari cloni, cosa che era gi\u00e0 avvenuta anche quando Sabretooth faceva parte dei Marauders. Logan capisce di aver ucciso in realt\u00e0 uno di essi e infatti, quando va nel laboratorio di Arma X, il vero Sabretooth si mostra a Wolverine che lo riconosce. In seguito, Wolverine viene attaccato dal resto dei cloni, mentre l'originale Sabretooth ne approfitta per fuggire.\nHellfire Club.\nDiventer\u00e0, insieme a Mistyca, il preside del Club infernale, una scuola chimica atta a creare mutanti criminali per venderli alle Sentinelle.\nMarvel NOW!\nDurante l'iniziativa Marvel NOW! si unir\u00e0 a Mistyca, e alla sua confraternita, ed attaccher\u00e0 Wolverine, che era senza fattore rigenerante, riuscendo a sconfiggerlo, ma lo risparmier\u00e0 poich\u00e9 il suo scopo era solo quello di dimostrarsi superiore.\nRelazioni tra Sabretooth e Wolverine.\nLa relazione fra Wolverine e Sabretooth \u00e8 tra quelle maggiormente dibattute dai fan e su cui gli autori mantengono ancora un certo mistero. In base alle ultime rivelazioni, sembrerebbe che entrambi siano una forma di vita evoluta a partire dai lupi e che il padre di Sabretooth sia anche il padre di Wolverine.\nSabretooth \u00e8 il padre di Wolverine?\nUna delle ipotesi principali un tempo in voga era quella secondo la quale Sabretooth fosse il padre di Wolverine; tale ipotesi spiegherebbe in effetti perch\u00e9 i due sono cos\u00ec simili. In accordo con essa pareva essere il fatto che durante il loro periodo nell'esercito i due mutanti erano nella stessa unit\u00e0 come allievo e maestro; tuttavia, le analisi del sangue dei due effettuate dallo S.H.I.E.L.D., su richiesta di Wolverine, sembrano aver smentito quest'ipotesi. Esisteva ancora, comunque, una possibilit\u00e0 secondo la quale le analisi potevano essere state contraffatte.\nNella miniserie \"\", per\u00f2, viene rivelata l'esistenza del padre di Wolverine, per cui l'ipotesi della \"figlianza\" di Sabretooth \u00e8 venuta a cadere.\nIn tale miniserie, infatti, scopriamo che Logan \u00e8 figlio del ricco John Howlett, ma la straordinaria somiglianza che c'\u00e8 tra Wolverine adulto e Thomas Logan, giardiniere degli Howlett e amante di Elizabeth Howlett-Hudson (madre biologica di Logan) fa capire che quest'ultimo sia il suo padre biologico, che viene ucciso proprio dallo stesso Wolverine, all'epoca bambino e che manifestava per la prima volta i propri artigli d'osso.\nL'idea che Sabretooth fosse il padre di Wolverine era stata concepita originariamente da Chris Claremont durante il suo ciclo di X-Men ma, a causa di numerosi incomprensioni con l'editor, Claremont lasci\u00f2 la Marvel e quell'idea cadde nel \"dimenticatoio\", venendo appunto smentita nella gi\u00e0 citata miniserie \"\".\nRecentemente la Marvel ha pubblicato una miniserie dal titolo X-Men Forever in cui l'autore racconta come si sarebbero sviluppate le sue numerose trame se fosse rimasto al timone della testata: tra queste vediamo Sabretooth rivelare agli X-Men che Wolverine \u00e8 in realt\u00e0 suo figlio.\nSabretooth \u00e8 il fratello di Wolverine?\nAlcuni fan sostengono che Sabretooth possa essere in realt\u00e0 Dog Logan, apparso nella miniserie \"Wolverine: Origini\".\nQuesta ipotesi \u00e8 fondata esclusivamente sull'aspetto fisico: infatti sia Dog che Victor Creed sono alti, muscolosi e biondi (\u00e8 la teoria seguita anche nel film \"X-Men le origini - Wolverine\", dove Dog rivela la verit\u00e0 ad un piccolo James dopo che questi ha ucciso loro padre).\nDato che Thomas Logan, il padre di Dog potrebbe essere il padre biologico di Wolverine (essendo l'amante segreto della madre di quest'ultimo) Dog e Logan sono fratelli, dunque \u00e8 probabile che anche Dog possa avere dei poteri: tuttavia, Paul Jenkins, lo scrittore di \"Wolverine: Origini\", ha smentito tutto.\nInoltre, recentemente, sia Sabretooth che Dog sono visti contemporaneamente insegnare all'Helfire Academy.\nIn effetti, la madre di Wolverine ebbe un primo figlio (John Jr., creduto morto prima della nascita di Logan) che, come testimoniato dalle cicatrici che le ha lasciato, \u00e8 dotato degli stessi poteri di Logan (come visto in \"\") del resto si capisce chiaramente che la relazione fra la madre di Wolverine e Thomas Logan ha portato anche alla nascita del primo fratello. Tuttavia, i segni che questi ha lasciato sul corpo della madre sono simili agli artigli di Wolverine (tre cicatrici ben distanziate fra di loro), e non a quelli di Sabretooth (disposti sulle dita).\nAltre versioni.\nAmalgam.\nNell'universo Amalgam Sabretooth e Joker della DC Comics vengono fusi creando \"Hyena\", personaggio che ha la ferocia del primo con la follia del secondo, nemesi di \"Dark Claw\" (che \u00e8 composto da Batman pi\u00f9 Wolverine).\nExiles.\nIl Sabretooth che compare in questa serie proviene, come Blink, dalla realt\u00e0 definita L'era di Apocalisse in cui fa parte degli X-Men di Magneto. Prelevato dall'Agente Temporale, inizialmente \u00e8 leader del team \"Weapon X\", utilizzato per missioni che richiedono la totale mancanza di scrupoli. Dopo il ferimento di Sasquatch, entra negli Exiles e dopo la morte di Mimo e la rinuncia della leadership da parte di Blink, diviene il nuovo detentore del Tallus per poi in New Exiles diventarne il leader.\nHouse of M.\nIn House of M Sabretooth \u00e8 un sicario al servizio di Magneto, che viene mandato nel Wakanda per uccidere re T'Challa.\nUltimate.\nSabretooth compare anche in \"Ultimate X-Men\". All'inizio \u00e8 uno dei mutanti usati da Arma X, poi a seguito della chiusura dell'unit\u00e0 da parte di Nick Fury entra nella Confraternita dei Mutanti. Dopo la disfatta della Confraternita, si \u00e8 riunito ad Arma X per ricreare il progetto con l'aiuto del Dottor Cornelius. Anche questa versione ha una rivalit\u00e0 con Wolverine; inoltre dichiara di essere figlio di quest'ultimo.\nPoteri e abilit\u00e0.\nSabretooth viene rappresentato come uno dei mutanti pi\u00f9 violenti, sanguinari e brutali: la sua ferocia e la sua categorica mancanza di empatia lo rendono un individuo privo di morale e per questo lavora spesso come mercenario, tanto per il profitto quanto per il piacere dell'omicidio in s\u00e9. Le sue abilit\u00e0 sono pressoch\u00e9 le stesse di Wolverine ma \u00e8 ancora pi\u00f9 spiccatamente ferale: di costituzione robusta e imponente, il suo corpo \u00e8 parzialmente coperto da una folta peluria bionda, come i suoi lunghi capelli, e presenta zanne e artigli ben evidenti.\nIl suo potere primario \u00e8 un fattore di guarigione che gli permette di rigenerare parti del corpo danneggiate o distrutte con un'efficienza ben maggiore rispetto a quella di un essere umano ordinario (ovviamente la rapidit\u00e0 di recupero varia a seconda della gravit\u00e0 del danno subito); questo suo potere lo rende anche particolarmente longevo e immune a qualsiasi malattia, droga o veleno. Vanta inoltre capacit\u00e0 fisiche e sensoriali estremamente sviluppate, che combinate con i possenti artigli protrattili che ha al posto delle unghie e la sua grande esperienza nel corpo a corpo e nell'uso di qualsiasi arma, maturata nel corso delle innumerevoli guerre e missioni a cui ha partecipato, lo rendono un avversario estremamente pericoloso e temibile.\nAltri media.\nHome video.\nVictor Creed compare anche nel film \"Hulk Vs. Thor e Wolverine\", film d'animazione prodotto dai Marvel Studios e distribuito dalla Home video, dove \u00e8 uno degli scagnozzi di Arma X, impiegato del Professor Thornton, insieme a Deadpool, Omega Red e Lady Deathstrike.\nSabretooth fa la sua entrata in scena nel film insieme al suo gruppo quando catturer\u00e0 Wolverine e Hulk dopo che Deadpool li sparer\u00e0 con delle freccette sedative con la sua arma. Dopo l'esperimento Sabretooth discuter\u00e0 col professore di pregarlo di uccidere Wolverine, visto che aveva il suo DNA, ma il professore lo prender\u00e0 come un consiglio. Qualche scena pi\u00f9 tardi Sabreetooth sveglia Wolverine (che stava sognando la sua fuga dal laboratorio di Arma X) con una scazzottata, prima del dialogo col professor Thorton, sui progetti che Arma X avr\u00e0 su di lui. In seguito, infastidito dall'atteggiamento del professore, che gli impedisce di uccidere Wolverine, lo mette KO con i suoi artigli e lo affronta in un combattimento insieme a Lady Deahstrike, durante il combattimento Sabretooth blocca Wolverine alle spalle mentre parla con lui dicendogli il vantaggio del fattore rigenerante e che per divertirsi lasceranno Hulk in un orfanotrofio o qualcosa del genere, mentre Deahstrike vuole vendicarsi per il grave disonore che Logan port\u00f2 alla sua famiglia, lo colpisce rabbiosamente trafiggendo sia lui che Creed stordendolo temporaneamente permettendo cos\u00ec a Wolverine di reagire e cos\u00ec con un calcio stende Deahstrike tagliandogli anche un braccio, e ne approfitta per fuggire e a eliminare un gruppo di soldati che volevano braccarlo nella zona 23 del laboratorio di Arma X.\nNel frattempo nella scena del laboratorio, giungono anche Deadpool e Omega Red, Sabretooth per trovare una scusa per uccidere Wolverine, dir\u00e0 che l'ultima cosa che voleva il professore, era quella di uccidere Wolverine, ma Deadpool non ci casca e capisce che \u00e8 stato lo stesso Creed a ferirlo, visto la forma degli artigli disposta a cinque dita anzich\u00e9 tre e ben distanziate geometricamente fra loro, sulla sua schiena. Per\u00f2 nonostante tutto accetta lo stesso di spalleggiarlo contro il mutante artigliato, cos\u00ec Sabretooth lo riaffronta di nuovo insieme al resto del gruppo. Durante il combattimento con Wolverine, i due si colpiscono a vicenda e poi si scontrano in un'artigliata dove Wolverine colpisce Creed buttandolo a terra e dopo l'intervento di Deathstrike e Deadpool, Sabreetooth si rialza e colpisce Wolverine buttandolo a terra. Poco dopo Wolverine viene bloccato dai Tentacoli di Omega Red e inseguito Bruce Banner si trasforma in Hulk e Victor Creed viene colpito da un potentissimo pugno di Hulk, che lo far\u00e0 volare fuori dalla base segreta di Arma X, dove rimarr\u00e0 inconscio per tutto il resto del Film. Lui e Deadpool sembrano essere i soli sopravvissuti alla distruzione del laboratorio di Arma X, in quanto ricompare nella serie \"Wolverine e gli X-Men\".\nTelevisione.\nVictor Creed appare anche in ognuna delle serie animate dedicate agli X-Men e appare anche in un episodio, di una serie animata dell'Uomo Ragno:\nVideogiochi.\nSabreetooth \u00e8 un boss di fine livello nel videogioco \"X-Men Legends\". Inoltre \u00e8 un personaggio presente nel videogioco ': nella versione PC \u00e8 un personaggio giocabile. \u00c8 presente anche come personaggio scaricabile, tramite Xbox Live, del videogioco ' per Xbox 360. Nella versione oro del gioco sempre per Xbox 360, avr\u00e0 i suoi dialoghi speciali con Deathbird e il Gladiatore (da notare che entrambi sembrano scambiarlo per Wolverine).\nSabretooth appare anche nel videogioco ufficiale ispiratosi all'omonimo film \"X-Men le origini - Wolverine\".\nVictor Creed \u00e8 un avversario di Wolverine presente anche nel videogioco \"\".\nPrende parte anche al rooster di \"X-Men vs. Street Fighter\" e \".\nSabretooth appare come personaggio giocabile anche nel videogioco per smartphone \"."}
{"id": "515222", "revid": "228587", "url": "https://it.wikipedia.org/wiki?curid=515222", "title": "Ben Reilly", "text": "Benjamin \"Ben\" Reilly \u00e8 un personaggio dei fumetti creato da Gerry Conway (testi) e Ross Andru (disegni) nel 1975, pubblicato dalla Marvel Comics. La sua prima apparizione in \"The Amazing Spider-Man\" (vol. 1) n. 149.\nOltre a vestire i panni dell'Uomo Ragno per un breve periodo, \u00e8 stato conosciuto come \"Ragno Rosso\". Il suo nome \u00e8 composto dal nome dello zio di Peter e il cognome di zia May da nubile.\nBiografia del personaggio.\nEra un clone, una copia genetica creata in laboratorio dal defunto scienziato folle Miles Warren, utilizzando il DNA di Peter Parker, ovvero l'Uomo Ragno e alcune sue cellule mnemoniche.\nIdentico in tutto e per tutto all'originale e con gli stessi ricordi di vita passata, Ben Reilly \u00e8 stato creduto morto, dopo una battaglia tra il ragno e Warren, dopo la quale Peter, ormai convinto di essere il vero Uomo Ragno, abbandon\u00f2 quello che credeva il cadavere del suo clone in una ciminiera per cancellare ogni traccia della sua esistenza. Per molti anni ha vagabondato per gli Stati Uniti d'America cercando di trovare una giustificazione alla propria non-esistenza fino a quando, giunto a New York per l'apparente morte di May Parker, rocamboleschi eventi lo portano di nuovo a rivivere eventi passati della vita di Peter Parker.\nQui indoss\u00f2 i panni del Ragno Rosso e and\u00f2 alla ricerca della propria identit\u00e0 tra i grattacieli di Manhattan scontrandosi con i New Warriors e altri supereroi.\nCon l'identit\u00e0 di Ben Reilly (Reilly \u00e8 il cognome da nubile di zia May) si spacci\u00f2 per il cugino di Peter (tingendosi i capelli di biondo per distinguersi da lui) e difese l'Uomo Ragno e sua moglie Mary Jane Watson da Kaine, un clone sfigurato di Peter, che lo odiava e voleva ucciderlo.\nDopo alcune analisi (che in seguito si riveleranno fasulle) emerse che Ben era l'originale e Peter il clone, che ne aveva inconsapevolmente usurpato l'identit\u00e0 in tutti questi anni.\nAlla luce di questa nuova scoperta, Peter si ritir\u00f2 dalla sua vita come eroe per badare alla moglie incinta, trasferendosi a Portland, mentre Ben prese il suo posto come Uomo Ragno, indossando un nuovo costume. In questo breve periodo incontr\u00f2 Devil e affront\u00f2 con lui Shooter, un killer che voleva farsi un nome uccidendo Devil e l'Uomo Ragno.\nQuando Peter ritorn\u00f2 a New York i due affrontarono la minaccia di Goblin, alias il redivivo Norman Osborn, creduto morto ma in realt\u00e0 sopravvissuto al loro ultimo scontro e che aveva tramato in gran segreto per tutti questi anni.\nNello scontro Ben salv\u00f2 la vita a Peter, facendogli scudo col suo corpo e rimanendo infilzato dall'aliante di Goblin; il suo cadavere pochi istanti dopo la sua morte cominci\u00f2 a polverizzarsi, togliendo ogni dubbio su chi fosse il vero clone; difatti fu Osborn a falsificare le analisi fatte dai due in precedenza, allo scopo di traumatizzare Peter. In quel giorno non mor\u00ec solo Ben; Mary Jane diede alla luce una bambina gi\u00e0 morta. Dopo questa ennesima tragedia, Peter torn\u00f2 a essere l'Uomo Ragno, ispirato dal coraggio e dal senso del dovere di Ben, che in punto di morte gli disse: \u00abClone o no, adesso l'Uomo Ragno sei tu\u00bb.\nDurante \"Civil War\" Peter Parker si \u00e8 smascherato pubblicamente; per poter continuare ad insegnare nella stessa scuola e, contemporaneamente, a proteggere i suoi studenti dai criminali che li volevano impiegare come ostaggi per stanarlo, ha assunto l'identit\u00e0 di Ben Reilly, utilizzando un proiettore olografico usato anni prima da Nightcrawler per nascondere le sue sembianze disumane. Non si tratta quindi di un ritorno dalla morte del vero Ben, ma di un omaggio che Peter ha voluto fare all'uomo che, in qualche modo, era pi\u00f9 che un fratello per lui.\nIl complotto del clone.\nBen viene riportato in vita da Miles Warren attraverso una nuova procedura di clonazione che permette ai soggetti di conservare i ricordi, fino al momento della morte. Poich\u00e9 la procedura ha causato la degenerazione cellulare, Reilly viene costantemente ucciso e resuscitato da Warren nel tentativo di trovare una cura.\nAlla fine Reilly riusc\u00ec a liberarsi dalle manette usate per bloccarlo e attacc\u00f2 Warren, arrivando quasi a ucciderlo. Tuttavia, all'ultimo secondo, Reilly cap\u00ec che c'erano altri modi per affrontare Warren e decise di tramortirlo e di clonarlo pi\u00f9 volte per convincere anche il vero Warren di essere un clone.\nReilly convinse Warren e i suoi cloni a lavorare per lui in cambio delle pillole da lui create per bloccare la degenerazione cellulare e prese l'identit\u00e0 dello Sciacallo. Successivamente fond\u00f2 la New U Technologies deciso a usare la tecnologia di Warren per fare del bene.\nCome Sciacallo si cre\u00f2 una rete di contatti negli Stati Uniti, utilizzando la procedura di clonazione di New U per riportare in vita i cari di membri del governo, di agenzie rivali, istituzioni mediche e anche dei media. Ad un certo punto, Ben resuscit\u00f2 anche Gwen Stacy, che venne convinta a lavorare per lui dal clone di George Stacy, che Ben aveva clonato in precedenza.\nPer rafforzare la sua impresa, lo Sciacallo reclut\u00f2 numerosi nemici di Spider-Man, tra cui il Rhino, Lizard ed Electro depurato, ma non riusc\u00ec ad assicurarsi la collaborazione di Kingpin e spacci\u00f2 la New U, come un'azienda farmaceutica che forniva cure mediche di alto livello utilizzando organi clonati.\nCome parte del piano di Ben per convincere Peter Parker a unirsi a lui fece in modo che la dottoressa Clarkson si offrisse di curare il nuovo marito di Zia May Jay Jameson, ma Peter invece us\u00f2 il trattamento per un suo dipendente gravemente ferito Jerry Salteres e quando una volta \"guarito\" questi fece scattare il suo senso di ragno, Peter diventato sospetto sulla New U mand\u00f2 il suo alleato Prowler a indagare sulla loro sede a San Francisco, ma Prowler venne imprigionato e clonato. Lo sciacallo ha poi riportato in vita la moglie Jonah Jameson per sfruttare il suo lavoro in televisione per fare pubblicit\u00e0 alla New U e innumerevoli amici e nemici di Spider-Man tra cui il Dottor Octopus.\nDopo che Jerry Salteres viene prelevato dalla New U dopo aver sofferto di degenerazione cellulare avendo dimenticato di prendere le sue pillole, Spider-Man ha indagato personalmente sulla New U e dopo varie vicende scopre la verit\u00e0. Quando il clone si offre di riportare in vita zio Ben, Peter ne fu tentato e si lasci\u00f2 condurre al rifugio di Ben che gli mostro l'apparente utopia che aveva costruito, un luogo in cui amici e nemici di Spider-Man coesistevano pacificamente. Comprendendo che Ben possedeva il potere ma non la responsabilit\u00e0, Peter lo rimprover\u00f2, spingendo Ben a ordinare ai cattivi che aveva riportato in vita di attaccarlo.\nReilly torn\u00f2 al laboratorio, dove Anna Maria Marconi, in ostaggio di Doc Ock e Ben, aveva scoperto che era uno specifico tipo di frequenza che causava il decadimento cellulare, e che una frequenza inversa poteva fermarlo; purtroppo Doc Ock ha amplificato la frequenza responsabile del decadimento convogliandola in tutta la base dopo aver scoperto che lo Sciacallo era un clone, avendo deciso di sabotare la sua impresa per aver mancato di rispetto ad Anna Maria, che Otto amava.\nQuando tutti i cloni nella base iniziarono a morire e trasformarsi in Carrion, Ben decise di trasmettere il segnale di decomposizione in tutto il mondo, causando un'epidemia di virus Carrion a livello globale, con l'intenzione di riportare in vita ogni singolo individuo come un clone.\nBen continu\u00f2 a combattere il Dottor Octopus mentre Spider-Man trasmetteva globalmente la frequenza inversa, fermando l'epidemia e curando tutti coloro che non si erano ancora completamente distrutti. Durante la loro lotta, Octavius ha impedito a entrambi di essere curati.\nBen allora ha tentato di trasferire la sua mente ma Otto lo precedette; riusc\u00ec comunque a stabilizzare il suo corpo e fuggito si trov\u00f2 di fronte il vero Miles Warren deciso a vendicarsi di Reilly per averlo privato della sua identit\u00e0. Lo Sciacallo alla fine fu sconfitto e sepolto sotto le macerie di una casa in fiamme. Ben si prepar\u00f2 dunque a creare un nuovo futuro per se stesso.\nAltre versioni.\nVersione Ultimate.\nNell'universo Ultimate, Ben Reilly non \u00e8 il clone dell'Uomo Ragno, bens\u00ec uno scienziato di colore aiutante di Curtis Connors. Dopo aver capito che il giovane Parker \u00e8 l'eroe Spider-Man, ruba un suo campione di sangue dal laboratorio di Connors, per poi donarlo alla CIA per fornirle cloni da utilizzare in missioni troppo estreme per gli altri agenti. A causa di questo gesto partir\u00e0 la Saga del Clone.\nMC2.\nIl Ragno Rosso non compare nell'universo MC2, ma viene spesso nominato da Mayday Parker, la figlia di Peter, che lo considera come uno zio. Inoltre, il costume che May utilizza \u00e8 lo stesso che utilizz\u00f2 Ben nel periodo che si sostitu\u00ec a Peter. Tuttavia la figlia di Felicia, Felicity Hardy, ne ha vestito i panni per diventare la socia di Spider-Girl nella lotta contro il crimine creando una serie di gadget ipertecnologici per compensare la sua mancanza di poteri. Il Ragno Rosso qui ha avuto un figlio di nome Reilly Tyne, anch'egli supereroe, che si fa chiamare Darkdevil.\nMarvel vs. DC.\nDurante il \"crossover\" \"Marvel vs. DC\", l'Uomo Ragno che affronta Superboy \u00e8 proprio Ben Reilly (poich\u00e9, nel periodo in cui il crossover \u00e8 ambientato, Peter era convinto di essere lui stesso il clone, e si era ritirato dalle scene), che viene assunto da Perry White per lavorare come fotografo assieme a Clark Kent (alias Superman). Nell'universo Amalgam Superboy e Ben (avendo in comune di essere entrambi cloni dei due celebri supereroi) vengono fusi nell'incredibile Ragno-Boy.\nTerra 94.\nIn questo mondo Peter perse i suoi poteri e Ben lo rimpiazz\u00f2 come Spider-Man. A differenza del Peter di terra 616, riusc\u00ec a impedire la morte di Marla Madison, per mano dell'Ammazzaragni, e la possessione da parte del Dottor Octopus. Questo Ben Reilly comparir\u00e0 in Ragnoverso e insieme a Kaine e Ultimate Jessica Drew si recher\u00e0 nella fabbrica di cloni degli eredi per bloccarne la produzione, cosa che riuscir\u00e0 solo grazie al sacrificio di Ben.\nPoteri e abilit\u00e0.\nBen Reilly ha la stessa forza e agilit\u00e0 di Peter, inoltre \u00e8 riuscito a modificare i lancia-ragnatele per far in modo che sparassero anche aculei soporiferi e sfere di ragnatela espansiva superavvolgente. Come l'Uomo Ragno ha il senso di ragno che lo avverte del pericolo, per\u00f2 non lo avverte della presenza di Peter o di altri cloni poich\u00e9 sulla stessa frequenza."}
{"id": "515224", "revid": "436907", "url": "https://it.wikipedia.org/wiki?curid=515224", "title": "Rototom", "text": "I rototom sono tamburi in metallo che, grazie a un originale sistema costruttivo, sono un incrocio tra il tamburo a cornice, il tom-tom e il timpano da orchestra.\nStoria.\nSviluppati originariamente negli anni settanta dalla casa produttrice americana Remo, i rototom si sono diffusi in contesti molto diversi, dal rock progressivo alla musica sperimentale e orchestrale.\nOggi vengono realizzati anche da altre case produttrici.\nCaratteristiche.\nA differenza della maggior parte delle percussioni, i rototom sono strumenti con altezza d'accordatura variabile tale da permettere effetti di glissato.\nQuesta variazione d'accordatura \u00e8 ottenuta grazie un meccanismo rotatorio che viene azionato direttamente dal musicista oppure, indirettamente, con uno speciale pedale denominato \"pitch pedal \"simile a quello\" \"di timpani da orchestra. Questi ultimi per\u00f2 si differenziano dai rototom in quanto sfruttano un meccanismo a ombrello.\nUtilizzo.\nI rototom, per le loro caratteristiche timbriche e sonore, possono essere usati per eseguire assoli o per accompagnare melodicamente, in modo simile ad altri strumenti a suono determinato.\nVengono in genere usati come kit di estensione della normale batteria, oppure in sezioni di percussioni, anche orchestrali, assieme o come sostituto dei timpani.\nNella didattica delle percussioni sono un valido sostituto dei pi\u00f9 ingombranti e costosi timpani.\nPhil Collins, Bill Bruford, Mike Mangini, Terry Bozzio, Roger Taylor, Chad Wackerman sono batteristi che hanno fatto largo uso dei rototom nella loro carriera.\nUn esempio di facile reperibilit\u00e0 \u00e8 \"Time\" dei Pink Floyd, dove sono usati nell'introduzione al brano da Nick Mason.\nUtilizzato anche da Stefano D'Orazio dei Pooh nei concerti in brani come \"Parsifal\", \"Fantastic Fly/Odissey\", \"Risveglio/La Gabbia\" e anche in \"Ancora una notte insieme\".\nGianni Dall'Aglio ha usato i rototom nel disco \"Pensiero stupendo\" (Patty Pravo)\nVennero utilizzati anche da Giancarlo Golzi, batterista dei Matia Bazar durante i tour nel periodo 1982-83. In quel periodo, ricordato per la svolta synth pop del gruppo, i groove principali dei pezzi erano affidati a Drum machine e Sequencer e il batterista suonava i vari fill batteristici in tempo reale utilizzando appunto i Rototom o una Syndrum."}
{"id": "515225", "revid": "1745361", "url": "https://it.wikipedia.org/wiki?curid=515225", "title": "Polaris (personaggio)", "text": "Polaris, il cui vero nome \u00e8 Lorna Dane, \u00e8 un personaggio dei fumetti Marvel Comics creato da Arnold Drake (testi) e Jim Steranko (disegni), apparso per la prima volta nella serie \"Uncanny X-Men\" n. 49 (ottobre 1968). \u00c8 una mutante capace di controllare il magnetismo quasi come lo storico avversario degli X-Men, Magneto. La donna ha difatti sospettato a lungo che questi fosse il suo vero padre, sospetto confermato di recente. La sua ascendenza paterna si credeva la rendesse sorellastra di Pietro e Wanda Maximoff, sempre figli di Magneto, ma si \u00e8 successivamente venuti a conoscenza che i gemelli Maximoff sono in realt\u00e0 frutto di esperimenti dell'Alto Evoluzionario. Le frequenti domande sulla sua origine hanno contribuito all'instabilit\u00e0 mentale che per quasi tutta la vita ha complicato la sua lunga relazione con l'X-Man Havok. Polaris \u00e8 comparsa abbastanza frequentemente negli albi degli X-Men nel corso degli anni, e ha fatto parte del gruppo mutante sponsorizzato dal Pentagono, X-Factor.\nBiografia del personaggio.\nOrigini.\nLorna Dane apparve per la prima volta nella serie \"Uncanny X-Men\", quando il malvagio Mesmero invoc\u00f2, tramite i propri poteri, tutti i mutanti con abilit\u00e0 latenti residenti in Nord America. Lorna che si stava dirigendo, secondo le istruzioni a San Francisco, luogo del ritrovo, fu soccorsa dall'Uomo Ghiaccio prima che cadesse nelle mani del malvagio. La ragazza ancora confusa e spaventata, venne accompagnata allo Xavier Institute, dove venne accolta con freddezza fino a quando Cerebro e i suoi capelli verdi non rivelarono la sua natura mutante. Poco dopo gli X-Men partirono in missione per capire cosa stava accadendo a San Francisco, mentre Lorna e Uomo Ghiaccio rimasero all'istituto, dove vennero per\u00f2 raggiunti e rapiti dalle truppe di Mesmero. Nella base del nemico, Lorna venne sottoposta a un trattamento volto a stimolatore i suoi poteri mutanti latenti, che port\u00f2 alla luce le sue abilit\u00e0 magnetiche. A quel punto, Magneto si mostr\u00f2 come il vero mandante dell'attacco alla citt\u00e0 e costrinse Mesmero a condizionare la ragazza facendole credere di essere suo padre, e Lorna che da poco aveva scoperto di essere stata adottata, decise di schierarsi con il padre ritrovato a dispetto di ci\u00f2 che gli X-Men, accorsi per salvarla, dicevano. Investigando sul passato di Lorna, Uomo Ghiaccio scopr\u00ec che i genitori adottivi di Lorna le avevano tenuto nascosto che i suoi veri genitori erano morti in un incidente aereo e quel Magneto altri non era se non un androide costruito da Mesmero. Ascoltando le parole dell'amico, Lorna si schier\u00f2 di nuovo con gli X-Men e assieme riuscirono a fermare Mesmero e il suo esercito di androidi. Poco tempo dopo, fu invitata a entrare ufficialmente nel team, e per l'occasione dovette scegliere il proprio nome-in-codice. Inizialmente opt\u00f2 per \"Magnetrix\", ma decise presto di cambiarlo. Con il passare del tempo, Bobby cominci\u00f2 a provare forti sentimenti per Lorna, e venne da lei ricambiato fin quando la ragazza non incontr\u00f2 il compagno di squadra Alex Summers, fratello minore di Ciclope. I due divennero sempre pi\u00f9 uniti, anche perch\u00e9 venivano spesso lasciati indietro nelle missioni per via della loro poca esperienza, e presto si innamorarono rendendo furioso e geloso l'Uomo Ghiaccio che credeva di poter accampare diritti su Lorna. Quando la vecchia e nuova generazione di X-Men combatterono assieme per sconfiggere l'isola mutante Krakoa, Lorna mostr\u00f2 il pieno potenziale dei propri poteri, anche grazie a Jean Grey che rimosse i blocchi mentali che l'amica si era imposta, riuscendo a frantumare temporaneamente il campo magnetico terrestre e a spedire l'isola nello spazio. Di ritorno dalla missione, la vecchia generazione decise di prendersi un periodo di pausa. Lorna e Alex decisero di abbandonare gli X-Men per dedicarsi agli studi universitari, e pi\u00f9 tardi si spostarono dalla Diablo Mountain in \"California\" all'isola Muir, dove entrarono a far parte dell'organico della dottoressa Moira MacTaggert.\nMalice.\nPi\u00f9 tardi, Lorna ricevette una nuova uniforme, quando la sua mente fu sotto controllo dell'agente dello spionaggio Shi'ar Davan Shakari, conosciuto come Erik il Rosso. Fu lui a darle il nome-in-codice di \"Polaris\" e a rapirla assieme ad Alex sottoponendoli a un forte lavaggio del cervello. I due furono costretti a lottare contro gli X-Men e a tentare di assassinare il professor Charles Xavier. Dopo una violenta battaglia all'Aeroporto internazionale John F. Kennedy, Polaris fu sconfitta da Tempesta, ma Shakari tentando di fuggire con i due, permise al professor Xavier di liberarli dal suo controllo mentale. Lorna e Alex ritornarono a collaborare saltuariamente con gli X-Men, come sull'isola Muir, dove tempo dopo combatterono contro Proteus, figlio mutante di Moira MacTaggert, che tent\u00f2 senza successo di possedere Lorna, m solo l'aiuto degli X-Men pose fine alla minaccia del mutante. Dopo la fine dello scontro con Proteus, Lorna e Alex lavorarono per la maggior parte del tempo in modo di finire i loro studi di geofisica in Nuovo Messico. La loro vita tranquilla venne interrotta quando i Marauders di Sinistro li attirarono in un'imboscata, ai tempi del massacro dei Morlocks, e la mente di Lorna fu controllata dall'entit\u00e0 Malice. La matrice energetica di Malice e i poteri di Polaris erano molto compatibili, e ci\u00f2 fece di lei, per lungo tempo, l'ospite perfetto per la creatura. Lorna, ormai succube e soggiogata da Malice, guid\u00f2 i Marauders per qualche anno, scontrandosi varie volte con gli X-Men che tentarono senza successo di liberare l'amica dal legame con l'entit\u00e0 che la possedeva. Pi\u00f9 tardi, Malice scopr\u00ec che la matrice genetica di Lorna la rendeva indissolubilmente legata alla ragazza, poteva possedere altri corpi, ma le era permesso lasciare il corpo di Polaris solo per poco tempo. Quando per\u00f2 Sinistro venne momentaneamente sconfitto dagli X-Men durante la saga \"Inferno\", Lorna riusc\u00ec a riprendere possesso del suo corpo liberandosi dall'influenza di Malice e a chiamare in soccorso gli X-Men. Provata dal lungo periodo di possessione contatt\u00f2 gli X-Men nella loro base Australiana, ma questi giunsero troppo tardi e la ragazza venne rapita dai mutati di Terra Selvaggia. Una volta sul posto, venne condotta al cospetto della sacerdotessa Zaladane. Arrivati anche gli X-Men, scoprirono che Zaladane stava ammassando un esercito di nativi della Terra Selvaggia, tramite il controllo esercitato sulla loro mente da Worm, uno dei mutati presenti sul posto. Zaladane (o Zala Dane) rivel\u00f2 a Lorna di essere la sua sconosciuta sorella da parte di madre e utilizzando una macchina appartenente all\"'Alto Evoluzionario\", strapp\u00f2 a Polaris i suoi poteri magnetici per trasferirli alla sua persona, con la conseguente (e permanente) scissione fra l'entit\u00e0 di Malice e quella della ragazza. Dopo la fine del processo, si attiv\u00f2 la mutazione secondaria di Lorna che le permise di crescere in altezza, diventare invulnerabile e guadagnare una forza sovrumana. La ragazza combatt\u00e9 a fianco degli X-Men, e nella confusione che segu\u00ec, Zaladane riusc\u00ec a fuggire (anche se poi peri per mano di Magneto). Dopo la fine dello scontro, gli X-Men vennero ricondotti in Australia dal teleporta Gateaway mentre Lorna si ritrov\u00f2 a dover tornare da sola nel mondo civile. Durante il viaggio di ritorno, si accorse che la sua presenza aumentava la violenza e la rabbia nelle persone che la circondavano, comprendendo che per qualche strana ragione era diventata una specie di focolaio per le emozioni negative. Preoccupata di ci\u00f2, si rifugi\u00f2 sull'Isola Muir nella speranza che Moira MacTaggert potesse aiutarla. Sull'isola, la genetista la sottopose a vari controlli che confermarono la completa sparizione dell'entit\u00e0 Malice dalla sua mente e rivelarono che i suoi poteri magnetici erano stati addormentati ed era per lei impossibile, in quel momento, accedervi nuovamente. La dottoressa teorizz\u00f2 anche, che il trasferimento di poteri tra Lorna e Zaladane era stato possibile perch\u00e9 le due erano in effetti sorelle, confermando quindi la supposta parentela. Durante la permanenza sull'isola, Lorna us\u00f2 le sue nuove capacit\u00e0 per dare sostegno agli X-Men durante l'attacco dei Reavers, gruppo di cyborg alla ricerca di Wolverine, ma le sue azioni destarono le attenzioni di Legione, figlio psicopatico di Xavier, che percependo in Lorna un nesso di energie negative, la imprigion\u00f2 in una cella nei sotterranei del centro di ricerche. In realt\u00e0 Legione era sotto l'influenza del Re delle Ombre, antico nemico di Xavier, che voleva utilizzare la ragazza come un portale per fuggire dal piano astrale e arrivare nel mondo reale. Durante la saga \"Il Re delle Ombre\", l'isola Muir e il mondo vennero invasi da un'ondata sempre maggiore di violenza e solo gli sforzi combinati di X-Men e X-Factor riuscirono a riportare la normalit\u00e0. Lorna venne infine salvata da Psylocke, la cui lama psichica disturb\u00f2 il nesso di energia negativa e quindi la fonte di potere del Re delle Ombre. Questo segn\u00f2 la sconfitta del nemico, che, combinata con la morte di Zaladane avvenuta poco tempo prima, permise a Lorna di ritornare alla sua forma normale e riacquistare i propri poteri magnetici. Come conseguenza degli ultimi eventi, i membri originali degli X-Men si riunirono al gruppo in carica, mentre Polaris entr\u00f2 nel team governativo X-Factor insieme con Havok.\nX-Factor.\nIn seguito, Lorna entr\u00f2 a far parte del team mutante governativo conosciuto come X-Factor, sotto la supervisione di Valerie Cooper. Ritrov\u00f2 Alex, e comprendendo di amarlo ancora, Decise di dare ancora una possibilit\u00e0 al loro rapporto. Tuttavia si ritrov\u00f2 a fare i conti anche con Wolfsbane, che in seguito alle manipolazioni mentali subite a Genosha, aveva sviluppato un'ossessione nei confronti di Havok al punto di arrivare ad attaccarla in alcune esplosioni di gelosia. Dal canto suo, Polaris si dimostr\u00f2 molto comprensiva nei suoi confronti e cerc\u00f2 di aiutarla, capendo molto bene cosa voleva dire essere manipolata dagli altri. Durante il tempo passato come membro di X-Factor, Lorna ebbe modo di seguire una sorta di crescita interiore, diventando sempre pi\u00f9 indipendente e sicura di s\u00e9. Super\u00f2 una volta per tutte il fatto di essere stata pi\u00f9 volte posseduta e usata da altri, e mostr\u00f2 un forte attaccamento al sogno di Xavier pi\u00f9 di quanto lo stesso Alex non dimostrasse. Venne anche rivelato che la sua presenza nel gruppo era stata voluta dal governo per poterla utilizzare come arma contro un eventuale nuovo attacco di Magneto. Poco dopo, Polaris si ritrov\u00f2 nuovamente a dover affrontare Malice, che non volendo essere legata in maniera definitiva alla mutante, scelse di possedere Alex. Solo l'unione della volont\u00e0 di Havok e Polaris, permise ai ragazzi di liberarsi dell'entit\u00e0, che nella sua forma incorporea mor\u00ec tra le mani di Sinistro. Tempo dopo, Havok venne rapito da Bestia Nera e convinto a entrare a far parte di un gruppo terroristico. Mentre in X-Factor venivano inseriti membri come Sabretooth e Mystica, Polaris cominci\u00f2 a chiedersi quale fosse realmente il suo posto all'interno del gruppo. Durante uno scontro, Lorna si ritrov\u00f2 a combattere proprio contro Havok, che arriv\u00f2 quasi a ucciderla. All'interno della base, Sabretooth trad\u00ec i suoi compagni di squadra, e tent\u00f2 di eliminarli. A seguito di ci\u00f2, Polaris lasci\u00f2 X-Factor, e quando mesi dopo Havok le rivel\u00f2 di essersi comportato in quel modo perch\u00e9 lavorava sotto copertura, Lorna non riusc\u00ec a perdonarlo, sentendosi tradita nel profondo da lui. I due ebbero per\u00f2 modo di rappacificarsi tempo dopo, ma fu una pace di breve durata perch\u00e9 Havok mor\u00ec (apparentemente) in seguito all'esplosione di un macchinario. Settimane dopo, Nightcrawler ritrov\u00f2 Lorna all'interno di una chiesa. La ragazza gli confid\u00f2 di essere certa che qualcuno la seguisse e che in realt\u00e0 Alex non era morto.\nDurante la saga \"Le Ere di Apocalisse\" venne rivelato che un gruppo di Skrull in combutta con Apocalisse stava in effetti pedinando Lorna per rubare l'uniforme di Havok che lei custodiva nel suo appartamento. In seguito la ragazza si un\u00ec agli X-Men nella battaglia contro il malvagio.\nArrivata in Egitto, Polaris scopr\u00ec di essere destinata a diventare un membro dei \"Dodici\", un gruppo di mutanti, che, al contrario di quanto si era sempre creduto (sarebbero dovuti essere i salvatori del genere mutante), erano destinati a fornire ad Apocalisse l'energia necessaria per rinascere in un nuovo corpo. Qui, venne avvicinata da Magneto (anche lui membro dei \"Dodici\"), che stava subendo una progressiva diminuzione dei poteri. L'uomo sfrutt\u00f2 la capacit\u00e0 di Lorna di controllare i campi magnetici del pianeta, per utilizzarla come conduttore e aumentare i propri poteri.\nAccoliti.\nDopo che Apocalisse venne sconfitto con il sacrificio di Ciclope, Polaris segu\u00ec Magneto a Genosha dove egli l'istru\u00ec nell'uso dei suoi poteri magnetici continuando per\u00f2 a sfruttarla, a sua insaputa, per mantenere attivi i propri. Lorna sperava di riuscire a influenzare positivamente l'uomo nel suo governo dell'isola, ma quando Magneto riacquis\u00ec il pieno controllo dei suoi poteri si sbarazz\u00f2 della ragazza, e nonostante il suo tentativo di contrastarlo, l'uomo riusc\u00ec a sconfiggerla. Aiutata dai Vendicatori, Lorna fugg\u00ec da Genosha ma vi ritorn\u00f2 poco dopo con l'aiuto di Quicksilver, suo vecchio amico fin dalla militanza in X-Factor. Rimase nascosta a Genosha per poter aiutare, durante la tentata invasione del mondo da parte di Magneto, a trasportare i rifugiati nelle nazioni africane vicine. Dopo che gli X-Men sventarono il tentativo dell'uomo di scatenare una terza guerra mondiale, Polaris decise di rimanere a Genosha per poterne controllare le mosse.\nIn seguito all'attacco delle Megasentinelle da parte di Cassandra Nova, quasi l'intera popolazione mutante di Genosha venne sterminata. Lorna fu una dei pochi superstiti che gli X-Men ritrovarono.\nTrauma.\nGiunti dopo lo sterminio, un gruppo scelto di X-Men, fra cui da Fenice, Tempesta e Xavier, and\u00f2 alla ricerca di superstiti e sotto un cumulo di macerie rinvennero una Lorna in evidente stato confusionale e completamente nuda. A seguito dei terrificanti avvenimenti e grazie al suo potere magnetico, la ragazza era stata trasformata in una sorta di scatola nera vivente. Il trauma di aver vissuto personalmente gli ultimi pensieri dei mutanti uccisi la sconvolsero a tal punto da rendere il suo carattere quasi schizofrenico. In questo stato psicologico instabile, Lorna venne riaccompagnata allo Xavier Institute e pi\u00f9 volte fece riferimento a Magneto chiamandolo \"pap\u00e0\". Il suo gi\u00e0 precario equilibrio venne nuovamente messo alla prova dal ritrovamento di Havok in stato comatoso. Una volta che l'uomo si risvegli\u00f2, Lorna, spinta dalla sua nuova e pi\u00f9 oscura personalit\u00e0, gli propose di sposarla. Durante le settimane seguenti, la ragazza si prepar\u00f2 alle nozze e svilupp\u00f2 una forte antipatia, poi sfociata in odio, per Annie Ghazikanian, la nuova infermiera della scuola che mostrava un'evidente attrazione per Alex. Polaris, temendo che la sua relazione venisse compromessa, arriv\u00f2 anche ad attaccare e ferire l'altra con i propri poteri. Lorna mostr\u00f2 altre volte questo suo aspetto violento, e la situazione peggior\u00f2 il giorno delle nozze. Alex, che si era innamorato di Annie, e non era pronto per il matrimonio, l'abbandon\u00f2 all'altare mettendola in ridicolo davanti a parenti e amici. Questo spinse Lorna a modificare il suo abito nuziale in una variante del costume di Magneto e a cercare di uccidere sia Havok sia Annie. In quello che fu il peggior episodio della sua schizofrenia, Lorna venne fermata dal Fenomeno, recente acquisto degli X-Men, e in seguito intraprese una terapia psichica con il professor Xavier per indagare sulle ragione di questo suo comportamento instabile e violento. L'uomo riport\u00f2 a galla l'esperienza che Lorna aveva vissuto a Genosha, poco prima dell'attacco delle Sentinelle, e i test genetici che, sfruttando l'infermit\u00e0 di Magneto in seguito allo scontro con gli X-Men, aveva effettuato sui loro DNA, per scoprire se l'uomo era o no il suo vero padre. I test diedero conferma positiva: Magneto era il suo padre biologico; quasi nessuno all'interno degli X-Men ne fu davvero sorpreso. Il parlarne apertamente aiut\u00f2 Lorna a superare la rabbia provata, arrivando ad accettare anche la relazione tra Alex e Annie.\nNelle settimane successive, la vita degli X-Men venne stravolta dall'attacco di Magneto, impersonante il guaritore Xorn, a New York, con la conseguente morte di Jean Grey e il trasferimento di Xavier a Genosha. Dopo la rifondazione dello Xavier Institute, con a capo Cicloper ed Emma Frost, Lorna si ritrov\u00f2 nel team guidato da Havok, mentre l'Uomo Ghiaccio ammise di provare ancora qualcosa per lei. I due incominciarono a flirtare e in seguito tornarono brevemente insieme. Quando Annie lasci\u00f2 l'istituto, Havok incominci\u00f2 a provare gelosia del rapporto tra Lorna e Bobby, ammettendo, infine, di amarla ancora.\nDecimazione.\nIn seguito agli avvenimenti della maxi-saga \"House of M\" e alla decimazione, molti mutanti a causa di Scarlet persero i loro poteri e Polaris fu tra di essi. In un primo momento cerc\u00f2 di tenerlo nascosto, ma messa di fronte alla cruda realt\u00e0, decise di rivelarlo ai compagni, che non ne furono molto sorpresi. Nonostante le fosse stato offerto di rimanere tra gli X-Men e risiedere allo Xavier Institute, Lorna scelse di andarsene per trovare ci\u00f2 che aveva visto nello spazio, durante una precedente missione e che l'aveva tanto sconvolta. L'Uomo Ghiaccio si propose per partire assieme a lei, ma sia Emma Frost sia Ciclope glielo sconsigliarono, poich\u00e9 i suoi poteri mutanti appena riguadagnati erano ancora instabili e pericolosi. Al contrario, Havok scelse di starle accanto e part\u00ec, assieme alla ragazza, a dispetto degli ammonimenti del fratello. Dopo molto vagabondare, i due trovarono in Costa Rica la creatura che Lorna cercava. Si trattava del misterioso \"Daap\", un esserino alieno di colore verde che la ragazza capiva alla perfezione. Mentre erano nella foresta per\u00f2, il gruppo venne raggiunto dalla vendicativa \"Regina Lebbrosa\" (nemica giurata di tutti i mutanti, che potrebbe essere, a sua insaputa, la perduta madre biologica di Lorna e Zaladane), e poco dopo apparve nel cielo anche una misteriosa sfinge con il volto di Apocalisse. Quando Alex, preoccupato che Daap avesse cattive intenzioni lo fece esplodere, questo si riform\u00f2, scomparendo poi assieme a Lorna, alla Regina Lebbrosa e alla sfinge. Tornato a casa, Alex port\u00f2 con s\u00e9 la notizia della presunta morte di Lorna incorrendo nelle ire dell'Uomo Ghiaccio.\nCavaliere dell'Apocalisse: Pestilenza.\nDopo aver rapito sia Lorna sia la Regina Lebbrosa, Apocalisse scart\u00f2 quest'ultima a beneficio della prima per trasformarla in uno dei suoi nuovi Cavalieri. Trasportando la sfinge sopra lo Xavier Institute, cerc\u00f2 di convincere i mutanti in esso residenti a passare dalla sua parte tramite un subdolo stratagemma: scaten\u00f2 il primo dei suoi Cavalieri, Carestia. Questo grazie ai suoi poteri pirici e agli scoppi di luce indusse nei mutanti una fame smisurata, saziabile solamente bevendo il sangue del malvagio. Nello stesso tempo invi\u00f2 Pestilenza alla sede dell'Organizzazione Mondiale della Sanit\u00e0 a fare incetta di tutti i virus possibili per creare una nuova forma di peste con la quale affliggere l'umanit\u00e0. Durante lo scontro con gli X-Men, la sfinge venne gravemente danneggiata e fu costretta a traslare in un altro luogo: la sede delle Nazioni Unite. L\u00ec, i Vendicatori assieme agli X-Men e alle Sentinelle superstiti, diedero battaglia ad Apocalisse e ai suoi due pi\u00f9 recenti Cavalieri, Guerra e Morte. Dopo la loro sconfitta, la morte di Guerra e la fuga di Carestia e Morte, Wolverine scopr\u00ec che sotto la corazza di Pestilenza si celava una rediviva Lorna, e Havok, temendo che potesse morire dopo i duri colpi che aveva ricevuto in battaglia e il suo quasi avvenuto annegamento, le pratic\u00f2 la rianimazione cardiopolmonare, riuscendo a salvarle la vita. A seguito di alcuni esami, Emma Frost e Bestia scoprirono che i nuovi poteri che Lorna manifestava, potevano s\u00ec sembrare quelli di Polaris, ma non erano pi\u00f9 il risultato della sua mutazione, bens\u00ec degli esperimenti pericolosi e letali condotti su di lei personalmente da Apocalisse sfruttando la tecnologia dei \"Celestiali\". Una volta ripresasi completamente, la ragazza decise di ritrovare se stessa e di capire in cosa fosse stata trasformata. La sua solitaria ricerca per\u00f2, la port\u00f2 solamente a essere il bersaglio di una setta avversa ad Apocalisse.\nNello spazio.\nAscesa e caduta dell'Impero Shi'ar.\nIn Egitto, dove si trovava, Lorna fu soccorsa da un gruppo di X-Men reclutato appositamente per una missione. Assieme a Darwin, Havok, Marvel Girl, Nightcrawler, Warpath e Charles Xavier, Lorna part\u00ec alla volta dell'Impero Shi'ar con lo scopo di riuscire a fermare Vulcan, fratello redivivo di Alex, prima che distruggesse l'intera galassia e uccidesse Lilandra Neramani, ex-consorte di Xavier. La stretta vicinanza con Alex, riaccese i sentimenti che credeva ormai morti, e complice la fatalit\u00e0 della vita che si avvertiva tutto intorno, i due riallacciarono la loro relazione. Dopo essersi incoronato imperatore e aver quasi ucciso Xavier, Vulcan diede battaglia agli X-Men, che con l'aiuto dei \"Predoni Stellari\" e di Corsaro, padre di Alex, riuscirono a sconfiggerlo. Tuttavia dovettero pagare un caro prezzo: nell'infuriare della battaglia, Corsaro per\u00ec per mano di Vulcan e Lorna, Alex e Marvel Girl furono abbandonati nello spazio Shi'ar mentre Xavier, Nightcrawler, Warpath e Darwin furono costretti da Lilandra a fare ritorno sulla Terra.\nPredoni Stellari.\nRimasti nello spazio, i tre X-Men decisero di costituire una resistenza alle forze di Vulcan, in modo da riportare sul trono Lilandra Neramani. Assieme ad Alex e Rachel, Lorna diviene uno dei nuovi membri dei Predoni Stellari, e nella mini-serie \"Imperatore Vulcan\" la si vede partecipare agli scontri con le forze imperiali. Dopo la sconfitta degli Scy'ar Tal e dei Predoni per mano di Vulcan e dell'impero, Rachel, Korvus e Lilandra riescono a fuggire via mentre Polaris, Havok, Raza e Ch'od vengono catturati.\nKingbreaker.\nDecisi a liberare i propri compagni, Rachel, Korvus e Lilandra si scontrano con una parte della flotta Shi'ar; mentre Havok, costretto in una delle prigioni situata sui fondali di un pianeta marino, ascolta le urla di una torturata Polaris. Con gli ultimi residui di energia Havok forza la porta della cella e la raggiunge liberando contemporaneamente Raza e Ch'od. Arrivata al pianeta-prigione, Rachel impegna in combattimento la flotta mentre funge da collegamento con l'esterno per Korvus e Lilandra che si sono introdotti nella struttura di detenzione. Mentre Havok e i Predoni Stellari tentano di difendere le guardie Shi'ar dall'assalto dei detenuti evasi dalle celle dopo un blackout energetico, irrompe in un primo momento uno speciale team di delinquenti assoldati direttamente dall'imperatore con lo scopo di eliminare i Predoni, e poi Vulcan in persona affiancato dalla guardia imperiale. Dopo il duro scontro che segue questa apparizione, obbligato dalle ferite riportate da Deathbird e dagli ingenti danni arrecati alla struttura penitenziaria sull'orlo di un'esplosione Vulcan abbandona il campo di battaglia, cos\u00ec come i Predoni Stellari anche se contro il volere di Havok deciso a uccidere il fratello. Bench\u00e9 ancora bisognoso di recuperare le forze e privo dell'aiuto della forza Fenice ormai scomparsa e scorgendo sempre pi\u00f9 vicine le nubi di una guerra interstellare, il gruppo decide di andare in cerca di aiuto presentandosi al matrimonio fra il kree Ronan l'Accusatore e l'inumana Crystal.\nPoteri e abilit\u00e0.\nI poteri latenti, poi risvegliati, di Polaris le garantiscono il controllo sul magnetismo. Pu\u00f2 inoltre manipolare a suo piacimento i campi magnetici terrestri per permetterle di volare e lanciare scariche elettromagnetiche in modo da fondere qualsiasi circuito in un dato raggio d'azione.\nSua caratteristica peculiare sono i capelli e gli occhi di un brillante verde smeraldo. Essi sono la prima manifestazione del suo essere mutante.\nAl contrario di Magneto, non pu\u00f2 utilizzare una grande quantit\u00e0 di energia e i suoi poteri sono di livello inferiore, ma pur sempre letali. Poich\u00e9 ha preferito non usare attivamente i suoi poteri nelle situazioni di combattimento, non ha avuto modo di svilupparli al livello del padre.\nA seguito della perdita dei propri poteri, per un certo periodo ha beneficiato della sua mutazione secondaria: la capacit\u00e0 di assorbire energia negativa presente intorno a s\u00e9 e convertirla in energia, superforza, invulnerabilit\u00e0 e nella capacit\u00e0 temporanea di aumentare statura e massa.\nA seguito del depotenziamento dei mutanti operato dalla sorellastra Scarlet, Polaris ha perduto i propri poteri. Grazie per\u00f2 alla tecnologia dei Celestiali in dotazione ad Apocalisse \u00e8 riuscita a riacquistare, anche se in forma di simulacro tecnologico, i poteri magnetici perduti. Adesso riesce, inoltre, a creare campi di forza in cui sospendere persone e oggetti, e con i quali proteggersi da eventuali attacchi esterni. Riesce anche a percepire il mondo intorno a s\u00e9 sotto forma di energia magnetica ed elettrica ed \u00e8 in grado di percepire i campi magnetici naturali che circondano tutti gli esseri viventi.\nAltre versioni.\nUltimate.\nNell'universo Ultimate, Lorna \u00e8 un'attraente ragazza frequentante l'\"Accademia del Domani\", diretta da Emma Frost. Anche qui \u00e8 legata sentimentalmente a Havok, per\u00f2 a differenza della sua controparte originale, ha avuto precedentemente una relazione con suo fratello minore Ciclope. Durante una missione i suoi poteri sfuggirono al controllo e uccise una dozzina di persone. Ancora sotto shock, non oppose resistenza quando gli Ultimates la rinchiusero nel Triskelion, fortezza per superumani. Una volta al suo interno, incontr\u00f2 per la prima volta Magneto, che rimase affascinato dalla giovane e la utilizz\u00f2 per evadere dalla prigione. Il posto dell'uomo venne preso da Mystica, mentre il nome di Polaris venne riabilitato e le fu permesso di tornare all\"'Accademia\". Il suo cadavere, assieme a quelli di molti altri studenti, viene rinvenuto fra le macerie dell'Accademia durante Ultimatum.\nEra di Apocalisse.\nIn questa realt\u00e0, Polaris \u00e8 una dei prigionieri di Apocalisse e una cavia per gli esperimenti di Bestia Nera. I suoi poteri sono stati quasi del tutto assorbiti da Rogue durante una lotta tra le due quando erano ancora adolescenti, e dopo essere stata liberata dal prelato Scott Summers, ci\u00f2 che accade di lei rimane un mistero.\nHouse of M.\nNell'universo alterato da Scarlet, Magneto s'innamor\u00f2 di Susanna Dane, una studentessa americana giunta in Europa con un progetto di scambio culturale. Frutto del loro amore fu Lorna. La ragazza crebbe in California e guard\u00f2 il padre dichiarare guerra al mondo e riuscire a conquistarlo. Durante la rivolta degli eroi, si schier\u00f2 al fianco del padre e combatt\u00e9 per difendere la famiglia reale."}
{"id": "515227", "revid": "1305772", "url": "https://it.wikipedia.org/wiki?curid=515227", "title": "Mystica (personaggio)", "text": "Mystica (\"Mystique\"), il cui vero nome \u00e8 Raven Darkh\u00f6lme, \u00e8 un personaggio immaginario dei fumetti creato da Chris Claremont (testi) e Jim Mooney (disegni) nel 1978, pubblicato dalla Marvel Comics. La sua prima apparizione \u00e8 in \"Ms. Marvel\" (vol. 1) n. 16.\nBiografia del personaggio.\n\u00c8 un personaggio complesso, misterioso e ambiguo, soprattutto opportunista, che fa parte dell'universo narrativo degli X-Men in quanto mutante mutaforma. Nel corso della sua vita ha utilizzato numerosi pseudonimi: Raven Darkh\u00f6lme, Foxx, Helmut Stein, Mallory Brickman, B. Byron Biggs, Surge, Ronnie Lake, Holt Adler, Leni Zauber e Raven Wagner.\nFu vista per la prima volta come nuovo capo della Confraternita dei mutanti malvagi, e riusc\u00ec anche ad infiltrarsi tra gli X-Men. Appare molte volte come mercenaria al seguito del perfido Magneto e anche come avventuriera, terrorista, spia, modella e giornalista. Il suo luogo di nascita \u00e8 sconosciuto, sebbene in genere si ritenga originaria degli Stati Uniti.\nIn passato ebbe una relazione con il mutante dall'apparenza demoniaca Azazel, da cui nacque Nightcrawler che Mystica abbandon\u00f2 su un fiume per poi seguirlo e vederlo prendere da Margali Szardos; un'altra relazione importante che ha avuto \u00e8 quella con Sabretooth, da cui ebbe anche un figlio, Graydon Creed. Ha avuto molte altre relazioni, fra cui quelle con Uomo Ghiaccio, Fantomex e Destiny. Inoltre ha adottato Rogue, che sembrerebbe la figlia a cui tiene di pi\u00f9. Ha anche una nipote, la figlia di Nightcrawler, Nocturne.\nUltimamente ha eseguito delle missioni per Charles Xavier in cambio della sua libert\u00e0 assieme a Forge e Shortpack. Subito dopo ha messo alla prova la relazione di Rogue con Gambit, proponendole di lasciarlo e di stare con Pulse (un mutante capace di annullare i poteri di Rogue). A causa sua Gambit \u00e8 stato traviato da Apocalisse ed \u00e8 ridiventato un assassino.\nHouse of M.\nIn House of M Mystica \u00e8 una agente S.H.I.E.L.D. agli ordini di Wolverine; inoltre ha anche una relazione con quest'ultimo, pronta ad assumere le sembianze di altre donne (compresa Jean Grey) per realizzare le fantasie del suo amante.\nUtopia.\nDurante Utopia, Emma Frost scopre che il professor Xavier apparso al fianco di Norman durante le precedenti interviste altri non \u00e8 che Mystica ora al soldo del governo grazie ad un particolare dispositivo correttivo capace di trasformarla in una bomba umana al minimo segno di tradimento.\nIn seguito, fuggita a Norman acquista Madripoor dall'HYDRA, e la governa con la Mano (Sabretooth, Silver Samurai e Lord Deathstrike) facendone un rifugio per mutanti. Si scopre che ottiene denaro vendendo Ormone di crescita mutante al mercato nero, ottenuto dal DNA di Dazzler, che tiene prigioniera e a cui si sostituisce.\nBattaglia dell'atomo.\nNella Battaglia dell'Atomo si scopre che Mystica ha avuto una relazione con Wolverine, da cui nacque Raze, membro della Confraternita dei Mutanti del futuro. Raze ha praticamente i poteri dei genitori fusi insieme. Mystica ha anche avuto una relazione con Charles Xavier da cui \u00e8 nato Charles Xavier Jr., altro membro della Confraternita del Futuro.\nOriginal Sin.\nMentre impersonava Dazzler, Deadpool venne a chiedergli aiuto per sconfiggere dei vampiri, visto che Dazzler (che poco tempo dopo verr\u00e0 salvata da Magneto, venendo scoperta) pu\u00f2 generare luce, ma Raven rifiuta non avendo quel potere. In seguito si scopre che il figlio avuto da Xavier, che ha dato in adozione, \u00e8 stato concepito in una relazione matrimoniale che era ancora in atto alla morte di Xavier.\nPoteri e abilit\u00e0.\nMystica \u00e8 una mutaforma mutante che pu\u00f2 alterare al solo pensiero la formazione delle sue cellule biologiche a volont\u00e0 per cambiare il suo aspetto. Ha il potere di spostare gli atomi del proprio corpo per trasformarlo completamente assumendo la forma di altri umani e animali. Il suo controllo \u00e8 cos\u00ec preciso che pu\u00f2 duplicare con precisione la retina dell'occhio, il palmo della mano e le corde vocali della persona di cui assume le sembianze. Pu\u00f2 aumentare il proprio volume ma non la massa, perci\u00f2 il suo peso rimane sempre lo stesso. In origine, \u00e8 stato chiaramente affermato che i poteri di Mystica erano limitati solo alle apparenze; non poteva assumere i poteri delle persone in cui si era trasformata o alterare il suo corpo per adattarsi alle diverse situazioni. Inoltre non poteva cambiare la sua massa corporea complessiva quando assumeva l'aspetto di una persona pi\u00f9 grande o pi\u00f9 piccola, ma a causa di successivi miglioramenti ha affermato che la sua massa corporea non \u00e8 fissa e pu\u00f2 cambiare quando lo fa.\nIl suo corpo non si limita alle apparenze puramente organiche: ha anche la capacit\u00e0 di creare l'aspetto di vestiti e altri materiali dal proprio corpo, inclusi oggetti come occhiali, cerniere, carte d'identit\u00e0, borse e persino provette. Mystica viene mostrata in almeno un caso mentre trasforma una parte metallica del suo costume in una pistola blaster funzionante. Non \u00e8 chiaro se questa sia una funzione dei suoi poteri o del costume stesso.\nI suoi poteri metamorfici le permettono anche di ritardare l'invecchiamento. Ha sempre avuto questa abilit\u00e0 ancor prima del suo potenziamento; \u00e8 stata dichiarata di avere pi\u00f9 di 100 anni. \u00c8 anche in grado di sviluppare resistenza alle droghe e ai veleni. I suoi poteri le garantiscono l'immunit\u00e0 alle malattie, una maggiore agilit\u00e0 e forza e l'assenza di et\u00e0.\nLa natura di Mystica le consente di riparare le ferite e rigenerarsi dalle lesioni (da lievi a quasi mortali) in un breve lasso di tempo, molto pi\u00f9 rapidamente di un normale umano. \u00c8 in grado di mantenere una forma imitata anche quando viene drogata o ha perso conoscenza.\nIntellettualmente dotata, Mystica \u00e8 un'astuta stratega in operazioni terroristiche e di commando e abile nelle arti marziali e nella tecnologia dell'informazione. Ha un talento per trovare, rubare e comprendere armi all'avanguardia. \u00c8 un'attrice di talento e poliglotta, parla fluentemente pi\u00f9 di quattordici lingue (ha dichiarato di conoscere almeno undici lingue; oltre al presumibilmente nativo tedesco e inglese, ha dimostrato scioltezza in spagnolo, portoghese, francese, coreano, svedese e ceco). La sua mente \u00e8 naturalmente illeggibile a causa del cambiamento della materia grigia e indossa dispositivi per prevenire l'intrusione telepatica. Inoltre, con oltre un secolo di esperienza nel posare come altre persone, ha acquisito l'insolita abilit\u00e0 di essere in grado di identificare le persone che si atteggiano ad altre in base al linguaggio del corpo e ai cambiamenti nei segnali comportamentali.\nInoltre, \u00e8 un'eccellente combattente nel corpo a corpo, tanto da tener testa in uno scontro ravvicinato a Wolverine e Ciclope. Le sue abilit\u00e0 competono con quelle di Vedova Nera e Capitan America. \u00c8 anche esperta nel tiro di precisione a medio raggio e fa spesso uso di pistole automatiche.\nAvendo vissuto per almeno un secolo, Mystica ha accumulato notevoli risorse, uno dei suoi alias \u00e8 il miliardario B. Byron Biggs che possiede una serie di rifugi in tutto il mondo che sono spesso protetti da sofisticati sistemi di sicurezza. Controlla anche una variet\u00e0 di armi e gadget, tra cui il Changeling, una nave stealth altamente avanzata in grado di nascondersi e volare ad altissima velocit\u00e0. La nave aveva armi e sistemi di sorveglianza sofisticati, con un computer di analisi a bordo e celle di contenimento a soppressione di potenza.\nAltre versioni.\nUltimate.\nLa sua controparte dell'universo Ultimate \u00e8 sostanzialmente identica all'originale. Non si \u00e8 ancora accennato all'adozione di Rogue e al fatto che Nightcrawler sia suo figlio. Ha avuto anche qui una relazione con il Professor X.\nAltri media.\nCartoni animati.\nIl personaggio \u00e8 apparso nelle seguenti serie animate, spesso col ruolo d'antagonista:\nCinema.\nIl personaggio \u00e8 interpretato dall'attrice Rebecca Romijn da adulta mentre Jennifer Lawrence la interpreta da adolescente nella saga prequel. In questi film, a differenza del fumetto, la cute di Mystica appare squamosa; la mutante \u00e8 inoltre completamente nuda (le regioni mammaria e pubica rimangono comunque celate dall'epitelio riccamente cheratinizzato). Mystica non fa nemmeno uso di pistole automatiche, come nel fumetto, prediligendo uno stile di lotta felino e abilit\u00e0 da contorsionista. L'atteggiamento da \"femme fatale\" e la crudelt\u00e0 che caratterizzano il personaggio fumettistico nei film sono stati ridotti poich\u00e9 \u00e8 capace di dolcezza e empatia emotiva, dimostra anche un'indubbia fedelt\u00e0 a Magneto e in seguito anche al Professor X, Wolverine, Quicksilver e agli altri X-Men.\n\u00c8 nata una teoria secondo cui (come nei fumetti) Mystica avrebbe avuto una relazione con il mutante Azazel, dalla quale sarebbe nato Kurt Wagner/Nightcrawler. L'affetto provato per il mutante in \"X-Men - Apocalisse\" potrebbe essere una conferma, come la disperazione di Mystica nel vedere la foto di Azazel morto (nel film precedente).\nMystica compare in:\nVideogiochi.\nIl personaggio appare nei seguenti videogiochi:"}
{"id": "515230", "revid": "1060", "url": "https://it.wikipedia.org/wiki?curid=515230", "title": "Dei Verbum", "text": ""}
{"id": "515236", "revid": "1566286", "url": "https://it.wikipedia.org/wiki?curid=515236", "title": "Michael Ironside", "text": "Carriera.\nIronside ha preso parte a pi\u00f9 di cento film, e in circa una ventina di questi \u00e8 stato anche protagonista. Ha lavorato anche come regista, sceneggiatore e produttore.\nHa avuto ruoli di rilievo in film importanti, come \"Scanners\" (1981), \"Top Gun\" (1986), \"Atto di forza\" (1990), \"Free Willy - Un amico da salvare\" (1993), \"Starship Troopers - Fanteria dello spazio\" (1997) e in molte serie televisive, tra le quali \"Visitors, Smallville ed E.R. - Medici in prima linea\".\nHa anche interpretato quattro episodi della serie televisiva \"Walker Texas Ranger\", nelle vesti del \"Presidente\". Ha lavorato al fianco di importanti registi come Tony Scott. Ha quasi sempre ruoli da antagonista \"cattivo\".\nPer quanto riguarda gli anni duemila, ha avuto ruoli di rilevanza in film come \"La tempesta perfetta\" (2000), \"L'uomo senza sonno\" (2004), \"The Alphabet Killer\" (2008), \"Terminator Salvation\" (2009), \"X-Men - L'inizio\" (2011), Zeus in \"TurboKid\" (2015). Ha anche interpretato il generale GDI Jack Granger nel videogioco \"\", del 2007. Come doppiatore ha prestato la voce a Sam Fisher, personaggio principale della serie di videogiochi \"Splinter Cell\".\nVita privata.\nDopo un primo matrimonio finito con un divorzio, si \u00e8 risposato nel 1986 con Karen Marls Dimwiddie. Ha due figlie, Adrienne Lynne (1974), avuta dalla prima moglie, e Findlay (1998), avuta dalla seconda moglie.\nDoppiatori italiani.\nNelle versioni in italiano dei suoi film, Michael Ironside \u00e8 stato doppiato da:\nDa doppiatore \u00e8 sostituito da:"}
{"id": "515244", "revid": "1305772", "url": "https://it.wikipedia.org/wiki?curid=515244", "title": "Casa Howard", "text": ""}
{"id": "515246", "revid": "767487", "url": "https://it.wikipedia.org/wiki?curid=515246", "title": "Casa Howard (film)", "text": "Casa Howard (\"Howards End\") \u00e8 un film del 1992 diretto da James Ivory, basato sull'omonimo romanzo di Edward Morgan Forster. Il \"cast\" unisce tre grandi del cinema britannico: Vanessa Redgrave, Anthony Hopkins, Emma Thompson.\nTrama.\nLondra. La famiglia Schlegel (composta dai fratelli Margaret, Helen e Tibby) ha conosciuto durante un viaggio la famiglia Wilcox e cos\u00ec Helen va a trovare i Wilcox nel loro cottage, casa Howard, di propriet\u00e0 della signora Wilcox in quanto lasciatole dalla sua famiglia d'origine. \nUn bacio tra Paul e Helen fa credere a quest'ultima che ormai i due siano fidanzati ma Paul non \u00e8 dello stesso avviso e il fidanzamento salta e i rapporti fra le due famiglie si interrompono bruscamente.\nHelen torna dalla sua famiglia e mesi dopo, una sera, uscendo da un concerto, prende per sbaglio l'ombrello di un giovane, Leonard Best, che per riaverlo, la segue sotto la pioggia fino a casa, dove conosce Margaret.\nPer il matrimonio di Charles Wilcox, fratello di Paul, la famiglia Wilcox affitta una casa vicino alla famiglia Schlegel. Dopo qualche tempo, poich\u00e9 Helen andr\u00e0 a trovare una parente in Germania e Paul si trasferisce in Nigeria, cadono i motivi che avevano allontanato le due famiglie, e nasce una profonda amicizia fra Ruth Wilcox (madre di Paul) e Margaret Schlegel, che, nonostante la differenza d'et\u00e0, si comprendono e si apprezzano. Sentendo che la ragazza \u00e8 addolorata per dover lasciare a breve la casa in cui vive poich\u00e9 verr\u00e0 abbattuta, Ruth vuole condurla a Casa Howard. Per\u00f2 il precipitare della malattia che l'ha colpita, le impedisce quel breve viaggio con l'amica, che le fa spesso compagnia. Prima di morire, Ruth scrive a fatica un biglietto, senza data e senza firma, in cui dichiara di voler lasciare Casa Howard a Margaret Schlegel. Ma il vedovo Henry viene in possesso del testamento olografo e lo brucia, d'accordo con i figli: Paul, Charles e Evie. Il vedovo Henry Wilcox finisce per innamorarsi di Margaret, chiedendole di sposarlo; Helen invece s'affeziona al disoccupato Leonard Bast, gi\u00e0 sposato con la rozza Jacky, e rimane incinta di lui.\nNel frattempo casa Howard si trasforma in deposito per la mobilia delle due sorelle; Helen sparisce in Germania per nascondere la gravidanza illecita, ma la malattia della zia Juley la costringe a tornare a Londra. Il disonore di quell'illegittima \"pancia\" colpisce la famiglia Wilcox. Henry incarica il suo secondogenito Charles di risolvere la questione con la famiglia Bast, ma lui provoca invece la morte accidentale di Leonard. La doppia onta fa tremare il rapporto di Henry e Margaret, ma alla fine tutto si risolve. Henry deve decidere l'eredit\u00e0 di casa Howard: i figli, per ragioni diverse, non la vogliono ed egli allora stabilisce che alla sua morte la casa andr\u00e0 alla moglie, esattamente come aveva inizialmente stabilito la dolce Ruth e inoltre confessa alla moglie che era stata indicata come erede nel testamento di Ruth."}
{"id": "515251", "revid": "6392", "url": "https://it.wikipedia.org/wiki?curid=515251", "title": "Shakespeare in love", "text": ""}
{"id": "515252", "revid": "1543377", "url": "https://it.wikipedia.org/wiki?curid=515252", "title": "M77 (astronomia)", "text": "M 77 (nota anche come NGC 1068) \u00e8 una galassia a spirale visibile nella costellazione della Balena.\nOsservazione.\nM77 si individua con facilit\u00e0, trovandosi ad appena 0,5\u00b0 a sudest della stella ; pu\u00f2 essere scorta con un binocolo potente, come un 11\u00d780, o anche in un 10\u00d750 se la notte \u00e8 particolarmente nitida. In un telescopio fino a di apertura si mostra come un semplice dischetto chiaro senza particolari strutture caratteristiche, se si esclude che \u00e8 sfumata ai bordi; con molte difficolt\u00e0 si possono osservare i bracci di spirale e il loro andamento.\nM77 pu\u00f2 essere osservata da tutte aree popolate della Terra, grazie al fatto che \u00e8 situata praticamente sopra l'equatore celeste; non esiste pertanto un emisfero privilegiato per la sua osservazione e dalle coppie di latitudini simili dei due emisferi l'oggetto si presenta quasi alla stessa altezza nel cielo. Mentre dall'emisfero nord \u00e8 un oggetto dei cieli autunnali, dall'emisfero sud \u00e8 caratteristico dei mesi primaverili. Il periodo migliore per la sua osservazione nel cielo boreale \u00e8 quello compreso fra ottobre e febbraio.\nStoria delle osservazioni.\nM77 fu scoperta da Pierre M\u00e9chain nel 1780, il quale la descrisse all'epoca come una nebulosa; M\u00e9chain comunic\u00f2 in seguito la sua scoperta a Charles Messier, che inser\u00ec l'oggetto nel suo celebre catalogo. Sia Messier che William Herschel la descrissero come un ammasso di stelle. Oggi si sa che si tratta di una galassia.\nCaratteristiche.\nM77 \u00e8 distante circa 47 milioni di anni luce; si tratta di una galassia attiva il cui nucleo \u00e8 oscurato nelle lunghezze d'onda visibili a causa della polvere interstellare. Il diametro del disco molecolare e del plasma caldo associato con la materia oscurante \u00e8 stato misurato inizialmente alle onde radio; la polvere calda attorno al nucleo fu in seguito misurata dal very Large Telescope, si tratta della galassia di Seyfert pi\u00f9 luminosa ed \u00e8 di tipo 2. Il suo diametro \u00e8 stimato essere di "}
{"id": "515270", "revid": "76963", "url": "https://it.wikipedia.org/wiki?curid=515270", "title": "Kate Bell", "text": "Cresciuta ad Hong Kong, Kate ha interpretato, sino ad ora, il ruolo di Susie nella serie tv \"Home and Away\" e quello di Bec Sanderson in \"Blue Water High\". Ha da poco cominciato a lavorare anche nel mondo del cinema, ove ha ottenuto una parte in un rifacimento moderno di Macbeth.&lt;br&gt; Ha fatto anche un piccolo ruolo in \"Power Rangers\".\nLa passione di Kate \u00e8 sempre stata recitare ed infatti \u00e8 la sua vita: \"Ho sempre amato recitare, e sono cresciuta sapendo che era quello che poi in futuro avrei fatto\". Ha ricoperto anche un piccolo ruolo nel film \"Il leone, la strega e l'armadio\". Per interpretare Bec in \"Blue Water High\", Kate ha dovuto rimandare di 6 mesi l'universit\u00e0. Inoltre, ha dovuto anche imparare a stare sulla tavola, cosa che ha trovato molto divertente: non ci ha pensato due volte e si \u00e8 subito buttata sulla tavola da surf.\nUno dei suoi hobby preferiti \u00e8 il surf, per il quale svolge un allenamento intensivo. Inoltre, secondo quanto dichiarato dalla stessa attrice all'interno di un'intervista, frequenta la Wollogong University. Il suo colore preferito \u00e8 il verde. I suoi sport preferiti da guardare in TV sono il surf e le Olimpiadi. Alcuni dei suoi molteplici hobby sono l'equitazione e cantare: infatti ha una bellissima voce e sa suonare molto bene la chitarra. Ha frequentato un'accademia delle arti. Come detto molte volte dall'attrice, la sua destinazione preferita sarebbe Roma: adora l'Italia.\nDal 2011 non risulta pi\u00f9 attiva nel campo cinematografico e televisivo."}
{"id": "515271", "revid": "1418004", "url": "https://it.wikipedia.org/wiki?curid=515271", "title": "Harold Nicolson", "text": "Biografia.\nNacque in Iran mentre il padre, il famoso diplomatico Arthur Nicolson, occupava la carica di ambasciatore. Dopo aver studiato al Wellington College ed all'universit\u00e0 di Oxford, Harold decise nel 1909 di seguire le orme diplomatiche paterne, rappresentando la Corona britannica durante la Conferenza di pace di Parigi del 1919.\nCelebre scrittore, nel 1921 pubblic\u00f2 una biografia di Paul Verlaine; prosegu\u00ec nella sua attivit\u00e0 di biografo anche con Tennyson (1923), Byron (1924) e Swinburne (1926).\nNell'opera dedicata al padre, data alle stampe nel 1930, offr\u00ec un documentato panorama della diplomazia nel periodo antecedente alla Prima guerra mondiale. Nel 1952 ricevette l'incarico di scrivere la biografia ufficiale del re Giorgio V, che egli aveva conosciuto personalmente.\nNazionalista ma politicamente schierato a sinistra, nel (1931) Nicolson ader\u00ec inizialmente al New Party di Oswald Mosley ma, quando il movimento venne rinominato British Union of Fascists, prefer\u00ec passare al Partito Nazional Laburista, nato da una scissione dal Partito Laburista, col quale egli fu parlamentare dal 1935 al 1945 per il collegio di Leicester West. Durante la Seconda guerra mondiale collabor\u00f2 col governo di coalizione nazionale guidato da Winston Churchill diventando segretario del Ministero dell'Informazione, ma alle elezioni nazionali del 1945 fall\u00ec la rielezione nella Camera dei Comuni. Nel 1948 si candid\u00f2 nuovamente coi Laburisti, ma perse e si ritir\u00f2 definitivamente dalla politica.\nMatrimonio.\nDi tendenze omosessuali, Nicolson si spos\u00f2 con la scrittrice lesbica Vita Sackville-West. Ebbero un'unione duratura; entrambi sostenitori del matrimonio aperto, condussero un'intensa vita sentimentale parallela. Dal matrimonio nacque Nigel Nicolson, diventato anch'egli politico e scrittore: nel suo libro \"Ritratto di un matrimonio\" ha raccontato senza ipocrisie gli amori omosessuali della madre e, in misura minore, quelli del padre."}
{"id": "515275", "revid": "125262127", "url": "https://it.wikipedia.org/wiki?curid=515275", "title": "Quahog", "text": "Quahog (IPA o ) \u00e8 un'immaginaria cittadina del Rhode Island, nella contea di Providence, dove vivono i personaggi de \"I Griffin\", la serie televisiva ideata da Seth MacFarlane e prodotta dalla Fox Broadcasting Company. Il sindaco della citt\u00e0 \u00e8 Adam West.\nStoria.\nSecondo il sindaco, la citt\u00e0 fu fondata da Miles Chatterbox Musket \"Parla-a-raffica\". Era un marinaio della colonia di Rhode Island ma fu gettato in mare dai suoi compagni di viaggio perch\u00e9 \"parlava in continuazione\". Secondo la leggenda, un'ostrica magica lo salv\u00f2 dalle acque e lo trascin\u00f2 a riva dove i due fondarono Quahog. L'ostrica lo lasci\u00f2 poi perch\u00e9 lui meditava di ucciderla. In un episodio si scopre che in realt\u00e0 quello di Musket era solo un mito, e in realt\u00e0 la citt\u00e0 venne fondata da un antenato di Peter Griffin, Griffin Peterson, durante il XVII secolo.\nPersonaggi e luoghi importanti ed altri edifici.\nAdam West, che imperson\u00f2 Batman nell'omonima serie televisiva degli anni sessanta, \u00e8 il sindaco di Quahog. Adam West in persona doppia il personaggio in inglese. Le celebrit\u00e0 locali sono Tom Tucker e Diane Simmons, annunciatori di Channel Five news.\nArchitettura civile.\nQuahog ovviamente ha un municipio, una stazione di polizia, un tribunale, una chiesa ed \u00e8 presente un liceo chiamato \"James Woods High\".\n\u00c8 presente un quartiere chiamato \"Asiantown\" (parodia di Chinatown) abitato da immigrati dell'Asia orientale.\nTrasporti.\nA Quahog \u00e8 in servizio un sistema di autobus ed uno di taxi.\n\u00c8 presente una stazione ferroviaria, la quale cambia fisionomia in ogni sua apparizione (al momento 6).\nQuahog \u00e8 dotata di un aeroporto internazionale che condivide con la citt\u00e0 di Providence, infatti nelle prime stagioni viene chiamato \"Providence Airport\", mentre nelle pi\u00f9 recenti viene considerato come aeroporto di Quahog.\nPossibili collocazioni reali.\nDa svariati indizi si desume che Quahog sia la versione animata di Providence o di qualche citt\u00e0 nei suoi paraggi. Spooner Street 31 (l'indirizzo dei Griffin) \u00e8 un indirizzo realmente esistente nella citt\u00e0 di Providence.\nL'Ostrica Ubriaca.\nIl bar \u00e8 la meta preferita di Peter, Quagmire, Cleveland, Joe e Brian, \u00e8 molto simile alla taverna di Boe dei Simpson. I primi tre vi passano le loro serate a bere fin dagli anni settanta. Il proprietario si chiama Horace che poi venne ucciso e il nuovo proprietario si chiama Jerome.\nIn seguito ad un uragano il bar viene acquistato da un ricco inglese che lo trasforma in un british pub; in tale occasione i quattro amici cercano in tutti i modi di boicottare il locale ma non ci riescono. Tutto torna alla normalit\u00e0 quando il locale prende fuoco e Lois scopre che ad appiccare le fiamme \u00e8 stato il nuovo proprietario per riscuotere i soldi dell'assicurazione\nNel film \"La storia segreta di Stewie Griffin\" il locale viene danneggiato a causa di un incidente causato da Stewie. Nel videogioco \"Family Guy Video Game!\" sono presenti nemici che indossano un costume da ostrica e che, se colpiti, rilasciano birra.\nL'ostrica ubriaca \u00e8 anche teatro dell'involontario eroismo di Peter quando, dopo aver perso la vista, salva il proprietario del locale (che nel frattempo stava andando in fiamme), salvo poi scappare urlando non appena informato dell'incendio.\nSupermercato \"Spendi e Spandi\".\nQuesto \u00e8 il supermarket dove solitamente si reca la famiglia Griffin per fare la spesa. Il market \u00e8 pieno di stanze misteriose ed irreali come \"la stanza del tempo\" dov'era caduto Peter nel cercare le tazzine da caff\u00e8 o il posto strano dov' era finito Chris nel cercare il latte. Si \u00e8 scoperto che alcune celebrit\u00e0 si nascondono dietro ai prodotti. Il supermercato \"Spendi e spandi\" \u00e8 stato anche il luogo dov'\u00e8 iniziata la cleptomania di Lois nell'episodio \"Evadere sembra facile, ma...\".\nNell'episodio \"Stagione 12 Episodio 2 (Il mini Peter)\" fu scoperto un negozio di abbigliamento chiamato SEARS che nessuno (tranne Peter da piccolo) visita da secoli.\nTavola calda.\nA Quahog c'\u00e8 anche una tavola calda gestita da Cleveland Brown. Molto spesso la tavola calda di Cleveland \u00e8 stata teatro di dialoghi fra Cleveland ed i suoi amici. Appare per la prima volta nell'episodio \"A cena con la mafia\" quando Peter incontra un boss mafioso nella tavola calda di Cleveland e si mette in affari con lui. Probabilmente chiude quando Cleveland si trasferisce in Virginia.\nFarmacia Goldman.\nSi tratta della Farmacia di Mort Goldman, probabilmente aperta per via del farmacista ipocondriaco. Ci sono moltissimi medicinali ed \u00e8 la farmacia preferita di Peter e degli altri. Viene saccheggiata pi\u00f9 volte nel corso delle serie, forse perch\u00e9 in giro si sa della vulnerabilit\u00e0 del padrone.\nBowl.\nSi tratta del bowling dove i personaggi della serie vanno a giocare. Nell'episodio \"Ambizione cieca\", Mort Goldman fa il \"pieno\" di punti vincendo una partita. Successivamente Glen Quagmire viene sorpreso a spiare Lois nel bagno delle donne.\nChiesa di Quahog.\nUna chiesina piccola, ma accogliente, \u00e8 il luogo dove Peter, la sua famiglia ed i suoi amici vanno a \"pregare\". Nell'episodio \"Soldi dal cielo\", Peter, in un flashback, si ubriaca con il vino per la comunione (lo stesso flashback lo si pu\u00f2 vedere nell'episodio \"15 minuti di vergogna\"). Nell'episodio \"Genio ritardato\", Peter, approfittando del fatto di essere mentalmente ritardato, avvia una battaglia lanciando a tutti una Bibbia.\nAsilo nido di Quahog.\nSi tratta dell'asilo nido frequentato da Stewie che appare nell'episodio \"Alla larga dalle pupe\". Qui si innamora della bella Janet che per\u00f2 lo sfruttava per i suoi biscotti. Dotato di parchetto e di sabbia.\nScuola media Buddy Cianci.\nSi tratta della Scuola Media in cui furono iscritti Chris Griffin e sua sorella Meg (Megatron). Nelle prime 3 stagioni \u00e8 Chris a frequentarla, poi va alla scuola superiore. Questa scuola \u00e8 fermamente ed estremamente razzista e omofoba: infatti si pu\u00f2 notare che in un episodio della seconda stagione un insegnante ha sgridato un alunno perch\u00e9 ebreo ed in un altro della quarta stagione si pu\u00f2 notare che in un cartello \u00e8 indicato che \u00e8 stata annullata una partita perch\u00e9 il quarterback \u00e8 omosessuale.\nLiceo James Woods.\nSi tratta della scuola superiore di Quahog. Si chiama cos\u00ec in onore dell'attore James Woods. In un episodio della quarta stagione, Brian, insieme ad una ragazza, vuole rintitolare la scuola in liceo Martin Luther King, ma viene fermato da Peter e James Woods. Viene frequentata da Meg in tutte le stagioni e, da Chris, dalla quarta stagione.\nMunicipio.\nSi tratta della casa del sindaco Adam West ed \u00e8 il luogo dove avvengono le riunioni. Molto grande, \u00e8 ornata da piante, veneziane e cancelli con le iniziali dorate.\nSapori di Sicilia.\nUn ristorante cos\u00ec alla moda lo si pu\u00f2 trovare solo a Quahog, camerieri ben educati, servizio molto accurato ed arredamento lussuoso. L'unico problema sono Peter ed i suoi amici che vanno a rompere l'equilibrio raffinato che alberga nel locale.\nParco giochi di Quahog.\nSi tratta del parco giochi residente nella cittadina. Il parchetto preferito di Stewie di cui si dichiara l'assoluto padrone. Arriva perfino a torturare ed uccidere i bambini per evitare che gli \"usurpino il trono\". Nell'episodio \"Grasso \u00e8 bello\" Stewie lotta contro Bertram per il \"Trono\". La sua postazione preferita \u00e8 una struttura ramificata.\nIl nome.\nSi \u00e8 pensato che il nome fosse ispirato alla citt\u00e0 di Quonochontaug a cui gli abitanti si riferiscono chiamandola \"Quahog\". Tuttavia la cosa pi\u00f9 probabile \u00e8 che sia stato usato questo nome in quanto in inglese sta a designare un tipo di ostrica, un'altra ipotesi potrebbe riferirsi al \"quahog\" un tipo di mollusco presente sulle coste ad est del Nordamerica."}
{"id": "515277", "revid": "287204", "url": "https://it.wikipedia.org/wiki?curid=515277", "title": "Giacomo Lubrano", "text": "Il nome completo \u00e8 Giacomo Antonio Lubrano; il cognome \u00e8 attestato anche, secondo l'uso dell'epoca, nella grafia Lubrani. Per la stampa delle sue poesie si serv\u00ec anche dello pseudonimo Paolo Brinacio (che \u00e8 un anagramma imperfetto del vero nome, con sostituzione della \"u\" con la \"o\").\nCome poeta \u00e8 considerato uno dei pi\u00f9 importanti marinisti.\nSacerdote gesuita, fu famoso predicatore, come testimoniano molti poeti, cronisti e critici contemporanei, durante la sua vita ebbe notoriet\u00e0 principalmente, se non esclusivamente, per le sontuose prediche, che rappresentano un esempio probabilmente insuperato di virtuosismo verbale e metaforico.\nSopravvivono poche notizie sulla sua vita, parte per la scarsit\u00e0 dei documenti, parte perch\u00e9 essa non fu caratterizzata da eventi di rilievo.\nBiografia.\nOrigini e formazione.\nNasce a Napoli il 12 settembre 1619. Non si conoscono i nomi dei genitori; l'unico indizio circa le origini della sua famiglia \u00e8 nel cognome, che \u00e8 tipico dell'isola di Procida (motivo per cui in passato si \u00e8 pensato, erroneamente, che ne fosse nativo). Non si sa nulla della sua estrazione, evidentemente non cospicua, n\u00e9 della sua infanzia.\nAltrettanto oscuri sono gli anni della sua formazione; si sa soltanto che il 30 aprile 1635 (altri, sulla base di fonti d'archivio, indica il 4 maggio 1639, che per\u00f2 si \u00e8 rivelata una data priva di fondamento) entra nella Compagnia di Ges\u00f9, seguendo, a quel che pare del tutto regolarmente, il corso di studi previsto. Lo studioso Marzio Pieri ipotizza che sia stato un \"indipeta\", vale a dire che avesse accarezzato, entrando nella Compagnia, di morire per la fede in qualche landa esotica; ma \u00e8 una deduzione basata sul ricorrere, tra le rime delle \"Scintille poetiche\", di vibranti componimenti dedicati a martiri della fede.\nSecondo il costume, \u00e8 verosimile che prima di essere ordinato sacerdote si sia esercitato predicando al popolo per le vie e per le piazze di Napoli in occasione delle festivit\u00e0, e che abbia insegnato per qualche tempo.\nL'unica cosa certa \u00e8 che la sua educazione si sia compiuta interamente a Napoli; secondo la \"Ratio Studiorum\", o corso di studi previsto dal regolamento delle scuole gesuitiche, studia materie umanistiche (indispensabili a fornire i fondamenti per la futura attivit\u00e0 predicatoria), attraversando parallelamente le varie fasi del noviziato.\nLa carriera di predicatore: gli inizi (1649-1666).\nLa sua carriera di predicatore inizia nel 1649-1650, anni in cui \u00e8 segnalato tra i principali predicatori della Casa professa di Napoli, bench\u00e9 non abbia ancora ricevuto gli ultimi voti per entrare a pieno titolo nella Compagnia di Ges\u00f9. Diviene celebre in breve tempo, stando alla prestigiosit\u00e0 delle occasioni in cui, nel giro di pochi anni, \u00e8 chiamato a predicare: si segnala subito per l'erudizione e l'opulenza del dettato, sia in italiano sia in latino. Del 1651 \u00e8 la prima opera a stampa interamente sua, \"Geminatus fortunae triumphus\" (Typis Secundini Roncalioli, Napoli), orazione funebre gi\u00e0 pronunciata davanti al Sacro Collegio Teologico di Napoli. Nel 1653 stampa \"Il Tempio della memoria\" (Gobbi, L'Aquila), panegirico per d. Diego de Quiroga y Faxardo, capitano dell'Artiglieria del Regno di Napoli. Ma la prima opera a stampa nota \u00e8 compresa ne \"Le egloghe simboliche\" di A. Grandi (Lecce 1642), che contiene, del L., un \"Elogium\" dell'autore.\nVerosimilmente, all'inizio degli anni cinquanta comincia la diffusione manoscritta delle prime liriche italiane.\nIl 31 luglio 1653 fa la professione, ed entra ufficialmente nella Compagnia di Ges\u00f9.\nNegli anni successivi risiede in diverse citt\u00e0 del Mezzogiorno, impegnato nella predicazione: \u00e8 a Catanzaro nel 1655, a Reggio Calabria nel 1656-1658, a Massa Lubrense nel 1658.\nIl trasferimento a Reggio Calabria, voluto o imposto, \u00e8 dovuto essenzialmente alla disastrosa epidemia di peste che flagella Napoli in quel periodo. Nella capitale muore il suo carissimo amico Francesco Zuccarone, famoso tragediografo gesuita, rimasto contagiato mentre reca conforti agli appestati.\nRientrato nella citt\u00e0 natale, dal 1660 \u00e8 stabile presso la locale Casa Professa, sede che lascer\u00e0 per brevi periodi, e solo per andare a predicare in altre citt\u00e0.\nNel 1665 \u00e8 fondata a Napoli un'Accademia dei Rozzi (Napoli), sorta di \"cimitero degli elefanti\" dei barocchisti, alla quale il Lubrano \u00e8 molto vicino (le dedica anche un sonetto, compreso nelle \"Scintille poetiche\") pur non entrando a farne parte ufficialmente.\nNel 1666 si reca a Palermo, dove il 12 febbraio pronuncia l'orazione funebre in onore di Filippo IV di Spagna; l'occasione \u00e8 estremamente prestigiosa, e l'orazione, col titolo \"L'anfiteatro della costanza vittoriosa\", \u00e8 pubblicata lo stesso anno nel volume collettaneo \"Le solennit\u00e0 lugubri e liete in nome della fedelissima Sicilia nella felice e primaia citt\u00e0 di Palermo\", Palermo 1666; il curatore e prefatore, G. Matranga, vi definisce il L. \"famoso dicitore [...] di pellegrina eloquenza\".\nLa crisi del Barocco (1669 e anni seguenti).\nIntorno al 1669, anno in cui sono pubblicate numerose delle ultime opere pi\u00f9 tipicamente mariniste, il gusto barocco comincia ad entrare in crisi. In quest'anno il L. stampa un epigramma e un elogio, entrambi in latino, compresi nelle \"Savie sciocchezze\" tradotte da L. D'Anna (Lecce 1669). Nel 1673 stampa un'ode nelle \"Prediche\" di P. Carrafa (Venezia, 1673), e un'altra nella \"Notizia de' vocaboli ecclesiastici\" di D. Magri (Venezia, 1675). Tuttavia, pur in questo clima di decadenza, la carriera di predicatore del Lubrano (in questo periodo si segnala la predica al Ges\u00f9 Nuovo di Napoli per una festa di canonizzazione, il 18 ottobre 1671) non solo non conosce flessioni, ma s'intensifica fino al parossismo: campione indiscusso della vecchia guardia, il L. \u00e8 richiestissimo. Si ha notizia, soprattutto nel Mezzogiorno, di intere decine di cicli di prediche, soprattutto quaresimali.\nIl soggiorno veneziano (1675-1676).\nMa il L. non \u00e8 noto solo nel Mezzogiorno. Chiamatovi proprio dalla fama, nel 1675 compie un importante viaggio a Venezia. Qui il Lubrano \u00e8 presente in qualit\u00e0 di predicatore presso la chiesa di San Lorenzo, dove la sua fedelt\u00e0 ai canoni estetici del decadente gusto barocco gli attira, \u00e8 vero, strali satirici (si ricorda in particolare un sonetto che inizia: \"\u00abNovo id\u00efoma, iperbole volante...\u00bb\"); ma gli vale anche la calda ammirazione di una folta e prestigiosa schiera di intellettuali, vicini soprattutto all'ambiente gesuitico. Di questo favore \u00e8 testimonianza il volume encomiastico collettaneo \"La palma incoronata su le faconde labbra\". \u00c8 ammirato ed encomiato, tra gli altri, da Cristoforo Ivanovich, Giovanni Battista Vidali (che gli tesse elogi in versi nei suoi \"Capricci seri delle muse\", 1678) e dalla famosa erudita Elena Lucrezia Cornaro Piscopia; quest'ultima cura un secondo volume di scritti encomiastici di vari autori, stampato nello stesso 1675, \"Seconda corona intrecciata da varii letterati co' fiori de' loro ingegni, per coronar di nuovo il molto reverendo padre Giacomo Lubrani della Compagnia di Gies\u00f9\". Si trattiene in questa citt\u00e0 anche l'anno seguente, ed \u00e8 salutato da un altro libretto encomiastico, di Sebastiano Badoero, \"L'Ingegno nel lambico, il Cuore nel torchio, la Lingua alla corda, elogii al molto Reverendo Padre Don Giacomo Lubrani Napolitano, della Compagnia di Giesu, predicatore di primo applauso nella sacra basilica di San Lorenzo in Venezia, l'anni 1675 &amp; 1676...\", titolo vistosamente confacente allo stile barocchista del Lubrano, esibitamente faticoso, artifiziato, tortuoso; ma specialmente in quella \"lingua alla corda\" sembra potersi cogliere o un'allusione o un presagio della misteriosa malattia della favella (documentata solo per gli anni seguenti) che parr\u00e0 doverlo condannare a una quasi totale afonia, allontanandolo dai pulpiti.\nUn posto a parte merita il rapporto con l'Ivanovich, con il quale si scambia quattordici lettere (che coprono un periodo di sei anni, dall'agosto 1675 al marzo 1681, e saranno comprese nell'opera \"Minerva al tavolino\", 1681, dell'Ivanovich stesso), le uniche conosciute del L. a parte le poche dedicatorie a stampa. Significativamente, la prima lettera all'Ivanovich, quella dell'agosto 1675, probabilmente sull'onda delle polemiche suscitate dal suo stile nella libera Venezia, contiene alcune affermazioni in cui il L. manifesta la volont\u00e0 di mutare stile; eppure gi\u00e0 la seconda lettera, di pochi giorni dopo, \u00e8 una ferma difesa delle \"acutezze di concetti\", indispensabili al predicatore per colpire l'uditorio.\nIn giro per l'Italia (1677) e ritorno a Napoli (1678).\nSi allontana da Venezia all'inizio del 1677, e si reca a Modena, chiamatovi dal Duca; dopodich\u00e9 tocca, nella sua attivit\u00e0 predicatoria, nuovamente la Sicilia, e poi Malta.\nNel 1678 \u00e8 nuovamente a Napoli, dove sente i pi\u00f9 forti contraccolpi del mutamento del gusto. Probabilmente per contrastare il prestigio del Lubrano, prestigio fondato su un gusto letterario che in ogni caso non \u00e8 pi\u00f9 dominante, il card. Caracciolo chiama a predicare a Napoli il trentenne cappuccino senese Francesco Maria Casini, predicatore antibarocco. Il Lubrano pare molto preoccupato dalla prospettiva di essere scalzato, come sembra insinuare un anonimo dialogo tra \"Napoli\" e \"Fama\" dedicato all'evento.\nAlla fine dell'anno Giulio Acciano fa circolare una sua satira in cui i marinisti sono definiti \u00abquei che congiur\u00e2r contro Petrarca\u00bb, ed \u00e8 citato tra gli altri anche il \u00abterribile Lubrano\u00bb.\nIl prestigio della sua \"scuola\" confligge, tuttavia, fino ad un certo punto col suo prestigio personale: la sua retorica spettacolare, unitamente al fondamento di soda dottrina ed erudizione, continuano a garantirgli la preminenza tra gli oratori della sua et\u00e0, bench\u00e9 non manchino incomprensioni e amarezze.\nDel 1680 \u00e8 una bolla di Innocenzo XI, che senza avere dirette conseguenze sulla carriera del Lubrano, pone termine ad una serie di polemiche sullo stile di cui servirsi nelle prediche, stabilendo che i predicatori debbano ispirare sensi di piet\u00e0, e non \u00abspargere fiori di belle lettere\u00bb, ossia fare esercitazioni stilistiche. Ma, appunto, l'ammonimento non colpisce il Lubrano direttamente, dal momento che nello stesso anno ha la prestigiosa opportunit\u00e0 di predicare il Quaresimale in Palazzo. A seguire, tiene il panegirico di San Francesco Saverio, con enorme concorso di folla e successo.\n\u00c8 nel 1679, mentre predica a Palermo, che si manifesta per la prima volta quella \"paralisia di lingua\" che, unitamente ad un peggioramento delle condizioni generali di salute, causer\u00e0 una drastica diminuzione della sua attivit\u00e0 predicatoria (come attesta tempestivamente, tra l'altro, anche il notista Innocenzo Fuidoro nei suoi \"Giornali\").\nGli ultimi anni (1680-1690).\nCi \u00e8 conservata una lettera del 31 dicembre 1680 del Lubrano a Cristoforo Ivanovich (riportata anch'essa nella \"Minerva a Tavolino. Lettere diverse di proposta e risposta a varii Personaggi, sparse d'alcuni componimenti in prosa e in verso\" dello stesso Cristoforo Ivanovich, Niccol\u00f2 Pezzana, Venezia 1681), nella quale il predicatore descrive la misteriosa balbuzie che lo ha colpito. In un modo o nell'altro, riesce ad impedirsi di balbettare ricorrendo ad una sorta di cantillazione. In un'altra lettera compresa nella \"Minerva a Tavolino\", del 4 febbraio 1681 dice che quando predica riesce ad \u00abimpetrare fermezza ne' labri\u00bb, mentre gli \u00e8 impossibile \u00abvincer la difficolt\u00e0 ravviluppata nel parlar domestico\u00bb. Ma le sue condizioni di salute sono in genere cattive. All'Ivanovich che gli chiede saggi di scrittura da inserire nella \"Minerva\" il Lubrano risponde di non potere, e di essere assorbito dalla preparazione per la stampa (che la malattia rende lentissima e assai sofferta) dei \"Panegirici\".\nDell'11 marzo 1681 \u00e8 l'ultima lettera nota a Cristoforo Ivanovich che lo esorta a tornare a predicare a Venezia: il Lubrano scrive che \u00e8 impossibile, essendo fisicamente impedito e mentalmente esaurito.\nPresumibilmente nel 1686 il giovanissimo Giambattista Vico rende visita al Lubrano, come ricorder\u00e0 nell\"Autobiografia\"\n \"\u00ab [...] dal padre Lubrano, gesuita d'infinita erudizione e credito a que' tempi nell'eloquenza sacra, quasi dappertutto corrotta, portatosi il Vico un giorno per riportarne giudizio se esso aveva profittato in poesia, li sottopose all'emenda una sua canzone sopra la rosa, la quale s\u00ec piacque al padre, per altro generoso e gentile, che, in et\u00e0 grave d'anni e in somma riputazione salito di grande orator sacro, ad un giovanetto che non mai aveva inanzi veduto non ebbe ritegno di recitare vicendevolmente un suo idillio fatto sopra lo stesso soggetto\u00bb\". Giambattista Vico, \"Autobiografia\" \nMentre il componimento di Giovan Battista Vico \u00e8 certamente perduto, quello letto dal Lubrano in quell'occasione sembra essere il primo della III e ultima sezione delle \"Scintille poetiche\", dedicata ai componimenti per musica.\nLe \"Scintille Poetiche\" (1690).\nNel 1690 pubblica gli epigrammi latini \"Suaviludia musarum ad Sebethi ripam. Epigrammatum libri X\" (Napoli); e, con lo pseudonimo anagrammatico di \"Paolo Brinacio\", ristampa le poesie italiane delle \"Scintille poetiche o poesie sacre e morali di Paolo Brinacio Napoletano. Dedicate all'Illustriss.mo &amp; Ecc.mo Sig.re D. Marcello Mastrilli Duca di Marigliano &amp;c.\", gi\u00e0 stampata, senza successo n\u00e9 grande diffusione, nel 1674. La supplica di Silvestro di Fusco (curatore della stampa o nome di copertura dello stesso Lubrano) al cardinale Pignatelli arcivescovo di Napoli per la revisione del libro, commessa al canonico Antonio Matina, ha la data del 7 gennaio; il nulla osta di Domenico Iameo S.I. per conto del Vicer\u00e9 quella del 3 giugno; la Relazione del canonico Matina, che garantisce nulla ostare alla stampa, quella dell'8 luglio; la Dedica del di Fusco quella del 26 ottobre 1690.\nLa stampa dei \"Panegirici\" in volumi separati, cominciata nel 1691, si concluder\u00e0 nel 1694: \"Il Cielo Domenicano, Col primo Mobile della predicazione\"; \"Il Solstizio della gloria divina\"; \"Il foco sacro della Divinit\u00e0 racceso\".\nDel 1692 sono due ristampe (la seconda e la terza) delle rime delle \"Scintille poetiche\", entrambe \u00abAd istanza di Andrea Poletti stampatore in Venezia all'Insegna dell'Italia\u00bb, che riportano una dedica dello stampatore Poletti \"\u00abAll'illustrissima, &amp; Eccellentissima Nobilt\u00e0 Veneta\u00bb\".\nLa morte.\nNel 1693 il diarista Domenico Confuorto registra l'avvenuta morte del Lubrano. \"\u00ab [...] \u00c8 morto il padre Lubrano gesuvita nel Collegio di San Giuseppe a Chiaia, soggetto degno nella sua Religione per dottrina ed erudizione, e particolarmente famoso nell'arte oratoria, nelle prediche e panegirici\u00bb\". Confuorto, Diari \nOpere postume.\nPostumamente sono stampate le seguenti opere religiose:\nFortuna.\nNei secoli successivi.\nEsponente di spicco del marinismo, il Lubrano \u00e8 stato dimenticato gi\u00e0 a partire dall'inizio del Settecento, quando il gusto era dominato dall'Arcadia, come \u00e8 avvenuto con quasi tutti gli altri poeti barocchi. La critica romantica lo ha parimenti ignorato. Una parziale ripresa d'interesse nei suoi confronti c'\u00e8 stata solo a partire dalla seconda met\u00e0 del Novecento.\nUn primo accenno autorevole alla sua figura si deve allo studioso francese Jean Rousset che nel suo saggio sul barocco francese \"Circ\u00e9 et le Paon\" (\"Circe e il pavone\") del 1954 vi fa riferimento, definendone \u00abeccezionali\u00bb le doti poetiche.\nDopo averne ricostruito gli scarni dati anagrafici lo studioso italiano Claudio Sensi gli ha dedicato alcuni importanti saggi, tra cui \"L'\"arcimondo\" della parola\" 1983, sul Lubrano poeta.\nAttualmente, pur non trascurando le prediche, la critica si \u00e8 particolarmente concentrata sui versi italiani delle \"Scintille poetiche\", raccolta di componimenti scritti nel corso di pi\u00f9 decenni e raccolti in volume la prima volta solo nel 1674 e nel 1690. In essi il Lubrano mostra, condensate e accentuate, le stesse caratteristiche di spettacolare virtuosismo spiegate nelle prediche, servendosi di un linguaggio totalmente intessuto di metafore, che a lunghi tratti trascende completamente (non solo dal punto di vista tecnico, evidentemente) i limiti dello stile barocco.\nStoricamente si colloca tra i cosiddetti \"barocchisti\", o esponenti di quel \u00abbarocco del barocco\u00bb (secondo la definizione di Benedetto Croce) (insieme a poeti come Giuseppe Artale, Bartolomeo Dotti, Pietro Casaburi Urries, Lorenzo Casaburi Urries e altri) che nella sua fase terminale, caratterizzata da un'esasperazione dei pi\u00f9 tipici caratteri stilistici di quella maniera, ebbe una contrastata convivenza con l'insorgere del nuovo gusto, rappresentato principalmente dall'Arcadia.\nMarzio Pieri ha curato due edizioni delle \"Scintille poetiche\". La prima edizione \u00e8 del 1982, e riporta per intero la prima sezione (140 sonetti), un'ampia selezione della seconda (odi) e una piccola scelta della terza (componimenti per musica). La seconda edizione, integrale, del 2002 comprende anche le \"Prediche quaresimali\" postume del 1702.\nNel 2008 lo scrittore Gabriele Frasca ha curato per il Napoli Teatro Festival Italia il ciclo di spettacoli L'Assedio delle Ceneri a partire da prediche di Giacomo Lubrano interpretate da vari attori, fra cui Silvio Orlando e Enzo Moscato, per la regia di Roberto Paci Dal\u00f2.\nBibliografia.\nEdizioni antiche.\nPoesie.\nPoesie italiane.\nUn volume di liriche, le \"Scintille poetiche\", nelle stampe:\nProse.\nPanegirici.\nSono raccolti in 4 sillogi:"}
{"id": "515279", "revid": "75447", "url": "https://it.wikipedia.org/wiki?curid=515279", "title": "Mr Lui", "text": ""}
{"id": "515280", "revid": "6837", "url": "https://it.wikipedia.org/wiki?curid=515280", "title": "Nobel per la pace", "text": ""}
{"id": "515281", "revid": "212348", "url": "https://it.wikipedia.org/wiki?curid=515281", "title": "Frequent flyer", "text": ""}
{"id": "515282", "revid": "547034", "url": "https://it.wikipedia.org/wiki?curid=515282", "title": "Chiesa di San Domenico Maggiore (Taranto)", "text": "La chiesa di San Domenico (gi\u00e0 chiesa di San Pietro Imperiale) \u00e8 una chiesa in stile romanico-gotico che si erge sul fronte occidentale del centro storico (Citt\u00e0 vecchia) di Taranto, la cui costruzione venne completata intorno al 1360.\nStoria.\nSul Borgo sorgeva un tempio greco di epoca arcaica, ricostruito in epoca classica (V secolo a.C.), sui cui resti sorse, probabilmente nel corso dell'XI secolo la chiesa di San Pietro Imperiale, in stile bizantino, con annesso convento. Il complesso venne abbandonato dai benedettini nel 1228.\nCome testimonia un'iscrizione in latino nello stemma del portale di ingresso l'attuale edificio venne completato intorno al 1360 conservando il titolo di San Pietro Imperiale. Lo stemma riportante il bue \u00e8 associato alle armi della famiglia Taurisano, i cui esponenti principali erano sepolti nella Cattedrale (dove si conserva uno stemma analogo realizzato su una lastra tombale).\nI padri domenicani vi si insediarono nella prima met\u00e0 del Trecento, la data di registrazione negli archivi dell'ordine \u00e8 il 1349.\nNel corso del XVI e del XVII secolo si costituirono tre confraternite: la Reale arciconfraternita di Maria Santissima del Rosario (tra il 1571 e il 1578), la Confraternita del Santissimo Nome di Ges\u00f9 (1580), pi\u00f9 nota come \"del Santissimo Nome di Dio\" e la confraternita di san Domenico in Soriano (1670), le quali eressero nella chiesa tre altari nelle cappelle della navata sinistra.\nL'ingresso principale \u00e8 raggiungibile per mezzo di una scalinata barocca costruita al centro della facciata verso la fine del XVIII secolo, quando fu creato il pendio San Domenico per collegare la via Duomo con la parte bassa dell'isola.\nDescrizione.\nCappelle della navata sinistra.\nNella prima cappella della navata sinistra l'altare della Madonna del Rosario venne rinnovato nel 1751 dall'omonima arciconfraternita, come riporta l'iscrizione sopra la porta di accesso. Il dipinto con la \"Vergine del Rosario\" di autore ignoto ma sicuramente appartenente alla scuola di Francesco Solimena \u00e8 attorniato da formelle riproducenti i quindici misteri del Rosario e da un rivestimento in marmi policromi opera di Nicola e Francesco Ghetti che lavorarono anche nel cappellone di San Cataldo, sulle pareti laterali vi sono due grandi tele datate 1770 di autore ignoto che raffigurano \"Pio V che benedice i vincitori di Lepanto\" e la \"Crociata di San Domenico contro gli albigesi\".\nNella seconda cappella, dedicata a San Vincenzo Ferrer si trova una grande tela con raffigurato il santo.\nNella terza cappella, della confraternita del Santissimo Nome di Ges\u00f9, \u00e8 ospitato il simulacro di \"Ges\u00f9 Bambino in piedi\" (detto \"U'Bammine all'erte\"), che viene portato in processione dalla confraternita in occasione dell'Epifania. L'altare presenta un decoro ligneo in stile barocco, con le colonne sorrette da demoni in legno, a simboleggiare la sottomissioni del demonio, e ospita la tela della \"Circoncisione di Ges\u00f9\", opera del pittore Fabrizio Santafede, della seconda met\u00e0 del XVI secolo. Nella cappella si trovano inoltre due tele di autore ignoto sulle pareti laterali (\"Nativit\u00e0\" e \"Adorazione dei Magi\") e una pietra tombale con lo stemma della famiglia Nannio.\nLa quarta e ultima cappella \u00e8 dedicata alla Madonna Addolorata ed \u00e8 curata dalla Confraternita di Maria Santissima Addolorata e san Domenico, erede di quella di San Domenico in Soriano. L'altare e in stile barocco, opera di Ambrogio Martinelli nel XVII secolo, ospita la statua della \"Vergine Addolorata\" della seconda met\u00e0 del XVII secolo, che viene portata in processione il Gioved\u00ec santo e durante la festa grande della confraternita, la terza domenica di settembre.\nAbside.\nNella zona absidale vi \u00e8 sepolto il domenicano Tommaso de Sarria arcivescovo di Taranto dal 1665 al 1685.\nSoffitto.\nNel 1717 venne realizzato un soffitto ligneo dipinto, che racchiudeva le tele del \"Trionfo di san Domenico\", di \"San Vincenzo che predica\" e la \"Gloria di san Tommaso\". Ma, nella notte di Natale del 1964, il soffitto croll\u00f2 e l'intera struttura non \u00e8 stata pi\u00f9 ricostruita. L'attuale soffitto \u00e8 fatto di semplici capriate in legno.\nIl convento.\nIl convento di San Domenico fu edificato nel corso del XIV secolo circa cinquanta anni dopo la Chiesa di San Domenico Maggiore. In precedenza \u00e8 stata attestata la presenza del monastero di S. Pietro Imperiale e quella, successiva, di quello dei Benedettini di Montecassino dietro concessione di Roberto il Guiscardo. Nel corso del XIX secolo, l'edificio divenne la sede del Comando della Regia Guardia di Finanza. Il chiostro, parte fondamentale dell'intera costruzione, presenta prevalenti tratti settecenteschi essendo frutto di cambiamenti ed ampliamenti successivi alla fondazione del convento. Ha pianta irregolare con bracci con volte a crociera e colonne con capitelli di carparo con motivi a foglie. Sulla parte orientale sono presenti testimonianze pittoriche di carattere religiose.\nArcheologia.\nNel corso degli scavi durante gli anni '90, sono emerse tracce di occupazione del sito risalenti al neolitico a partire dal VI millennio a.C. L'insediamento era in connessione con quelli dell'area dello Scoglio del Tonno e di Saturo e presenta tracce di frequentazione micenea. Di et\u00e0 successiva (X-VIII secolo a.C) sono i resti dell'insediamento iapigio spodestati poi dalla colonia spartana di Taras. Rilevanti sono anche i resti di un tempio sito sull'acropoli della citt\u00e0 greca corrispondente, per l'appunto, all'area dell'omonima chiesa e del convento.\nFrammenti.\nI resti di et\u00e0 romana sono identificabili solo in due frammenti iscritti poi riutilizzati nel corso del Trecento nel rifacimento della facciata. Il primo reca l'iscrizione \".CORMUS. II.. vir\" (Cormus duoviro...). Nel secondo, invece, si legge: \".CN. POMPEIUS.\" (Cneo Pompeo). La frequentazione romana \u00e8 attestata quasi esclusivamente da due frammenti di architrave iscritti, riutilizzati nella facciata trecentesca del convento, lungo l\u2019ala est del chiostro."}
{"id": "515285", "revid": "93556", "url": "https://it.wikipedia.org/wiki?curid=515285", "title": "West Sussex", "text": "Il West Sussex (pronuncia ) \u00e8 una contea sulla costa sud-orientale dell'Inghilterra, confinante con le contee dell'East Sussex, Hampshire e Surrey. Il capoluogo \u00e8 la citt\u00e0 di Chichester (che d\u00e0 il nome anche all'omonimo distretto amministrativo).\nGeografia fisica.\nMorfologia.\nIl \"West Sussex\" \u00e8 una regione morfologicamente pianeggiante con modesti rilievi collinari, quali le \"South Downs\", una successione di colline calcaree, con orientazione nordovest-sudest, che rappresentano il margine meridionale dell'anticlinale del Weald. L'elevazione maggiore \u00e8 la collina arenacea di Black Down (280 m).\nGeologia.\nDal punto di vista geologico, la litologia superficiale del West Sussex \u00e8 rappresentata da formazioni di ambiente marino epicontinentale, ovvero derivanti dalla litificazione di sedimenti a granulometria medio fine deposti in ambiente marino poco profondo (di Piattaforma Continentale), di et\u00e0 compresa fra il Cretacico Inferiore e Cretacico Superiore.\nLa stratigrafia di questi depositi vede (dal basso verso l'alto) un orizzonte costituito da termini pelitici (\"Argille del Weald\" e \"Argille di Gault\"), che rappresentano i sedimenti fini depositati pi\u00f9 lontano dalla costa, con al tetto delle arenarie quarzose e, sopra di queste, calcari organogeni a grana fine, friabili, di colore bianco (\"Chalk\").\nLe arenarie rappresentano i sedimenti costieri del paleoambiente e costituiscono, con le formazioni argillose, una unit\u00e0 litostratigrafica chiamata \"Wealden\".\nI calcari sono di origine organica e sono costituiti da minutissimi frammenti di gusci di molluschi marini.\nQuesti strati rocciosi vengono corrugati e sollevati durante l'orogenesi alpina (Eocene Superiore) costituendo la struttura tettonica dell'anticlinale del Weald, con orientazione nordovest-sudest. Questa piega viene erosa successivamente lungo l'asse, lasciando scoperti i termini pi\u00f9 antichi arenaceo-argillosi (prevalenti nel Kent e nell'East Sussex).\nA nord e a sud rimangono ancora preservati i termini calcarei che costituiscono due serie di rilievi collinari (le South Downs precedentemente citate e le North Downs nel Hampshire e Surrey)\nStoria.\nLa regione del \"West Sussex\" fece parte, tra il VI e X secolo, del Regno del Sussex, uno degli stati sassoni della cosiddetta eptarchia, i sette regni precedenti l'unificazione del Regno di Inghilterra iniziata sotto Edoardo il Vecchio.\nLa storica contea del Sussex era suddivisa in \"East\" (orientale) e \"West\" (occidentale) fin dal XII secolo d.C. ed ottenne due separati nel 1888, ma rimase una singola contea cerimoniale fino al 1974, con l'entrata in vigore della . Nello stesso anno venne incorporato il distretto del Mid Sussex (precedentemente parte della contea dell'East Sussex) in cui vennero incluse anche le citt\u00e0 di \"Burgess Hill\", \"Haywards Heath\" e \"East Grinstead\".\nEconomia.\nStoricamente agricola con un'importante industria di estrazione del ferro nel periodo medioevale, l'economia odierna dell\"'West Sussex\" \u00e8 prevalentemente terziaria (in modo significativo turistica) e industriale."}
{"id": "515291", "revid": "300279", "url": "https://it.wikipedia.org/wiki?curid=515291", "title": "Codex Astensis", "text": "Il Codex Astensis o Malabayla, \u00e8 una raccolta trecentesca di cronache e documenti medioevali, riguardanti la citt\u00e0 di Asti che vanno dal 1065 al 1353.\nIl ritrovamento.\nQuintino Sella, ambasciatore italiano in Austria, nel febbraio del 1876, scov\u00f2 nell'archivio di corte dell'imperatore Francesco Giuseppe, un Codex Astensis detto \"Malabayla\".\nIn accordo con l'archivista d'Arneth, cerc\u00f2 quanto meno di avere una copia dell'indice dei documenti. Alcuni giorni dopo, il ministro degli esteri Andrassy, sentito il parere dell'imperatore, offr\u00ec il prezioso manoscritto all'ambasciatore italiano in dono, asserendo che: \nAppena tornato in Italia, il Sella, entusiasta, illustr\u00f2 l'importanza del codice alla Reale Accademia dei Lincei, della quale era presidente, e ne propose la pubblicazione, avvenuta a Roma nel 1880 e successivamente nel 1887.\nAlla morte di Quintino Sella, gli eredi ne fecero dono al Comune nel 1884. A ricordo di questo, rimane un documento di consegna sulla prima pagina con una miniatura neogotica.\nAi discendenti del cavalier Sella appartiene ancora la prima copia del Codex che, in quanto Prima e riportando annotazioni personali del suddetto, \u00e8 di enorme valore.\nIl contenuto.\n\u00c8 probabilmente una copia pi\u00f9 tarda dell'antico \"Codex Alferii\", di cui si conservano una ventina di pagine, presso la Biblioteca Nazionale Universitaria di Torino.\nSecondo Renato Bordone, il codice sarebbe stato redatto al tempo di Gian Galeazzo Visconti, anche se l'ultimo documento reca la data del 1353, la presenza tra i territori del Castello di Rocca d'Arazzo passato di propriet\u00e0 alla signoria Viscontea nel 1379, sposta la manifattura del codice sotto quel periodo.\nIl manoscritto, \u00e8 composto da quaranta fascicoli contenenti 380 fogli in pergamena, scritto in gotico, probabilmente da due calligrafi diversi.\nLa maggioranza delle illustrazioni, ultimamente sono state attribuite a Giovannino De' Grassi.\nPresenta 106 miniature, e 991 documenti tratta nella prima parte della \"cronaca\" di Ogerio Alfieri, che narra le vicende della citt\u00e0 di Asti dalla fondazione all'anno 1294.\nLa seconda parte contiene i diplomi, i privilegi e l'elenco delle terre appartenute ad Asti.\nI fogli 19-20, contengono una carta topografica con la raffigurazione dei dominii di Asti nel periodo medievale.\nScopo del codice.\n\u00c8 sicuramente il manifesto politico di una classe dirigente che si sente erede delle generazioni che avevano creato la grande Repubblica Astese, e per tale scopo non esit\u00f2 ad affrontare l'elevato costo di confezione del manoscritto.\nIl periodo Visconteo, coincise infatti con una netta ripresa dell'economia astigiana, favorita anche dalla partecipazione tanto di famiglie astigiane guelfe (Solaro/Solari, Riccio, Gardino, Malabayla), che ghibelline (Layolo, Roero, Buneo, Asinari, Pallido)."}
{"id": "515297", "revid": "1632387", "url": "https://it.wikipedia.org/wiki?curid=515297", "title": "Saro", "text": "Saro compare in diversi contesti:"}
{"id": "515302", "revid": "767487", "url": "https://it.wikipedia.org/wiki?curid=515302", "title": "Saint-Marc Girardin", "text": "Dopo una brillante carriera universitaria a Parigi egli cominci\u00f2 nel 1828 a contribuire al \"Journal des d\u00e9bats\", rimanendo nello staff di quel giornale per quasi mezzo secolo. Dopo l'ascesa al potere di Luigi Filippo egli fu nominato professore di storia alla Sorbona e maestro di richieste al Conseil d'\u00c9tat. Poco dopo scambi\u00f2 la sua cattedra di storia per una di poesia, continuando a scrivere articoli politici per il \"D\u00e9bats\", e sedendo come deputato alla camera dal 1835 al 1848.\nNel 1833 fu incaricato di studiare i metodi educativi tedeschi, e stese un rapporto sostenendo la necessit\u00e0 di metodi nuovi e di istruzione tecnica. Nel 1844 fu eletto membro dell'Acad\u00e9mie Fran\u00e7aise.\nDurante la rivoluzione del febbraio 1848 Girardin fu per un breve tempo ministro, ma dopo l'instaurazione della repubblica non fu rieletto deputato. Dopo la Guerra franco-prussiana era ritornato all'assemblea di Bordeaux dal suo vecchio \"d\u00e9partement\"--l'Alta Vienne. Le sue tendenze orleaniste e le sue obiezioni sulla repubblica erano forti, e nonostante avesse all'inizio supportato Thiers, divenne poco dopo un leader dell'opposizione al presidente. Mor\u00ec, comunque, il 1\u00ba aprile 1873 a Morsang-sur-Seine, prima che Thiers fosse effettivamente sollevato dalla sua posizione.\nIl suo capolavoro \u00e8 il suo \"Cours de litt\u00e9rature dramatique\" (1843-1863), una serie di lezioni meglio descritte dal loro secondo titolo \"De l'usage des passions dans le drame\". L'autore esamina le passioni, discutendo il modo nel quale esse sono trattate nei drammi antichi e moderni, nella poesia e nel romanzo. Il libro \u00e8 effettivamente una difesa degli antichi contro i moderni, e Girardin non tenne conto del fatto che solo il meglio della letteratura antica \u00e8 stato tramandato fino a noi. Egli lott\u00f2 instancabilmente contro i Romanticisti.\nTra le sue altre opere \u00e8 il caso di segnalare \"Essais de litt\u00e9rature\" (2 vols. 1844), composto principalmente con articoli scritti per \"D\u00e9bats\", il suo \"Notices sur l'Allemagne\" (1834), e molti volumi di \"Souvenirs\", \"R\u00e9flexions\", ecc., sui paesi stranieri e gli eventi passati. I suoi ultimi lavori di interesse letterario sono \"La Fontaine et les Fabulistes\" (1867) e un \"\u00c9tude sur J.-J. Rousseau\" (1870) apparso nel \"Revue des deux mondes\"."}
{"id": "515306", "revid": "327794", "url": "https://it.wikipedia.org/wiki?curid=515306", "title": "Aponia", "text": "La parola aponia (\u1f00\u03c0\u03bf\u03bd\u03af\u03b1) deriva dalla lingua greca, da \"a-\" come alfa privativo e \"p\u00f3nos\" (\u03c0\u03cc\u03bd\u03bf\u03c2), \"fatica\", \"pena\" quindi assenza di dolore.\nL\"'aponia\" \u00e8 un concetto filosofico dell'epicureismo affine a quello di atarassia; se quest'ultimo si riferisce all'assenza di turbamento spirituale, l'aponia rappresenta la condizione di assenza di dolore fisico, altrettanto importante - nella concezione materialista epicurea, secondo cui ogni tipo di piacere e dolore \u00e8 di origine sensibile - al fine di raggiungere non tanto la piena felicit\u00e0 quanto la serenit\u00e0 perfetta.\nStoria filosofica del termine.\nEpicuro.\nDa qui l'importanza della suddivisione epicurea dei bisogni che se soddisfatti portano all'aponia cio\u00e8 procurano \"eudemonia\" (letteralmente star insieme a un buon demone, serenit\u00e0):\nIl piacere epicureo.\nDa qui nacque l'accusa dei padri della Chiesa cristiani che Epicuro suggerisse uno stile di vita rozzo e materiale, indegno dell'uomo. In realt\u00e0 Epicuro non indica quali debbano essere i bisogni naturali e necessari da soddisfare, poich\u00e9 \u00e8 demandato alla ragione dell'uomo stabilire quali per lui siano i bisogni essenziali, naturali da soddisfare. Per Cesare pu\u00f2 essere ininfluente il bisogno di mangiare e bere, mentre \u00e8 veramente naturale e necessario soddisfare il suo ineliminabile desiderio di gloria.\nL'eliminazione del dolore \u00e8 quindi demandata alla filosofia che offre la medicina, il \"quadrifarmaco\", (la quadruplice medicina) capace di liberare l'uomo dalle sue quattro paure fondamentali:"}
{"id": "515315", "revid": "287204", "url": "https://it.wikipedia.org/wiki?curid=515315", "title": "Ines Sastre", "text": ""}
{"id": "515316", "revid": "2110845", "url": "https://it.wikipedia.org/wiki?curid=515316", "title": "Beppe Sebaste", "text": "Scrive per i quotidiani \"l'Unit\u00e0\" e \"la Repubblica\".\nBiografia.\nLaureato all'universit\u00e0 di Bologna con Luciano Anceschi, vi ha anche conseguito un dottorato. Dopo aver abitato a Ginevra, Parigi e Pietrasanta, ha vissuto a lungo a Roma, per poi trasferirsi in Umbria."}
{"id": "515333", "revid": "600229", "url": "https://it.wikipedia.org/wiki?curid=515333", "title": "Eoni", "text": ""}
{"id": "515336", "revid": "991694", "url": "https://it.wikipedia.org/wiki?curid=515336", "title": "Scrittura Privata", "text": ""}
{"id": "515337", "revid": "599013", "url": "https://it.wikipedia.org/wiki?curid=515337", "title": "Andrej Kivil\u00ebv", "text": "Carriera.\nNato nell'allora Unione Sovietica, divenne kazako allo scioglimento della Federazione, nel 1992. Nel 1996 corse da dilettante il Giro della Malesia, ottenendo risultati positivi: il talent-scout Gilles Mas lo not\u00f2 e decise di portarlo in Francia, unitamente all'amico Aleksandr Vinokurov. Nel 1998 Kivilev venne ingaggiato dalla Festina e vinse una frazione del Giro del Mediterraneo, ma in quell'anno la squadra venne coinvolta in un grande scandalo doping che convinse il kazako, del tutto estraneo alla vicenda, a cercare altre societ\u00e0.\nKivilev (che corse sempre per squadre francesi) pass\u00f2 quindi all'AG2R Pr\u00e9voyance e dal 2001 alla Cofidis. Proprio nel 2001 ottenne le sue uniche due vittorie prestigiose, una tappa al Giro del Delfinato e una nella Route du Sud, e si mise in mostra nel Tour de France in cui arriv\u00f2 quarto sfruttando anche una \"fuga bidone\" operata in una delle prime tappe della corsa francese, che gli fece guadagnare pi\u00f9 di mezz'ora sul gruppo della maglia gialla.\nL'11 marzo 2003, mentre era in testa insieme ad altri due corridori nella Parigi-Nizza, fran\u00f2 addosso alla bicicletta del ciclista Volker Ordowski (che era scivolato in precedenza per un problema meccanico) e cadde a terra, battendo violentemente la testa: rimasto privo di sensi, venne trasportato all'ospedale di Saint-Chamond, dove entr\u00f2 in coma vigile e con un trauma cranico-facciale; trasportato all'ospedale di Saint-\u00c9tienne, mor\u00ec a causa di edema.\nFu soltanto con la sua morte che si arriv\u00f2 a una ferma decisione in merito a rendere obbligatorio l'uso del casco. Il suo utilizzo divenne obbligatorio dallo stesso anno anche se fino al 2005 era possibile toglierlo in alcune parti della gara. Dal 2006 il casco obbligatorio divenne permanente."}
{"id": "515344", "revid": "1522738", "url": "https://it.wikipedia.org/wiki?curid=515344", "title": "Partito Liberale (Regno Unito)", "text": "Il Partito Liberale (in inglese Liberal Party) \u00e8 stato uno dei pi\u00f9 importanti partiti politici inglesi del diciannovesimo secolo, erede del partito \"Whig\" (opposto ai \"Tories\"), fino all'avvento del Partito Laburista nel XX secolo. Dopo l'alleanza nel 1981 con il Partito Social Democratico, il terzo per importanza, il Partito Liberale ha costituito nel 1988 i Liberal Democratici, mentre una parte minoritaria \u00e8 confluita nei conservatori. Una costola dei Liberali contraria alla creazione di un partito unitario con i Socialdemocratici ha creato nel 1989 un partito ex novo, chiamato appunto Liberale, senza per\u00f2 ottenere i successi elettorali sperati.\nIdeologia.\nDurante il diciannovesimo secolo, il Liberal Party era principalmente un partito che si rifaceva ai valori del liberalismo classico e al cosiddetto liberalismo Gladstoniano.\nIl Liberal Party era a favore delle riforme sociali, della libert\u00e0 della persona, di ridurre il potere della Corona e della Chiesa Anglicana e della concessione universale del diritto di voto.\nIl liberalismo inteso in senso moderno apparve intorno al 1880 e, agli inizi del ventesimo secolo, l'ideologia del partito continu\u00f2 a spostarsi verso una nuova forma di liberalismo, il liberalismo sociale, portato avanti da Herbert Henry Asquith e David Lloyd George.\nQuesto partito fu inoltre uno dei primi ad adottare le teorie di John Maynard Keynes (membro del partito), conosciute sotto il nome di economia keynesiana."}
{"id": "515346", "revid": "1833859", "url": "https://it.wikipedia.org/wiki?curid=515346", "title": "Fran\u00e7ois Magendie", "text": "La vita.\nInfanzia, giovinezza ed educazione.\nFiglio di Antoine Magendie, chirurgo stimato e animato da sentimenti repubblicani, e di Nicole De Perey De Launay, parigina. Nel 1791 la famiglia si trasfer\u00ec a Parigi e l'anno successivo Francois e Jean Jacques, suo fratello, persero la madre. Il padre, fortemente influenzato dalle idee di Jean-Jacques Rousseau, non permise ai figli l'istruzione scolastica, lasciando libero sfogo alle loro attitudini naturali, senza alcuna guida formativa. Probabilmente furono queste circostanze che portarono, Magendie, allo sviluppo delle sue capacit\u00e0 di osservazione delle facolt\u00e0 degli animali e degli uomini. Solamente all'et\u00e0 di dieci anni cominci\u00f2 a frequentare le scuole primarie e impar\u00f2 a leggere e a scrivere, divenendo il pi\u00f9 bravo allievo delle scuole parigine.\nL'ascesa sociale.\nPrese contatti con Bichat e Dupuytren all'H\u00f4tel-Dieu e nel 1803, al suo primo concorso, fu nominato interno all'ospedale. Solo quattro anni pi\u00f9 tardi, nel 1807, arriv\u00f2 primo al concorso per assistente di anatomia alla facolt\u00e0 di medicina. Nel 1808 ebbe la nomina di \"Docteur en Medicine\". Magendie non aveva ancora scelto la sua specializzazione definitiva, ma era attratto da una nuova disciplina: la fisiologia.\nFrancois Magendie sar\u00e0 infatti considerato il rivoluzionario della fisiologia; non conosceva regola o obbedienza e il suo scetticismo lo condusse a dedicare la sua vita alla costante ricerca di prove. Non creder\u00e0 a nulla se non dopo aver ricevuto riscontri. Nello stesso anno fu nominato membro della Soci\u00e9t\u00e9 Medicale d'Emulation, creata da Bichat nel 1796. In un primo momento si accost\u00f2 alle ideologie di Bichat, anatomista originale che fece esperimenti sulla fisiologia restando ugualmente legato alla concezione vitalista, ma ben presto se ne distaccher\u00e0.\nNell'aprile del 1813 inizi\u00f2 una collaborazione con la Soci\u00e9t\u00e9 Philomatique, la cui attivit\u00e0 consisteva nel discutere e riassumere lavori delle diverse branche della scienza. Durante lo stesso anno organizz\u00f2 un corso privato di dimostrazioni ed esperimenti nell'anfiteatro dell'\u00c9cole de Medicine, eretto durante la rivoluzione.\nPer Magendie fu un periodo estremamente fecondo, nel quale pot\u00e9 concentrarsi negli studi sul sistema nervoso, che espose pi\u00f9 tardi. Nel 1816, present\u00f2 \"Pr\u00e9cis de Physiologie\", frutto dell'osservazione sull'uomo sano e sull'uomo malato. Nel 1831, l'epidemia di colera provoc\u00f2 numerose vittime e fu l'occasione per Magendie di ricercare e studiare, attraverso le autopsie che effettuava, la causa del male, senza, per\u00f2, trovare soluzione. \nFrancois Magendie fu il maestro di un'intera generazione di sperimentalisti tra i quali ricordiamo Claude Bernard. La loro duratura collaborazione cominci\u00f2 nel 1839, e il giovane Bernard fu in grado di sviluppare una sofisticata fisiologia biologia per dimostrare l'estrema utilit\u00e0 del metodo sperimentale e della vivisezione.\nMagendie mor\u00ec il 7 ottobre del 1855 a causa di una complicazione cardiaca a Sannois.\nLe opere.\nIl metodo sperimentale.\nL'innovazione apportata da Magendie \u00e8 prima di tutto metodologica, in un contesto, quello della seconda met\u00e0 del Settecento in cui la medicina era ancora piena di pregiudizi religiosi e detti popolari che non suscitavano il minimo interesse nella ricerca e nell'approfondimento delle conoscenze sulla natura umana.\nA lui, dunque, dobbiamo una duplice innovazione: la nuova metodologia fondata sul metodo sperimentale e le nuove invenzioni nel campo della fisiologia.\nIl metodo sperimentale fu per Magendie la chiave delle verit\u00e0 biologiche. Lui stesso affermava: \"sperimentate, sperimentate, e il resto verr\u00e0 da s\u00e9.\"\nIl primo principio alla base delle scienze sperimentali \u00e8 il determinismo ovvero la concezione secondo la quale quando un fenomeno appare vi \u00e8 una condizione determinante di questa manifestazione.\nI nervi spinali.\nIl suo pi\u00f9 importante contributo alla scienza fu anche il pi\u00f9 contestato. Contemporaneo di Charles Bell, Magendie condusse numerosi esperimenti sul sistema nervoso, in particolare verificando la distinzione fra nervi di sensazione e nervi motori nel midollo spinale, giungendo alla cosiddetta legge di Bell-Magendie. Questo port\u00f2 ad un'intensa rivalit\u00e0 fra le due sponde della Manica, dove gli inglesi sostenevano che Bell avesse pubblicato le sue scoperte per primo e che Magendie avesse rubato i suoi esperimenti. L'asprezza di questa rivalit\u00e0 scientifica pu\u00f2 essere paragonata solamente a quella tra Isaac Newton e Robert Hooke.\nBell aveva dimostrato le propriet\u00e0 essenziali dei nervi anteriori, ma non aveva trovato risoluzione al problema dei nervi posteriori e della conduzione della sensibilit\u00e0. Sostanzialmente egli si preoccupava non tanto di studiare le reali propriet\u00e0 dei nervi, quanto piuttosto di dimostrare che i due tipi di nervi avessero diverse funzioni.\nAl contrario, Magendie considerava diversa la natura dei nervi e si interrog\u00f2 sul loro comportamento. Realizz\u00f2 il suo studio con la stimolazione sia meccanica che elettrica e pervenne ad una rigorosa e definitiva formulazione delle propriet\u00e0 dei nervi.\nSecondo la sua tesi i nervi anteriori erano destinati al movimento, i nervi posteriori, invece, a condurre gli impulsi nervosi. Inoltre, caratteristica di questi ultimi, era la \"sensibilit\u00e0 ricorrente\" ovvero la loro costante e continua capacit\u00e0 di trasmettere l'impulso nervoso, al contrario dei nervi anteriori che si dividevano in sensibili, parzialmente insensibili e completamente insensibili.\nFrancois Magendie e Claude Bernard.\nClaude Bernard calmo, affidabile e riflessivo e Francois Magendie severo, rigoroso e intransigente, pur avendo due differenti personalit\u00e0 giocano un ruolo complementare nella ricerca scientifica del metodo sperimentale che durante il corso del XIX secolo cambia completamente. Infatti la modalit\u00e0 di approcciarsi ai problemi e i criteri applicati da Bernard e Magendie per le soluzioni, risultano rivoluzionari.\nQuindici anni pi\u00f9 tardi, nel 1857, Bernard, nel suo \"Cahier Rouge\", dove raccoglieva riflessioni e progetti, trascrisse la stessa idea, senza dubbio ancora attuale.\nNel comune lavoro, Francois Magendie rappresenta l'elemento rivoluzionario, colui il quale rompe le mura dell'animismo e del vitalismo, considera l'esperienza la regola assoluta e i fenomeni fisici come partecipanti ad un meccanismo di vita.\nBernard, invece, codifica la nuova metodologia.\nDa Magendie ereditiamo la strada della sperimentazione, l'aver distrutto le antiche nozioni e nello stesso tempo aver apportato un orientamento costruttivo per il rinnovo del metodo, ma dobbiamo aspettare Bernard per avere una presentazione sistematica e la codifica della metodologia. Infatti \u00e8 proprio questo il motivo per cui il nome di Magendie non \u00e8 rimasto tra i grandi della scienza universale.\nSenza dubbio cinquanta anni separano le prime scoperte di Magendie dalla redazione di \"Introduzione\" di Bernard, il tempo necessario per la maturazione delle idee. \n\u00c8 importante per\u00f2 ricordare come Magendie sia riuscito ad imporre al suo successore la forza della sua convinzione e l'autorit\u00e0 della sua funzione.\nBernard, del quale ricordiamo la buona fede e l'assoluta sincerit\u00e0, conosceva molto bene le qualit\u00e0 ed i difetti del suo maestro:\nLa vivisezione.\nMagendie era anche un noto vivisettore, in grado di shockare molti dei suoi contemporanei con brutali dissezioni dal vivo che eseguiva durante pubbliche lezioni di fisiologia. A differenza di Bell, che era estremamente riluttante nel verificare le sue scoperte sperimentalmente, Magendie era contento di eseguire dolorosi esperimenti e dissezioni di animali vivi. Richard Martin, un irlandese membro del parlamento, nell'introdurre la sua legge che bandiva la crudelt\u00e0 verso gli animali nel Regno Unito, descrisse la dissezione pubblica di Magendie di un levriero: \"l'animale era inchiodato a terra orecchie e zampe, con met\u00e0 dei nervi della faccia dissezionati, e lasciato cos\u00ec per tutta la notte per future dissezioni\"; e chiam\u00f2 Magendie una \"disgrazia per la societ\u00e0.\"\nSi guadagn\u00f2 inoltre taglienti critiche dai contemporanei sia in Gran Bretagna sia in Francia, e fra gli scienziati successivi critici riguardo al suo metodo ci sono Charles Darwin e Thomas Henry Huxley. Questi fu anche uno dei maggiori sostenitori dell'antivivisezionismo e dei movimenti di riforma della vivisezione, dedicando insieme ad Albert Leffingwell un capitolo del suo libro \"An Ethical Problem\" all'uomo."}
{"id": "515349", "revid": "380654", "url": "https://it.wikipedia.org/wiki?curid=515349", "title": "John de Lancie", "text": "\u00c8 noto soprattutto per l'interpretazione del personaggio di Q nell'universo fantascientifico di \"Star Trek\" e per il doppiaggio di Discord in \"My Little Pony - L'amicizia \u00e8 magica\".\nBiografia.\nDopo aver superato alcune difficolt\u00e0 scolastiche dovute alla sua dislessia, ha frequentato la Kent State University vincendo una borsa di studio per la Juilliard Drama School.\nHa lavorato come attore di teatro con l'American Shakespeare Festival e la Seattle Repertory Company ed \u00e8 apparso in numerosi film, compresi \"La leggenda del re pescatore\" e \"Salvate il soldato Ryan\". Ha lavorato in numerose serie televisive, tra cui: \"Uccelli di rovo\", \"Il tempo della nostra vita\", \"L'uomo da sei milioni di dollari\", \"Senza traccia\".\nHa interpretato il personaggio ricorrente di Q, un alieno onnipotente appartenente a Continuum Q, nel franchise di \"Star Trek\", nelle serie \"live-action\" ', ' e ', ha inoltre prestato la voce al medesimo personaggio nella serie animata '.\nVita privata.\n\u00c8 sposato con Marnie Mosiman e ha due figli, Owen e Keegan, attori anch'essi. Keegan de Lancie \u00e8 apparso insieme al padre nella parte del figlio di Q nell'episodio di \"Star Trek: Voyager\" \"\".\nDoppiatori italiani.\nDa doppiatore \u00e8 sostituito da:"}
{"id": "515352", "revid": "1820932", "url": "https://it.wikipedia.org/wiki?curid=515352", "title": "Giovanni Battaglin", "text": "Vinse il Giro d'Italia e la Vuelta a Espa\u00f1a nel 1981, diventando il secondo ciclista della storia dopo Eddy Merckx, che vi era riuscito nel 1973, a realizzare questa accoppiata. Conquist\u00f2 vittorie di tappa in tutti e tre i Grandi giri: quattro frazioni al Giro d'Italia, e una a testa al Tour de France e alla Vuelta a Espa\u00f1a, inoltre ha indossato in cinque occasioni la maglia rosa, simbolo del primato in classifica generale al Giro, due volte nel 1975 e tre 1981 ed in tredici occasioni la maglia amarillo alla Vuelta. Nel suo palmar\u00e8s figurano anche la maglia a pois simbolo della vittoria nella classifica scalatori al Tour de France, la Vuelta al Pa\u00eds Vasco, entrambe vinte nel 1979, la Milano-Torino 1980 e numerose altre classiche del panorama italiano.\nCarriera.\nNel 1972 vinse il Giro d'Italia dilettanti con la formazione dilettantistica padovana Jollj Ceramica, diretta da Marino Fontana. L'anno dopo pass\u00f2 professionista con la stessa Jollj Ceramica, anch'essa al debutto nel professionismo, piazzandosi terzo al Giro d'Italia, dietro a Eddy Merckx e Felice Gimondi, e vincendo il Giro del Lazio. Nel 1974 vinse il Giro dell'Appennino; nel 1975 sembrava quindi destinato ad aggiudicarsi il Giro d'Italia dopo aver vinto due tappe, una in salita e una cronometro, e aver indossato per un giorno la maglia rosa, ma un crollo sulla salita del Ciocco lo costrinse a un finale di Giro (vinto dal compagno di squadra Fausto Bertoglio) nelle retrovie. Durante la stagione vinse anche il Giro di Puglia e la Coppa Sabatini; nel 1976 fece invece sua la tappa di Caen al Tour de France.\nNel 1978 pass\u00f2 alla Fiorella Mocassini-Citro\u00ebn, sotto la direzione di Luciano Pezzi, e durante l'anno conquist\u00f2 tre tappe consecutive al Tour de Suisse e la Coppa Bernocchi. Approdato alla nuova Inoxpran nel 1979, in stagione conquist\u00f2 la Vuelta al Pa\u00eds Vasco e numerose classiche del calendario italiano, e si classific\u00f2 sesto al Tour de France, vincendone la classifica scalatori; questo successo non gli venne revocato nonostante la positivit\u00e0 al doping riscontrata in quel Tour, che prevedeva solamente 10' di penalit\u00e0. Nello stesso anno, con la maglia della Nazionale italiana, fu tra i protagonisti ai campionati mondiali disputatisi a Valkenburg, entrando della fuga vincente, ma cadde ostacolato dall'olandese Jan Raas e dal tedesco Dietrich Thurau, che gli tagliarono la strada nella volata finale.\nNel 1980 fu terzo al Giro d'Italia dietro Bernard Hinault e Wladimiro Panizza, vincendo anche le prestigiose Milano-Vignola e Milano-Torino. L'anno della consacrazione fu il 1981, nel corso del quale vinse il Giro d'Italia e la Vuelta a Espa\u00f1a, \"accoppiata\" riuscita in precedenza solo ad Eddy Merckx ed in seguito ad Alberto Contador. Dopo i trionfi al Giro ed alla Vuelta, non ottenne pi\u00f9 risultati di rilievo e si ritir\u00f2 dal ciclismo professionistico nel 1984, anno in cui ebbe termine il contratto con la Carrera (ex Inoxpran).\nSempre nel 1981 dopo la vittoria al Giro d'Italia fonda l'azienda Battaglin Cicli."}
{"id": "515354", "revid": "1305772", "url": "https://it.wikipedia.org/wiki?curid=515354", "title": "Bu", "text": ""}
{"id": "515360", "revid": "598631", "url": "https://it.wikipedia.org/wiki?curid=515360", "title": "Filippo Barigioni", "text": "Allievo di Carlo Fontana, Barigioni lavor\u00f2 insieme al maestro e ad Alessandro Specchi alla cappella Albani a San Sebastiano fuori le Mura. Nel 1711 restaur\u00f2 una fontana di Giacomo della Porta per collocarvi l'obelisco oggi nei pressi del Pantheon.\nNel 1734 cur\u00f2 l'allestimento della statua di Marforio a Palazzo Nuovo, in Piazza del Campidoglio. Nel 1740 Barigioni esegu\u00ec il riallestimento barocco della Chiesa di San Marco, considerato da Paolo Portoghesi \"tra i pi\u00f9 felici restauri basilicali\" della Roma del XVIII secolo, rinforzando i sostegni dell'antica navata con pilastri che non inglobavano le antiche, preziose colonne, ma che si accostavano ad esse, dando l'impressione di essere quasi appoggiati. Molto bella \u00e8 anche la decorazione in stucco che incornicia gli affreschi della scuola di Pietro da Cortona. Sempre nel 1740 ricostru\u00ec la chiesa di San Francesco a Urbino, dopo che, alcuni anni prima, aveva restaurato San Domenico.\nUnanimemente apprezzata \u00e8 anche un'altra sua opera minore, la facciatina della chiesa di San Gregorio della Divina Piet\u00e0 al Ponte Quattro Capi (1729), mentre decisamente pi\u00f9 solenne \u00e8 il progetto per il monumento a Maria Clementina Sobieski nella Basilica di San Pietro in Vaticano, eseguito in collaborazione con Pietro Bracci (1739-1742) e caratterizzato da un elegante drappo in diaspro.\nFuori Roma Filippo Barigioni costru\u00ec le cattedrali di Jesi e Ronciglione, la cappella di San Bernardino nella basilica omonima a L'Aquila, il palazzo comunale di Vetralla, il Ponte Clementino a Civita Castellana, l'acquedotto di Nepi e la fontana del Palazzo comunale (Nepi) a Nepi, il monumento Caracciolo nella cattedrale di San Paolo (Aversa) (con Paolo Posi), l'altare della Beata Michelina in S. Francesco a Pesaro e la fontana antistante il palazzo comunale di Tarquinia."}
{"id": "515362", "revid": "599013", "url": "https://it.wikipedia.org/wiki?curid=515362", "title": "Andrew Hampsten", "text": "Professionista dal 1985 al 1996, vinse il Giro d'Italia 1988.\nCarriera.\nPassato professionista nel 1985, nello stesso anno vinse una tappa a cronometro al Giro d'Italia. Notato da Bernard Hinault, che lo ingaggi\u00f2 nella sua squadra La Vie Claire, nel 1986 vinse il Giro della Svizzera ed aiut\u00f2 il suo compagno e connazionale Greg LeMond a conquistare il Tour de France.\nStanco di fare il gregario, nel 1987 divenne il capitano della 7 Eleven e con essa vinse il Giro della Svizzera nello stesso anno, e soprattutto il Giro d'Italia nel 1988, giungendo secondo il 5 giugno in una tappa storica, affrontando in condizioni estreme i 2.621 metri del passo Gavia. Con la vittoria finale al Giro d'Italia divenne il primo atleta non europeo ad aggiudicarsi la manifestazione.\nArriva terzo nell'edizione del 1989 della corsa rosa.\nNel 1990 vinse una tappa al Giro della Svizzera e nel 1991 pass\u00f2 alla Motorola, con cui nell'anno seguente trionf\u00f2 al Tour de Romandie, piazzandosi primo anche in una tappa del Tour de France (che concluse al quarto posto). Milit\u00f2 poi nella Banesto e nella US Postal, ma non ottenne pi\u00f9 risultati di rilievo e si ritir\u00f2 dal ciclismo agonistico nel 1996."}
{"id": "515363", "revid": "17126", "url": "https://it.wikipedia.org/wiki?curid=515363", "title": "Aree amministrative della Scozia", "text": ""}
{"id": "515368", "revid": "599013", "url": "https://it.wikipedia.org/wiki?curid=515368", "title": "Dct", "text": ""}
{"id": "515373", "revid": "767487", "url": "https://it.wikipedia.org/wiki?curid=515373", "title": "Who's That Girl (film)", "text": "Who's That Girl \u00e8 un film commedia statunitense del 1987 diretto da James Foley e interpretato da Madonna.\nTrama.\nIl giovane avvocato Louden Trott, alla vigilia del suo matrimonio con Wendy, una delle ragazze pi\u00f9 facoltose della citt\u00e0, riceve due incarichi dal suo capo, nonch\u00e9 suo futuro suocero: prendere in custodia un raro gatto dal valore inestimabile e accompagnare Nikki Finn, una ragazza accusata e incarcerata ingiustamente per l'omicidio del fidanzato e uscita di prigione per buona condotta, fino alla fermata dell'autobus per accertarsi che faccia ritorno a Filadelfia.\nMa il \"gatto\" si rivela essere un rarissimo puma bianco, e Nikki, decisa a rifarsi un nome, si mette sulle tracce di chi l'ha fatta arrestare, trascinando l'avvocato nelle sue peripezie. Alla fine Nikki scoprir\u00e0 che il mandante dell'omicidio del fidanzato \u00e8 proprio il suocero di Louden e, precipitatasi al matrimonio, rivela tutto davanti agli invitati, riuscendo a mandare il colpevole in galera e assicurandosi l'amore del giovane avvocato.\nDistribuzione e accoglienza.\nIl film inizialmente sarebbe dovuto uscire col titolo \"Dungeon\" (\"La prigione\"), ma la produzione lo consider\u00f2 inadatto alla storia.\nIl film \u00e8 uscito nelle sale americane il 9 agosto 1987 e negli Stati Uniti ha incassato circa 7 milioni di dollari.\nAlla premi\u00e8re americana, a Times Square, nel distretto newyorkese di Manhattan, furono presenti circa 10\u00a0000 fan della cantante, un vero record di presenze, con uno schieramento di oltre 100 uomini delle forze dell'ordine.\nLe performance di Madonna e Griffin Dunne furono elogiate dalla critica, sottolineando l'eccentrico talento comico della cantante, ma il film fu quasi unanimemente stroncato.\nColonna sonora.\nMadonna interpreta quattro brani della colonna sonora: \"Who's That Girl\", \"Causing a Commotion\", \"The Look of Love\" e \"Can't Stop\". Alcuni spezzoni del film furono utilizzati per il videoclip dell'omonima canzone."}
{"id": "515383", "revid": "834", "url": "https://it.wikipedia.org/wiki?curid=515383", "title": "NGC 1068", "text": ""}
{"id": "515396", "revid": "775372", "url": "https://it.wikipedia.org/wiki?curid=515396", "title": "Burqa", "text": "Il burqa, o burka (in urdu: \u0628\u064f\u0631\u0642\u0639, \"burqa\u02bf\", cos\u00ec come , o \"bourka\", o \"burqu\", ma anche \"chadri\" o \"paranja\" in Asia Centrale), \u00e8 un capo d'abbigliamento usato prevalentemente dalle donne in Afghanistan e in Pakistan. \"Burqa\" \u00e8 l'arabizzazione della parola persiana \"purda\" (\"parda\") che significa \"cortina\", \"velo\", lo stesso significato cio\u00e8 di \"hijab\".\nCaratteristiche.\nIl termine \"burqa\" individua due tipi di vestiti diversi: il primo \u00e8 una sorta di velo fissato al capo che copre l'intera testa, permettendo di vedere solamente attraverso una finestrella all'altezza degli occhi e che lascia gli occhi stessi scoperti, o che lascia scoperti occhi e bocca, che rimane per\u00f2 coperta da una sorta di mascherina come nel cosiddetto \"bandar burqa\". L'altra forma, chiamata anche \"burqa completo\" o \"burqa afghano\", \u00e8 un abito, solitamente di colore nero o blu, che copre sia la testa sia il corpo. All'altezza degli occhi pu\u00f2 anche essere posta una retina che permette di vedere parzialmente senza scoprire gli occhi della donna.\nL'obbligo di indossare il \"burqa\" appare conseguenza di tradizioni locali, indipendenti dalle prescrizioni religiose dell'Islam; nelle norme coraniche si riconosce normalmente l'obbligo di indossare un velo, anche se l'argomento \u00e8 tuttora assai controverso, mancando, ad esempio, la pena in caso di trasgressione:\nStoria.\nIl \"burqa\" \u00e8 stato introdotto in Afghanistan all'inizio del 1890 durante il regno di Habibullah Kalak\u0101n\u012b, che lo impose alle duecento donne del suo harem, in modo tale da \"non indurre in tentazione\" gli uomini quando esse si fossero trovate fuori dalla residenza reale. Divenne cos\u00ec un capo per le donne dei ceti superiori, da usare per essere protette dagli sguardi del popolo. \nPrerogativa dei pi\u00f9 abbienti fino agli anni '50, successivamente gli stessi ceti elevati cominciarono a non farne pi\u00f9 uso, ma nel frattempo era diventato un capo ambito anche dai ceti poveri. Nel 1961 venne proclamata una legge che ne viet\u00f2 l'uso alle pubbliche dipendenti. Durante la guerra civile venne instaurato un regime islamico e quindi sempre pi\u00f9 donne tornarono a indossarlo, fino al divieto assoluto di mostrare il volto imposto a tutte le donne dal successivo regime teocratico dei \u1e6d\u0101leb\u0101n che dur\u00f2 meno di cinque anni. Attualmente, sia in Afghanistan, sia nel resto del mondo -salvo in Arabia Saudita, dove l'obbligo \u00e8 stato abolito nel marzo 2018, non vige l'obbligo sanzionato dalla legge di indossare il burqa."}
{"id": "515397", "revid": "8489", "url": "https://it.wikipedia.org/wiki?curid=515397", "title": "Mostri", "text": ""}
{"id": "515398", "revid": "2175", "url": "https://it.wikipedia.org/wiki?curid=515398", "title": "Burka", "text": ""}
{"id": "515400", "revid": "1522738", "url": "https://it.wikipedia.org/wiki?curid=515400", "title": "Colpo di Stato in Spagna del 1981", "text": "Il colpo di Stato spagnolo del 23 febbraio 1981 (conosciuto in Spagna come 23-F e noto anche come golpe Tejero) fu organizzato e tentato, senza successo, da alcuni comandanti militari spagnoli.\nL'atto pi\u00f9 eclatante dell'intera operazione fu l'assalto al Congresso dei Deputati, operato da un folto gruppo di militari della \"Guardia Civil\" comandati dal tenente colonnello Antonio Tejero Molina, durante la votazione del candidato alla presidenza del governo spagnolo Leopoldo Calvo-Sotelo dell'Unione del Centro Democratico (UCD).\nProdromi.\nIl colpo di Stato del 1981 matur\u00f2 in stretta connessione con le tensioni vissute durante la transizione spagnola verso la democrazia. Quattro elementi, in particolare, avevano generato una tensione permanente che il governo dell'UCD non era riuscita a contenere: la crisi economica, le difficolt\u00e0 della riorganizzazione territoriale dello Stato, le azioni terroristiche dell'ETA e le resistenze di alcuni settori dell'esercito spagnolo contro il nuovo sistema democratico.\nI primi sintomi di malessere nell'esercito apparvero nell'aprile del 1977 quando, a causa della legalizzazione del Partito Comunista di Spagna, si dimise il ministro della marina, ammiraglio Gabriel Pita da Veiga, e il Consiglio superiore dell'esercito dichiar\u00f2 di prendere atto della legalizzazione senza per\u00f2 condividerla. Nel novembre del 1978 fu poi sgominata l'Operazione Galaxia, un piano golpista organizzato proprio da Antonio Tejero, che per quello fu condannato a sette mesi di prigione.\nMentre crescevano fermenti golpisti in alcuni settori dell\"'Ej\u00e9rcito de Tierra\" e dell'estrema destra postfranchista, il governo avanzava all'inizio del decennio verso una profonda crisi, che nel corso del 1980 si rivel\u00f2 sempre meno sostenibile. Tra i principali eventi di quell'anno ci furono le dimissioni di Manuel Clavero dalla carica di ministro della Cultura (15 gennaio), il rimpasto di governo del 3 maggio, la mozione di censura presentata contro Adolfo Su\u00e1rez dal PSOE (28-30 maggio), le dimissioni del vicepresidente del governo Fernando Abril Martorell (22 luglio) che produsse un nuovo rimpasto in settembre e l'elezione a ottobre di Miguel Herrero Rodr\u00edguez de Mi\u00f1\u00f3n, candidato alternativo a quello ufficiale proposto dal gruppo parlamentare centrista di Su\u00e1rez.\nLa crescente debolezza di Su\u00e1rez in seno al proprio partito lo costrinse a dimettersi da presidente del governo e dell'UCD il 29 gennaio 1981 durante una drammatica trasmissione televisiva, subito dopo la quale gli eventi precipitarono. Il primo febbraio, il Collettivo \"Almendros\" pubblica su \"El Alc\u00e1zar\" un articolo di chiara impronta golpista. Dal 2 al 4 febbraio il Re \u00e8 nei Paesi Baschi, dove i deputati di \"Herri Batasuna\" lo accolgono tra fischi e incidenti. Il 6 febbraio si scopre assassinato un ingegnere della centrale nucleare di Lem\u00f3niz, sequestrato un giorno prima, mentre si seguono con apprensione gli sviluppi del sequestro dell'industriale Luis Su\u00f1er.\nIn questo clima sociale si pone una questione politica interna, quella di trovare il successore di Su\u00e1rez. Tra il 6 ed il 9 febbraio si tiene il travagliato secondo Congresso dell'UCD a Maiorca, durante la quale un partito diviso elegge un presidente di circostanza, Agust\u00edn Rodr\u00edguez Sahag\u00fan, individuando poi, il giorno 10, il candidato alla presidenza del governo nella figura di Leopoldo Calvo-Sotelo.\nLe tensioni politiche raggiunsero il culmine quando il 13 febbraio si diede notizia della morte a Carabanchel di Jose Ignacio Arregui, vittima delle torture inflitte dalla Direzione generale di sicurezza. Quel giorno si arriv\u00f2 a uno sciopero generale nei Paesi Baschi e a un aspro dibattito tra i gruppi parlamentari al Congresso. Il governo destitu\u00ec vari dirigenti della polizia, mentre nel ministero dell'Interno si susseguivano dimissioni a catena in segno di solidariet\u00e0 ai torturatori mentre il giornale \"El Alc\u00e1zar\" presentava l'azione del governo come una gestione debole da interrompere in modo netto.\nFu in tale clima infuocato che Calvo-Sotelo present\u00f2 il suo governo il 18 febbraio. Il 20 non ottenne la fiducia del Parlamento spagnolo e fu fissata per il 23 una nuova votazione. Proprio quel giorno fu scelto dai golpisti per il loro tentativo, nel quale sarebbero confluite le diverse aspirazioni: quelle di un golpe \"duro\" - impersonate da Tejero e dal capitano generale Jaime Milans del Bosch - e quelle di un golpe \"blando\", promosse dal generale Alfonso Armada, uomo di fiducia del Re.\n\"El Golpe\".\nIl tentativo del 23 febbraio 1981 raggrupp\u00f2 e coordin\u00f2 tutte le diverse trame golpiste che covavano sin dall'inizio della transizione democratica della Spagna.\nL'occupazione del Congresso dei deputati.\nAlle diciotto in punto cominci\u00f2 al Congresso dei deputati la votazione nominale per l'investitura di Leopoldo Calvo-Sotelo come presidente del governo di Spagna. Poco dopo le sei e mezza, quando stava per esprimere il proprio voto il deputato socialista Juan Manuel N\u00fa\u00f1ez Encabo, fece irruzione nell'emiciclo del Congresso un gruppo di decine di militari della Guardia Civil, mitra alla mano, comandato dal tenente colonnello Antonio Tejero Molina, che dalla tribuna ordin\u00f2 che tutti stessero calmi e aspettassero l'arrivo dell'autorit\u00e0 competente, lasciando intendere che si trattasse di un militare, che per\u00f2 non giunse mai. Le sue parole furono:\nUn operatore della TVE riusc\u00ec a filmare per quasi mezz'ora quanto stava accadendo nel Congresso, portando cos\u00ec all'attenzione del mondo l'unico documento audiovisivo sul tentato golpe. La replica venne dal generale Guti\u00e9rrez Mellado, vicepresidente del governo e ministro della difesa, che ordin\u00f2 ai golpisti di gettare le armi e fu aggredito dai militari, che spararono inoltre diversi colpi di arma da fuoco contro il tetto dell'emiciclo. Con la presa delle Cortes e il sequestro del potere esecutivo e legislativo fu generato un cosiddetto \u00abvuoto di potere\u00bb, sul quale si pretendeva di creare un nuovo ordine politico. Alcuni deputati in particolare furono allontanati dagli altri: il presidente del governo uscente e presidente dell'UCD Adolfo Su\u00e1rez, il vicepresidente del governo e ministro della difesa uscente, Agust\u00edn Rodr\u00edguez Sahag\u00fan, il leader dell'opposizione Felipe Gonz\u00e1lez, il secondo in lista del PSOE Alfonso Guerra Gonz\u00e1lez e il leader del Partito Comunista di Spagna Santiago Carrillo.\nLa sollevazione della regione militare di Valencia.\nPoco dopo si sollev\u00f2 a Valencia il capitano generale della Terza regione militare Jaime Milans del Bosch, che port\u00f2 per strada i suoi carri armati, dichiar\u00f2 lo stato d'emergenza e prov\u00f2 a convincere gli altri militari ad assecondare l'operazione.\nNella notte, 250 volontari portoghesi di estrema destra attraversarono il confine per aiutare il golpe. Nel frattempo un altro generale golpista, Torres Rojas, falliva nel suo intento di succedere al generale Juste nel comando nella Divisione corazzata \"Brunete\", con la quale avrebbe dovuto occupare i punti strategici della capitale, tra cui soprattutto radio e televisione da cui avrebbe diramato un comunicato sul successo del golpe.\nIl governo provvisorio.\nEssendo i ministri sequestrati dai golpisti, alle ore ventuno per\u00f2 un comunicato del ministero dell'interno informava della costituzione di un governo provvisorio formato dai sottosegretari uscenti di tutti i ministeri, presieduto dal direttore della sicurezza Francisco La\u00edna, secondo le istruzioni del Re, per assicurare la continuit\u00e0 del governo dello Stato, in stretto contatto con la Giunta dei capi di Stato maggiore.\nLa presa di posizione del re.\nL'indisponibilit\u00e0 del Re Juan Carlos I ad appoggiare il golpe permise di sgominarlo quella notte stessa. Il monarca si assicur\u00f2, di persona e attraverso i suoi collaboratori, della fedelt\u00e0 dei vertici militari. Per il suo comportamento si distinse anche il presidente della Generalit\u00e0 della Catalogna, Jordi Pujol, che poco prima delle ventidue trasmise a tutta la Spagna - attraverso le frequenze di \"Radio Nacional\" e \"Radio Exterior\" - un discorso nel quale invitava alla calma. Fino all'una di notte continuarono i negoziati attorno al Congresso, ai quali partecip\u00f2 il governo di emergenza che comprendeva anche il generale Alfonso Armada, il quale poi sarebbe stato sollevato perch\u00e9 sospettato di partecipare al golpe.\nAll'1:14 di notte del 24 febbraio il Re comparve in televisione, vestito con la divisa di capitano generale degli eserciti, per schierarsi contro i golpisti, difendere la Costituzione spagnola ed esautorare i golpisti. A partire da quel momento, il golpe si consider\u00f2 fallito. A mezzanotte del 24 febbraio Alfonso Armada si present\u00f2 nel Congresso con un doppio obiettivo: convincere il tenente colonnello Tejero a desistere dal suo intento ed assumere egli stesso il ruolo di Capo del Governo agli ordini del Re, con un comportamento chiaramente anticostituzionale. Ma Armada non era l'\"autorit\u00e0 competente\" annunciata da Tejero e questi lo conged\u00f2 con violenza. Da parte sua, Milans del Bosch, isolato, annull\u00f2 i suoi piani alle cinque del mattino e fu arrestato; Tejero, invece, resistette fino a mezzogiorno del 24, ma durante la mattinata del 24 i deputati furono liberati.\nReazioni internazionali.\nNon appena assaltato il Congresso, il golpe fu condannato con la massima durezza da tutti i Paesi della Comunit\u00e0 economica europea, progenitrice dell'attuale Unione europea, con la quale la Spagna stava negoziando la propria adesione, avvenuta poi nel 1986. Fra tutti gli Stati membri si deve sottolineare per l'energia della protesta il Regno Unito e soprattutto l'allora primo ministro Margaret Thatcher, che qualific\u00f2 l'azione militare come \u00abun atto terrorista\u00bb.\nGli Stati Uniti, invece, si astennero dal prendere una posizione ufficiale chiara ed esistono diversi elementi che indicano come la presidenza di Ronald Reagan fosse informata in anticipo degli avvenimenti attraverso i rapporti della CIA. Tra i \"comportamenti oscuri\" degli Stati Uniti furono rilevati il ricevimento dei futuri golpisti spagnoli a Washington gi\u00e0 nel 1980, l'incremento dei movimenti delle navi della marina militare statunitense nello stretto di Gibilterra nei giorni precedenti il tentativo di golpe e lo stato di allerta che nella base aerea di Torrej\u00f3n de Ardoz della United States Air Force era stato decretato gi\u00e0 la domenica precedente.\nTejero, sul banco degli accusati durante il giudizio che segu\u00ec il tentato colpo di Stato, afferm\u00f2 che \u00absia il governo degli Stati Uniti sia il Vaticano erano stati contattati dal generale Armada\u00bb. Dopo l'entrata di Tejero nell'emiciclo, il segretario di Stato statunitense Alexander Haig si limit\u00f2 a dire che \u00abl'assalto al Congresso dei deputati era una questione interna degli spagnoli\u00bb, la qual cosa gli valse forti critiche internazionali; una volta fallito il golpe, cambi\u00f2 le sue dichiarazioni con un sorprendente \u00abdobbiamo congratularci che in Spagna abbia trionfato la democrazia\u00bb.\nD'altro canto, il Vaticano si trovava riunito il giorno 23 in un'assemblea episcopale, per cui non furono diffuse dichiarazioni fino al giorno 24, a golpe fallito.\nIl processo e le conseguenze del golpe.\nDopo il golpe rimasero alcuni interrogativi, soprattutto riferiti al ruolo giocato da ognuno dei principali golpisti e sulle vere intenzioni e appoggi dell'esercito. Le conseguenze pi\u00f9 rilevanti furono l'avvio di un processo di involuzione delle autonomie e un rafforzamento politico della monarchia nell'opinione pubblica e negli ambienti politici, anche internazionali.\nNel processo tenutosi in seguito davanti al Consiglio Supremo di Giustizia Militare, conosciuto come il processo di Campamento (quartiere periferico di Madrid sede di un'importante caserma in cui si svolse il dibattimento) furono condannati a 30 anni di reclusione i principali responsabili del golpe, riconosciuti in Jaime Milans del Bosch, Alfonso Armada e Antonio Tejero Molina. In tutto furono 30 le persone condannate, di cui 17 personalit\u00e0 della \"Guardia Civil\", 13 delle forze armate e un civile, l'ex dirigente dei Sindacati Verticali franchisti Juan Garcia Carr\u00e9s, mentre tre ufficiali furono assolti.\nL'anno successivo una cospirazione golpista fu smantellata in ottobre con l'arresto di tre ufficiali, poi condannati a 13 anni."}
{"id": "515402", "revid": "2184720", "url": "https://it.wikipedia.org/wiki?curid=515402", "title": "Sex (libro)", "text": "Sex \u00e8 un libro di foto erotiche realizzate da Steven Meisel con la direzione artistica di Fabien Baron. Le foto raffigurano la cantante Madonna affiancata da alcune star, tra cui Isabella Rossellini, Big Daddy Kane, Naomi Campbell, Joey Stefano, Udo Kier e Vanilla Ice.\nIl fotografo ha dato immagine alle fantasie sessuali della popstar che nel libro interpreta un personaggio parallelo al suo, di nome Dita, un omaggio all'attrice tedesca Dita Parlo (1906-1971), protagonista di alcuni film francesi come \"L'Atalante\" o \"La grande illusione\". Madonna us\u00f2 questo nome per firmarsi negli alberghi in cui aveva soggiornato durante i suoi viaggi intorno al mondo, ma in realt\u00e0 la vera Dita Parlo (che tent\u00f2 senza successo di diventare famosa ad Hollywood) non ha niente a che fare con le fantasie di \"Sex\".\nIn linea con il tema dell'album \"Erotica\" Madonna propone immagini e testo estremamente espliciti, rivolgendosi spesso ad un immaginario psicoanalista al quale racconta tutte le sue pi\u00f9 audaci fantasie erotiche.\nAl libro, che ha un'originale copertina in lamiera d'alluminio, \u00e8 abbinato un CD singolo contenente la canzone \"Erotic\", una nuova versione del brano \"Erotica\"."}
{"id": "515403", "revid": "1185701", "url": "https://it.wikipedia.org/wiki?curid=515403", "title": "Franco Pellizotti", "text": "Scalatore, \u00e8 stato professionista dal 2001 al 2018.\nBiografia.\nSoprannominato dai suoi tifosi \"Delfino di Bibione\" (citt\u00e0 in cui ha vissuto fino al 2002), \u00e8 sposato con Claudia e padre di tre bimbi di nome Giacomo,Giorgia e Mia.\nCarriera.\nI primi anni.\nDa dilettante ottenne tanti piazzamenti ma poche vittorie; tra esse spicca comunque la Coppa Citt\u00e0 di Asti. Pass\u00f2 professionista nel 2001 con la Alessio, correndo in alcune corse minori e prendendo parte alla Vuelta a Espa\u00f1a, che concluse al 20\u00ba posto, primo degli italiani. Nel 2002 vince una tappa alla Tirreno-Adriatico (arrivando nono in classifica generale), il Giro del Friuli e una tappa al Giro di Polonia; esordisce anche al Giro d'Italia, terminandolo in sedicesima posizione.\nSuccessivamente entra in un periodo di crisi che lo fa cadere nell'anonimato: nessun successo nel 2003, solo uno nel 2004 (anno in cui partecipa ai campionati mondiali di Verona) e due nel 2005, anno in cui decide di approdare alla Liquigas-Bianchi, squadra facente parte del neonato UCI ProTour. Con questa squadra Pellizotti prende parte al Giro d'Italia 2006, terminandolo in ottava posizione dopo essersi aggiudicato la vittoria della tappa di Peschici. Due anni dopo al Giro d'Italia 2008 veste per quattro giorni, nella prima settimana di corsa, la maglia rosa, e vince poi la cronoscalata con arrivo al Plan de Corones; conclude la gara al quarto posto in classifica generale, a soli 2 secondi dal gradino pi\u00f9 basso del podio, occupato da Marzio Bruseghin.\nIl Giro d'Italia 2009 e la squalifica.\nNel 2009 Pellizotti partecipa nuovamente al Giro d'Italia; in quella competizione vince la 17\u00aa tappa, la Chieti-Blockhaus, frazione di circa 80\u00a0km con diverse salite, e si piazza terzo nella classifica generale alle spalle di Denis Men'\u0161ov e Danilo Di Luca, ma davanti al compagno di squadra Ivan Basso che era partito come favorito per la vittoria finale. In luglio sfiora una prestigiosa vittoria nella nona tappa del Tour de France a Tarbes, beffato in una volata a due dal francese Pierrick F\u00e9drigo; nella tredicesima tappa conquista comunque la maglia a pois della classifica scalatori, casacca che porter\u00e0 sino a Parigi. Insieme alla maglia a pois Pellizotti vince lo speciale Premio della combattivit\u00e0.\nIl 3 maggio 2010 viene \"fermato\" dall'Unione Ciclistica Internazionale a causa di anomalie riscontrate nei suoi valori ematici in seguito ai controlli antidoping effettuati alla vigilia del Tour 2009. Di conseguenza \u00e8 costretto a saltare il Giro d'Italia 2010. Il 29 luglio seguente viene deferito al Tribunale Nazionale Antidoping del CONI, con la richiesta formulata dal CONI stesso di due anni di squalifica: dopo un primo rinvio dell'udienza, il 21 ottobre 2010 il TNA assolve per\u00f2 Pellizotti. La sentenza viene per\u00f2 discussa nel marzo successivo presso il Tribunale Arbitrale dello Sport di Losanna, e ribaltata. A Pellizotti viene infatti riconosciuta l'anormalit\u00e0 nel passaporto biologico e quindi comminata una sospensione di due anni, con scadenza il 4 maggio 2012, e 115\u00a0000 euro di multa. La sentenza ha effetto anche sui risultati ottenuti a partire dal 7 maggio 2009, che vengono cancellati (tra essi il terzo posto al Giro e la maglia a pois al Tour).\nIl ritorno alle gare.\nIl 30 aprile 2012 firma un contratto della durata di due anni con la squadra del team manager Gianni Savio, la Androni Giocattoli-Venezuela. Decide comunque di non partecipare al Giro d'Italia 2012, pur essendo gi\u00e0 il 4 maggio dello stesso anno conclusasi la squalifica inflittagli dal TAS. Coglie il primo piazzamento dell'anno classificandosi quinto al Trofeo Melinda. Il 23 giugno seguente si laurea campione italiano, vincendo la prova in linea tra i professionisti.\nIl 1\u00ba agosto 2013 l'Astana Pro Team annuncia il passaggio di Pellizotti alla squadra kazaka, con un contratto annuale valido per la stagione 2014.. Tuttavia, il passaggio di Pellizzotti alla squadra kazaka non si concretizza.\nNel 2017 passa alla Bahrain con il compito di aiutare Vincenzo Nibali nelle tappe di montagna dei grandi giri. Dopo aver aiutato il capitano a classificarsi terzo al Giro d'Italia disputa al suo fianco anche la Vuelta a Espa\u00f1a. Nella corsa spagnola Pellizotti aiuta il capitano, in difficolt\u00e0 a causa di una caduta, anche sull'Angliru, ottenendo il quinto posto di giornata."}
{"id": "515407", "revid": "110157", "url": "https://it.wikipedia.org/wiki?curid=515407", "title": "P\u0101\u1e47ini", "text": "Famoso per la sua grammatica sanscrita, particolarmente per la sua formulazione delle 3.959 regole della morfologia sanscrita nella grammatica conosciuta come \"A\u1e63\u1e6d\u0101dhy\u0101y\u012b\" (\"Gli otto capitoli\"). La grammatica di P\u0101\u1e47ini segna convenzionalmente la fine del sanscrito vedico e l'inizio del sanscrito classico.\nDatazione.\nNon c'\u00e8 niente di certo sulla vita di , nemmeno il secolo in cui visse (visse quasi certamente dopo il VII secolo a.C. e prima del III secolo a.C.). Secondo la tradizione, nacque a Shalatula, vicino al fiume Indo, nel Regno di Gandh\u0101ra (ora in Pakistan). La sua grammatica definisce il sanscrito classico, quindi P\u0101\u1e47ini, per definizione, visse alla fine del periodo vedico: rileva alcune regole speciali, chiamate \"chandasi\" (negli inni), dove racconta di alcune forme delle scritture Vediche che sono cadute nell'uso quotidiano nella lingua parlata del suo tempo, fatto che indica che il sanscrito vedico era gi\u00e0 arcaico, ma ancora comprensibile.\nUn importante indizio sulla datazione di \u00e8 l'occorrenza della parola (\"scrittura greca\"). Siccome i greci, nel Gandhara, non erano conosciuti prima delle conquiste di Alessandro Magno nel 330 a.C., se si pensa che sia vissuto prima di tale data bisogna supporre che egli, pur ignorando l'esistenza dei greci, abbia usato una parola che era un prestito dell'antico persiano ; in questo caso potrebbe anche essere stato un contemporaneo di Dario il Grande, che regn\u00f2 dal 521 al 485/6 a.C., come alcuni hanno ipotizzato.\nLa scrittura apparve per\u00f2 per la prima volta in India nella forma della scrittura Br\u0101hm\u012b a partire dal V secolo a.C. nel Tamil Nadu, ben lontano dal Gandh\u0101ra, mentre la presenza della scrittura non \u00e8 documentata nell'India del nord prima del III secolo a.C. e molti studiosi sono dell'opinione che un lavoro della complessit\u00e0 di quello compiuto da , con le sue 3.959 regole morfologiche, sia difficilmente realizzabile senza l'uso della scrittura.\nI sostenitori della datazione alta sostengono per\u00f2 che potrebbe aver composto la sua grammatica con l'aiuto di un numeroso gruppo di studenti, la memoria dei quali avrebbe potuto essere usata come sostitutiva di appunti scritti.\nLa grammatica.\nLa grammatica sanscrita di \u00e8 divisa in quattro parti:\nP\u0101\u1e47ini e la linguistica moderna.\nP\u0101\u1e47ini, e poi il linguista indiano Bhartrihari, possono aver avuto una significativa influenza in molte delle idee principali proposte da Ferdinand de Saussure, professore di sanscrito, che \u00e8 largamente considerato il padre della linguistica moderna. Noam Chomsky ha sempre riconosciuto l'influenza di P\u0101\u1e47ini nella sua nozione moderna di un'esplicita grammatica generativa.\nP\u0101\u1e47ini usa metaregole, trasformazioni e regole ricorsive. Le grammatiche BNF usate per descrivere i moderni linguaggi di programmazione hanno significative somiglianze con le regole di grammatica di P\u0101\u1e47ini. Il suo lavoro \u00e8 stato perci\u00f2 considerato precursore della moderna teoria del linguaggio formale e dell'uso del computer. Le grammatiche paniniane sono state inventate anche per altre lingue.\nIl vocabolario di P\u0101\u1e47ini.\nMentre il lavoro di P\u0101\u1e47ini \u00e8 puramente grammaticale e lessicografico, le deduzioni culturali e geografiche possono essere mostrate dal vocabolario che usa negli esempi, e dai suoi riferimenti agli altri grammatici.\nIl concetto di Dharma \u00e8 attestato nella sua frase d'esempio \"dharmam karoti\", cio\u00e8 \"colui che rispetta la legge\"."}
{"id": "515413", "revid": "287204", "url": "https://it.wikipedia.org/wiki?curid=515413", "title": "Tutto Raf", "text": "Tutto Raf (sottotitolato \"Collezione Definitiva\") \u00e8 una raccolta di brani del cantante italiano Raf, pubblicata nel 2005 dalla Fonit Cetra. Raccoglie in 2 CD una selezione di brani dell'artista dal 1984 al 2004."}
{"id": "515430", "revid": "2091133", "url": "https://it.wikipedia.org/wiki?curid=515430", "title": "Real Club Deportivo Mallorca", "text": "Il Real Club Deportivo Mallorca, noto in Italia come RCD Maiorca o Maiorca, \u00e8 una societ\u00e0 calcistica spagnola con sede nella citt\u00e0 di Palma di Maiorca, citt\u00e0 delle Isole Baleari, in Spagna. Milita in La Liga, la massima serie del calcio spagnolo.\nDisputa le partite casalinghe allo stadio de Son Moix, capace di contenere 23 142 spettatori.\nNella sua storia ha vinto una Coppa di Spagna e una Supercoppa nazionale; a livello internazionale il massimo risultato \u00e8 il raggiungimento della finale nell'ultima edizione della Coppa delle Coppe, poi persa contro la .\nStoria.\nLa fondazione come Alfonso XIII e gli esordi (1916-1949).\nIl Real Club Deportivo Mallorca (RCD Mallorca) fu fondato nel 1916 con il nome di \"Alfonso XIII FBC\" in onore al sovrano regnante all'epoca sul trono di Spagna. Il primo stadio della squadra fu inaugurato con una partita contro il che vide la vittoria degli ospiti per 5-0. Il 28 giugno dello stesso anno lo stesso monarca spagnolo concesse alla squadra il titolo di \"Real Sociedad\".\nNel 1917 la Federazione catalana ammise la compagine al campionato di Seconda Divisione in qualit\u00e0 di campione ufficioso delle Baleari, conquistando il titolo nella finale giocata a Barcellona contro il , sconfitto 3-1.\nIl cambio di nome e l'esordio in \"Liga\" (1949-1963).\nNel 1931 il club cambi\u00f2 ufficialmente il nome in \"Club Deportivo Mallorca\", volendo evitare ogni richiamo alla passata monarchia con l'istituzione del regime repubblicano in Spagna.\nIl 22 settembre 1945 fu inaugurato il nuovo stadio, inizialmente denominato \"Es Fort\u00ec\" e quindi, nella stessa stagione, cambiato in \"Lluis Sitjar\" in onore della persona che volle la costruzione dello stadio. A partire dal 1949 venne ufficialmente ripristinato il titolo di \"Real\", modificando la denominazione ufficiale del team in \"Real Club Deportivo Mallorca\", con il quale \u00e8 tutt'oggi conosciuto.\nRetrocesso nel 1954 dalla Segunda alla Tercera Divisi\u00f3n, il Maiorca dovette attendere cinque anni per tornare in seconda serie nel 1959 e l'anno seguente, nel 1960, approd\u00f2 per la prima volta in Primera Divisi\u00f3n, la massima categoria del calcio nazionale, sotto la guida tecnica di Juan Carlos Lorenzo, che aveva terminato nel club la sua carriera da calciatore, e la presidenza di Jaime Rossell\u00f3. La squadra isolana riusc\u00ec a ottenere due buone salvezze nella sua prima esperienza in \"Liga\", retrocedendo nel 1963.\nRetrocessioni e promozioni (1963-1997).\nIl prosieguo degli anni sessanta vide il Maiorca ottenere altre due promozioni \"Primera\" (nel 1965 e 1969, non riuscendo in entrambi i casi a mantenere la categoria. Dal 1975, con la retrocessione in \"Tercera Divisi\u00f3n\", si apr\u00ec un periodo buio per il club rosso-nero, costretto a militare addirittura in quarta divisione fra il 1978 e il 1980. Toccato il fondo della propria storia, dopo aver rischiato addirittura di scomparire il Maiorca riusc\u00ec tuttavia a risalire la piramide calcistica spagnola, tornando in \"Primera\" nel 1983. Gli anni ottanta furono un periodo di \"saliscendi\" per il club, che non riusc\u00ec a confermarsi stabilmente nella \"Liga\" pur facendovi alcune apparizioni (1983-84, 1986-87 e 1987-88), e nel quale esord\u00ec, nel 1986, Miguel \u00c1ngel Nadal, futuro capitano, primatista di presenze e bandiera della societ\u00e0. \nNel 1991 il Maiorca disput\u00f2 per la prima volta la finale della Coppa del Re, venendo sconfitto dall' per 1-0. Retrocesso l'anno seguente, il club dovette trascorrere alcuni anni in \"Segunda\" prima di ottenere, nel 1997, la sua settima promozione in Primera sotto la presidenza di Bartolom\u00e9 Beltr\u00e1n.\nGli anni d'oro della permanenza in \"Primera\" e la finale di Coppa delle Coppe (1998-2012).\nL'anno successivo arriv\u00f2 una delle migliori prestazioni della sua storia, con in panchina l'argentino H\u00e9ctor C\u00faper: oltre al quinto posto in campionato che avrebbe valso la qualificazione per la Coppa UEFA, la squadra fu sconfitta dal solo ai rigori nella finale di Coppa del Re, risultato che le consent\u00ec di accedere al tabellone principale della Coppa delle Coppe.\nIl primo titolo ufficiale arriv\u00f2 pochi mesi dopo, il 22 agosto 1998, con la vittoria della Supercoppa di Spagna contro il , ad aprire la stagione che regal\u00f2 la miglior prestazione europea nella storia del club: l'esperienza nella Coppa delle Coppe 1998-1999 si concluse infatti in finale, il 19 maggio 1999 al Villa Park di Birmingham, contro la Lazio. L'undici di Cuper arriv\u00f2 in finale superando gli scozzesi dell'Heart of Midlothian, i belgi del KRC Genk, i croati dell'Varteks Vara\u017edin e, in un'ostica semifinale, gli inglesi del ; in finale, per\u00f2, il Mallorca, sorpresa del torneo, si dovette inchinare per 2-1 alla forte Lazio di Vieri e Nedv\u011bd, match-winner della partita.\nNella stessa stagione arriv\u00f2 la miglior posizione in campionato della sua storia, il terzo posto dietro e , ottenendo la qualificazione per i preliminari di Champions League. Il club isolano fu per\u00f2 eliminato dai norvegesi del prima di raggiungere la fase a gironi. Ripescata in Coppa UEFA, la squadra allenata da Fernando V\u00e1zquez riusc\u00ec a raggiungere i quarti di finale, finendo eliminata per mano del poi vincitore del torneo.\nIl 21 agosto fu inaugurato il nuovo stadio Son Moix e il 5 gennaio 2000 l'IFFHS inser\u00ec il Maiorca all'ottavo posto della classifica delle squadre del mondo dell'anno 1999.\nNuovamente terzo nel 2000-01 con il record, per il club, di 71 punti (oltre a quello di gol fatti, 61, di vittorie, 20, e di minor numero di sconfitte, 7), il Maiorca si qualific\u00f2 nuovamente alla Champions League, dove nonostante due successi contro (1-0 casalingo) e (1-0 in trasferta) non riusc\u00ec a passare la fase a gironi, concludendo al terzo posto. Ripescato in Coppa UEFA, venne eliminato dai cechi dello .\nNel 2003 la squadra centr\u00f2 quello che a tutt'oggi resta il maggior successo del club, la vittoria della Coppa del Re superando in finale per 3-0 il Recreativo de Huelva. Alla conquista della coppa seguirono tre campionati mediocri, il primo dei quali addirittura concluso con una sofferta salvezza (2004-05). Il Maiorca, allenato per un quinquennio da Gregorio Manzano, chiuse in dodicesima posizione nelle stagioni 2005-06 e 2006-07, in settima nel 2007-08, trascinato dai gol di Daniel G\u00fciza, laureatosi \"Pichichi\" del campionato con 27 gol, in nona l'anno seguente e in quinta nel 2010, risultato che non permise per\u00f2 alla squadra di partecipare all'edizione 2010-2011 della UEFA Europa League, dato che l'Organo di Controllo e Disciplina dell'UEFA decret\u00f2 che il club non risultava in possesso dei requisiti necessari per partecipare alla UEFA Europa League. Il club spagnolo non soddisfaceva, infatti, i criteri minimi di ammissione (articolo 2.07 del Regolamento dell'Europa League) a causa dei debiti economici maturati, che ammontavano a circa 85 milioni di euro.\nIl ritorno in \"Segunda\", la caduta in \"Segunda B\" e la risalita (dal 2013).\nNel 2012-13 la squadra isolana retrocesse in Segunda Divisi\u00f3n dopo pi\u00f9 di un quindicennio trascorso stabilmente nella \"Liga\", nonostante una vittoria ottenuta all'ultima giornata.\nNel quadriennio successivo disput\u00f2 tribolate annate in seconda serie, caratterizzate da piazzamenti a ridosso della zona retrocessione. Nel 2016-17, a causa del ventesimo posto finale in classifica, il Maiorca retrocesse in Segunda Divisi\u00f3n B, la terza serie spagnola, dopo 36 anni trascorsi nelle prime due categorie calcistiche nazionali. Nella stagione 2017-18 ritorn\u00f2 in Segunda Divisi\u00f3n e nella stagione successiva, dopo aver terminato al quinto posto la stagione regolare, vinse i play-off, eliminando l' in semifinale e il Deportivo La Coru\u00f1a in finale e compiendo dunque un doppio salto di categoria in soli due anni. L'annata 2019-2020 in massima serie si chiuse con una nuova retrocessione, sancita dall'aritmetica alla penultima giornata.\nColori e simboli.\nColori.\nAl momento della sua fondazione come \"Alfonso XIII Football Club\", il club vestiva una casacca di colore rosso, con pantaloncini blu, in omaggio alla divisa della nazionale spagnola. Con l'avvento della seconda Repubblica spagnola nel 1933, il club opt\u00f2, per evitare ogni riferimento alla monarchia, per l'adozione di calzoncini neri, adottando la colorazione che ha mantenuto fino ai giorni nostri.\nStemma.\nLo stemma del Maiorca si compone di uno scudo dal fondo rosso bordato di giallo, sormontato dalla corona reale spagnola e contornato da decori vegetali, sulla cui estremit\u00e0 inferiore compare un piccolo pallone da calcio. Al centro dell'emblema, alcune lettere stilizzate riportano l'acronimo corrispondente al nome ufficiale della societ\u00e0.\nStrutture.\nStadio.\nIl club disputa le partite casalinghe nel \"Visit Mallorca Estadi\", che ha una capienza di 23.142 e un campo di dimensioni 105x66 metri. Il nome \u00e8 frutto di una sponsorizzazione; in passato era noto anche come \"Son Moix\" (dal nome del quartiere cittadino che lo ospita), \"ONO Estadi\" e \"Iberostar Estadi\". Dal 1999 il nuovo impianto, sorto per ospitare le Universiadi tenutesi nella citt\u00e0 isolana in quell'anno, sostituisce il vecchio \"Estadio Llu\u00eds Sitjar\", edificato nel 1945.\nDal giugno 2020 lo stadio \u00e8 stato ufficialmente rinominato con il suo nome attuale, con lo scopo di rilanciare il turismo nella regione, danneggiato dalle conseguenze della pandemia di COVID-19 del 2020 in Spagna; il termine dell'accordo di sponsorizzazione \u00e8 previsto nel 2022.\nSociet\u00e0.\nSettore giovanile.\nCome numerose altre societ\u00e0 spagnole, anche il Maiorca possiede una propria squadra filiale, il Maiorca B. Fondato nel 1967 e passato attraverso diverse denominazioni, milita attualmente in Tercera Divisi\u00f3n, la quarta serie del calcio nazionale.\nCalciatori.\nVincitori di titoli.\nI seguenti giocatori hanno ottenuto risultati di prestigio con le loro nazionali nel periodo di militanza nella societ\u00e0:\nStatistiche e record.\nPartecipazione ai campionati e ai tornei internazionali.\nCampionati nazionali.\nDalla stagione 1931-1932 alla 2020-2021 il club ha ottenuto le seguenti partecipazioni ai campionati nazionali:\nTornei internazionali.\nAlla stagione 2018-2019 il club ha ottenuto le seguenti partecipazioni ai tornei internazionali:\nStatistiche individuali.\nIl giocatore con pi\u00f9 presenze nelle competizioni europee \u00e8 Javier Olaizola a quota 31, mentre il miglior marcatore \u00e8 Samuel Eto'o con 7 gol.\nStatistiche di squadra.\nA livello internazionale la miglior vittoria \u00e8 il 4-1 ottenuto contro il negli ottavi della Coppa UEFA 1999-2000, mentre la peggior sconfitta un 4-0 subito dallo nella fase a gruppi della UEFA Champions League 2001-2002.\nTifoseria.\nGemellaggi e rivalit\u00e0.\nA livello locale, la rivalit\u00e0 maggiormente sentita dai tifosi del Maiorca \u00e8 quella nei confronti dell', squadra con cui i \"rossoneri\" si contendono il primato calcistico cittadino e, pi\u00f9 in generale, quello sulle isole Baleari. La partita, considerata un vero e proprio \"derby\", non si \u00e8 disputata per molti anni a causa della differenza di categoria fra le due squadre, che sono tornate a confrontarsi nell'annata 2017-18, dopo la retrocessione del Maiorca in Segunda Divisi\u00f3n B.\nOrganico.\nRosa 2021-2022.\n\"Aggiornata al 19 febbraio 2022.\"."}
{"id": "515431", "revid": "466539", "url": "https://it.wikipedia.org/wiki?curid=515431", "title": "Jerry Lewis", "text": "Fra i pi\u00f9 importanti e noti comici del panorama internazionale, ha formato con Dean Martin un sodalizio artistico di grande successo, televisivo e cinematografico, per poi intraprendere la carriera solista come attore e regista a partire dagli anni '60. Al cinema ha dato un contributo originale ed eclettico, creando una maschera comica forgiata su un'inconfondibile mimica facciale, unita a una gestualit\u00e0 del corpo e a un'esuberanza delle gag del tutto inedite, accompagnate da testi e sceneggiature spesso surreali e graffianti.\nForte \u00e8 stato il suo impegno umanitario: nel 1966 ha fondato Telethon, famosa maratona televisiva organizzatasi in tutto il mondo allo scopo di raccogliere fondi per combattere la distrofia muscolare. Nel 1999 gli fu assegnato il prestigioso Leone d'oro alla carriera alla Mostra del Cinema di Venezia.\nBiografia.\nGli inizi.\nNacque a Newark, nel New Jersey, il 16 marzo del 1926, figlio di Daniel Levitch, un attore di vaudeville, e di Rachel \"Rae\" Brodsky, ambedue immigrati russi di origine ebraica.\nJerry trascorse l'infanzia girando in piccoli teatri di provincia con i genitori ed esord\u00ec in palcoscenico nel 1931 come componente di un coro. Quando dovette cominciare a frequentare la scuola fu affidato dai genitori a una zia ad Albany e, in seguito, mandato a studiare in un collegio a Irvington. Qui si fece notare, pi\u00f9 che per lo studio, per le imitazioni dei compagni e degli insegnanti. La sua carriera scolastica fin\u00ec presto, quando venne espulso dal collegio per aver picchiato un insegnante che parlava male degli ebrei.\nCominci\u00f2 a guadagnarsi da vivere con una serie di lavori occasionali: commesso, magazziniere in una fabbrica di cappelli, fattorino in un albergo, maschera in un cinema-teatro di Brooklyn. Proprio l\u00ec, negli intervalli degli spettacoli, prov\u00f2 a mettere in scena brevi sketch in cui imitava in playback le movenze di cantanti famosi. Esentato dal servizio militare per la perforazione di un timpano a seguito di un'otite, esord\u00ec nella sua prima \"tourn\u00e9e\" nel 1944 toccando varie citt\u00e0 degli Stati Uniti e del Canada.\nIl sodalizio artistico con Dean Martin.\nUn significativo incontro avvenne due anni dopo, con il cantante crooner di origine italiana Dino Crocetti, meglio conosciuto come Dean Martin. Il 26 giugno 1946, durante uno spettacolo, a causa dell'assenza di un attore Lewis propose di far esordire il suo amico. Il successo fu immediato, e insieme i due diventarono la coppia di attori pi\u00f9 celebre dell'epoca, un sodalizio portato avanti per i successivi dieci anni in teatro, al cinema e in televisione, interrotto per motivi personali nel 1956.\nI due formarono una coppia comica perfettamente bilanciata, nella quale il fascino e la sicurezza di Martin si contrapponevano ai tic e alle maniere impacciate e scoordinate di Lewis. I comici che si erano affermati prima della guerra erano ormai decaduti: i Fratelli Marx girarono il loro ultimo film nel 1949, Stanlio e Ollio si preparavano a emigrare in Europa dove, dopo un lungo periodo di silenzio, realizzarono il loro ultimo film \"Atollo K\", mentre la coppia Bob Hope-Bing Crosby stava per esaurire la serie di film \"Road to...\". Alla fine degli anni quaranta il pubblico sentiva il bisogno di una comicit\u00e0 pi\u00f9 moderna, e il duo si distinse grazie a una comicit\u00e0 basata sull'interazione tra i personaggi piuttosto che su scenette scritte e pianificate a tavolino. Lewis e Martin acquisirono velocemente la fama a livello nazionale, dapprima con i loro spettacoli nei night club, successivamente quali star di un loro programma radiofonico, poi con una serie di apparizioni televisive e infine al cinema come protagonisti di una serie di film prodotti dalla Paramount Pictures.\nIl loro primo film fu \"La mia amica Irma\" (1949), al quale fece subito seguito \"Irma va a Hollywood\" (1950). I due film erano la trascrizione cinematografica di scenette che i due avevano gi\u00e0 recitato in una trasmissione radiofonica a puntate, ai quali Lewis aggiunse alcune \"gag\" mimico-gestuali (famoso il duetto con uno scimpanz\u00e9 che fuma, beve e gioca a carte) che poi caratterizzeranno tutto il suo modo di recitare.\nLa coppia lavor\u00f2 insieme in ben sedici lungometraggi tra i quali \"Attente ai marinai!\" (1952), \"Morti di paura\" (1953), \"Il nipote picchiatello\" (1955), \"Artisti e modelle\" (1955) e \"Hollywood o morte!\" (1956), gli ultimi due diretti dal regista Frank Tashlin, collaborando inoltre a centinaia di apparizioni a teatro, in TV, in radio, e a decine di incisioni musicali. Ad attestare la popolarit\u00e0 della coppia, la DC Comics pubblic\u00f2 dal 1952 la serie a fumetti intitolata \"The Adventures of Dean Martin and Jerry Lewis\".\nIl 25 luglio 1956, a dieci anni esatti dall'inizio della loro unione artistica, Lewis e Martin annunciarono la loro separazione nel corso di uno show al \"Copacabana\" di New York. Da pi\u00f9 parti arrivarono richieste, ingaggi e proposte affinch\u00e9 i due si ricongiungessero, ma la rottura fu definitiva. L'affiatamento era venuto meno a causa dello sbilanciamento dei ruoli cinematografici via via sempre pi\u00f9 a sfavore di Martin. Particolarmente imbarazzante fu la pubblicazione di una fotografia sulla copertina di \"Look Magazine\", che nel 1954 utilizz\u00f2 un'immagine pubblicitaria del duo, tagliando per\u00f2 la met\u00e0 della foto in cui appariva Martin. La serie a fumetti continu\u00f2 a essere pubblicata ancora per un anno dopo lo scioglimento della coppia, per poi continuare fino al 1971, con il solo Lewis come protagonista assoluto. In questa seconda fase della serie, Lewis si incontrava spesso con supereroi come Superman, Batman, e vari altri personaggi della DC Comics.\nLa carriera dopo la separazione.\nLa separazione artistica sembr\u00f2 giovare nei primi tempi soprattutto a Dean Martin, che cominci\u00f2 a essere ingaggiato in ruoli pi\u00f9 significativi (\"I giovani leoni\", \"Qualcuno verr\u00e0\", \"Un dollaro d'onore\"), mentre Lewis apparve in pellicole (\"Il delinquente delicato\", \"Il marmittone\") che rischiavano di ingabbiarlo in una comicit\u00e0 ormai di maniera. A salvarlo dalla \"routine\" fu la ripresa della collaborazione con Frank Tashlin in altri quattro film, tra cui \"Il balio asciutto\" (1958) e \"Il Cenerentolo\" (1960).\nAttivit\u00e0 come regista.\nNel 1960, l'uscita di \"Il Cenerentolo\" venne rimandata al Natale successivo per problemi di post-produzione, ma la Paramount aveva bisogno di un nuovo film da lanciare nel periodo estivo, e chiese a Lewis di produrne uno. Lewis realizz\u00f2 quindi \"Ragazzo tuttofare\", suo esordio alla regia. Usando come location il \"Fontainebleau Hotel\" di Miami, con un bilancio ristretto a disposizione, con brevi tempi di ripresa e nessun copione pronto, Lewis gir\u00f2 il film giorno per giorno. Bill Richmond collabor\u00f2 all'ideazione delle scene e delle gag, ispirate alle comiche del periodo del cinema muto. Durante la produzione, Lewis svilupp\u00f2 la tecnica del video assist, usando molteplici monitor che gli permettevano di rivedere, in tempo reale, il girato. In seguito, la tecnica utilizzata da Lewis divenne pratica abituale di qualsiasi altro regista.\nQuasi per caso Lewis divent\u00f2 quindi anche regista dei suoi film, proseguendo brillantemente la sua carriera nel cinema e diventando uno dei registi pi\u00f9 apprezzati in Europa, osannato nei \"Cahiers du cin\u00e9ma\" dalla critica francese come \"il regista totale\" (\"The Total Film-maker\" divenne anche il titolo di un libro in cui Lewis mise per iscritto gli argomenti di un corso di arte drammatica che aveva tenuto a Hollywood), l'unico in grado di rendere un film comico \"registicamente perfetto\".\nDopo \"Ragazzo tuttofare\", ben accolto dappertutto da critica e pubblico fuorch\u00e9 in Italia, Lewis diede seguito alla sua carriera di regista dirigendo svariati altri film, di cui spesso scrisse anche la sceneggiatura, inclusi \"L'idolo delle donne\" e \"Il mattatore di Hollywood\" (entrambi del 1961), \"Jerry 8\u00be\" (1964) e il suo acclamato capolavoro, \"Le folli notti del dottor Jerryll\" (1963).\nNel 1965 Lewis diresse la commedia \"I 7 magnifici Jerry\", scritta insieme a Bill Richmond: \u00e8 la storia di una orfanella milionaria che deve scegliere il suo nuovo \"tutore\" tra sei catastrofici zii, tutti quanti interpretati dallo stesso Lewis. Del 1970 \u00e8 \"Scusi, dov'\u00e8 il fronte?\", film che ottenne un clamoroso successo in Francia, ma che venne snobbato in patria.\nNel 1972 Lewis recit\u00f2 e diresse l'inedito \"The Day the Clown Cried\", un melodramma ambientato in un campo di concentramento nazista. Lewis raramente parlava di questo film, ma una volta spieg\u00f2 che la sua mancata distribuzione fu dovuta a difficolt\u00e0 finanziarie e dispute legali con gli sceneggiatori. L'insuccesso del progetto, a cui Lewis si sentiva molto legato, lo port\u00f2 a una lunga pausa dall'attivit\u00e0 cinematografica, in cui si dedic\u00f2 prevalentemente alle sue trasmissioni televisive di beneficenza. Torn\u00f2 al cinema solo nel 1980 con la regia e l'interpretazione in \"Bentornato, picchiatello!\".\nMusica.\nLewis prov\u00f2 anche a intraprendere una carriera musicale parallela al cinema negli anni cinquanta, conquistando un buon successo in classifica con la canzone \"Rock-a-Bye Your Baby with a Dixie Melody\" (una canzone cantata originariamente da Al Jolson e diventata famosa grazie a Judy Garland), cos\u00ec come con la canzone \"It All Depends On You\", nel 1958. Queste, e altre canzoni, saranno successivamente raccolte nell'album \"Jerry Lewis Just Sings\".\nJerry Lewis MDA Telethon.\nIl \"Jerry Lewis MDA Telethon\" (conosciuto anche come \"The Jerry Lewis MDA Labor Day Telethon\") \u00e8 un decennale programma televisivo presentato da Jerry Lewis, con lo scopo di raccogliere fondi a favore della \"Muscular Dystrophy Association\" (MDA), associazione che aiuta i malati di distrofia muscolare. Va in onda annualmente sin dal 1966.\nNel corso degli anni alla trasmissione hanno partecipato come ospiti molte stelle di prima grandezza e il programma \u00e8 riuscito a raccogliere svariati miliardi di dollari. Nell'edizione del 1976, a sorpresa, comparve in scena l'ex partner artistico di Lewis, Dean Martin, chiamato sul palco da Frank Sinatra, amico di entrambi. Martin e Lewis si riappacificarono, abbracciandosi di fronte a un pubblico in delirio e mettendo fine a una disputa durata anni.\nGli ultimi anni.\nIl fisico dell'attore sub\u00ec le conseguenze di cadute e piroette nelle scene spericolate girate nei film, oltre che della rottura di una vertebra nei primi anni sessanta; l'assunzione massiccia di steroidi lo fece ingrassare fino ad arrivare a pesare 120 chili.\nRitorn\u00f2 al cinema nel 1983, quando Martin Scorsese lo chiam\u00f2 per interpretare \"Re per una notte\", accanto a Robert De Niro. Dopo aver divorziato nel 1980 dalla cantante Patti Palmer, sposata nel 1944 e dalla quale aveva avuto sei figli, nel 1983 Jerry spos\u00f2 la ballerina SanDee Pitnick. I due ebbero una figlia, Danielle Sarah, nata nel 1992.\nJerry Lewis si sottopose a numerosi interventi al cuore, con l'impianto di quattro by-pass e nel 1992 gli venne asportato un cancro alla prostata. Soffriva di diabete mellito di tipo 1 e fibrosi polmonare. All'inizio degli anni 2000 ebbe una dolorosissima meningite virale, che gli procur\u00f2 una grave depressione che lo port\u00f2 sull'orlo del suicidio.\nNel 2013 torn\u00f2 a recitare in un ruolo da protagonista, nel film drammatico \"Max Rose\" (poi ridistribuito nel 2016), diretto da Daniel Noah. Nel giugno dello stesso anno venne ricoverato d'urgenza in ospedale, dopo essere stato trovato privo di sensi nella sua stanza d'albergo a New York. L'anziano comico, che avrebbe dovuto presenziare a un evento in onore di Tom Cruise, si sarebbe sentito male a causa di un problema di ipoglicemia. Secondo l'addetto stampa di Lewis, il ricovero sarebbe stato semplicemente a scopo precauzionale.\nNel settembre 2016 Lewis concesse un'intervista al programma radiofonico \"WTF with Marc Maron\". Nel dicembre dello stesso anno espresse il desiderio di girare un altro film nonostante l'et\u00e0 avanzata e i problemi di salute. L'ultima apparizione pubblica di Lewis ebbe luogo in uno spot di presentazione dell'ospite durante il \"talk show\" di Jerry Seinfeld in onda su Netflix, \"Comedians in Cars Getting Coffee\". Lo spot venne trasmesso postumo nel 2018.\nNell'ultimo periodo della sua vita, Lewis fond\u00f2 la \"House of Laughter\" (\"La casa della risata\") per aiutare i bambini e i giovani affetti da malattia o reduci da traumi attraverso il potere terapeutico della risata. La prima importante iniziativa benefica della fondazione, il 19 giugno del 2017, fu un \"gal\u00e0\" benefico dedicato a Robin Williams. Fu attivo sul palcoscenico (\"live show\" a Las Vegas e diversi seminari sul buonumore) e nella produzione cinematografica (\u00e8 stato produttore esecutivo nei \"remake\" dei suoi storici film) fino alla sua morte, avvenuta il 20 agosto 2017.\nRiconoscimenti.\nHa due stelle sulla Hollywood Walk of Fame.\nJerry vinse il premio di \"Miglior Regista dell'Anno\" per ben otto volte dal 1960; tre volte in Francia, e una in Italia, Belgio, Germania, Spagna e Olanda. Il critico cinematografico francese Robert Benayoun, scrisse: \"\u00abConsidero Jerry Lewis, da quando \u00e8 morto Buster Keaton, il maggiore artista comico del nostro tempo. Rispecchia perfettamente i tempi in cui viviamo e contemporaneamente li critica\u00bb\". Il regista francese Jean-Luc Godard, una volta disse: \"\u00abJerry Lewis \u00e8 l'unico regista americano al giorno d'oggi, che cerca di sperimentare qualcosa di nuovo e originale nei propri film; \u00e8 molto meglio di Chaplin e Keaton\u00bb\".\nPolemiche.\nLewis \u00e8 stato spesso criticato dalle associazioni per i diritti dei disabili che lo hanno accusato di aver costruito la propria carriera scimmiottando i movimenti spastici dei disabili. Nel 1990 egli scrisse di suo pugno un breve saggio per la rivista \"Parade\", intitolato \"If I Had Muscular Dystrophy\" (\"Se avessi la distrofia muscolare\"), nel quale descriveva i malati di distrofia come \"delle mezze persone\". Molti appartenenti alla comunit\u00e0 dei disabili si sentirono offesi da questo atteggiamento pregiudiziale che, a loro parere, contribuiva a rafforzare l'idea che le persone disabili sono \"come bambini, bisognosi d'aiuto per ogni cosa, senza speranza e, in definitiva, un peso per la societ\u00e0\". Alcuni membri delle comunit\u00e0 per i diritti dei disabili arrivarono anche ad opporsi alla candidatura di Lewis come vincitore del premio umanitario dedicato alla memoria di Jean Hersholt.\nNel febbraio 2000, Lewis sbalord\u00ec il pubblico presente allo U.S. Comedy Arts Festival dichiarando di non avere in simpatia le donne che fanno i comici. Lewis disse: \u00abNon mi piace nessuna attrice comica. Una donna che cerca di far ridere non mi offende, per\u00f2 mi urta un po' i nervi. Io, come spettatore, mi trovo a disagio. Continuo a pensare alle donne come a delle macchine sforna bambini\u00bb. Poco dopo giustific\u00f2 la sua uscita, dichiarando che era stata citata ampiamente fuori contesto, e aggiungendo che in carriera aveva girato ben 11 film con l'attrice comica Kathleen Freeman.\nDurante il Telethon del 2007, Lewis si lasci\u00f2 scappare in diretta TV la parola, \"frocio\". Mentre parlava con un cameraman, scherz\u00f2: \u00abOh, la tua famiglia \u00e8 venuta a vederti. Ti ricordi di Bart, il tuo figlio pi\u00f9 grande, Jesse, il frocio ignorante...\u00bb In seguito si scus\u00f2..\nIl 25 luglio 2008, Lewis fu denunciato per porto d'armi abusivo nel McCarran International Airport di Las Vegas, Nevada. Il \"manager\" di Lewis disse alla stampa che l'arma era solo un pezzo da collezione non funzionante, cosa che la polizia contestava affermando che l'arma era perfettamente in grado di sparare. Lewis successivamente afferm\u00f2 che la pistola era un regalo di un partecipante al telethon del 2007.\nNell'ottobre 2008, Lewis offese il mondo dello sport con una affermazione fatta alla TV australiana, dichiarando che il cricket, popolare sport in Australia, \u00ab... \u00e8 un gioco da froci\u00bb.\nTelevisione.\nJerry Lewis ha partecipato anche a una serie di \"sketch\" della rubrica televisiva pubblicitaria italiana \"Carosello\", andata in onda nel 1971 e 1972, e della quale fu anche regista e sceneggiatore, pubblicizzando l'amaro Ramazzotti.\nDoppiatori italiani.\nDa doppiatore \u00e8 stato sostituito da:"}
{"id": "515442", "revid": "79454", "url": "https://it.wikipedia.org/wiki?curid=515442", "title": "Antico nordico", "text": ""}
{"id": "515443", "revid": "599013", "url": "https://it.wikipedia.org/wiki?curid=515443", "title": "Seed saving", "text": "In agricoltura e giardinaggio, il termine inglese seed saving indica la pratica di conservare semi di fiori e vegetali. La conservazione delle sementi era in passato una tradizione agricola finalizzata al mantenimento di fattorie e giardini; oggi invece le sementi vengono acquistate a seconda delle necessit\u00e0 e possono produrre dichiaratamente piante ibride, quindi l'attivit\u00e0 di conservazione delle sementi \u00e8 svolta solo da appassionati di giardinaggio o finalizzata a interessi ambientalistici. Chi pratica il \"seed saving\" \u00e8 chiamato \"seed saver\", letteralmente \"conservatore di semi\", cercatore e conservatore informale di vecchie variet\u00e0 locali o di agrobiodiversit\u00e0 non autoctone soggette a fenomeni di erosione genetica, affinch\u00e9 non si estinguano.\nEsistono nel mondo numerose organizzazioni non governative che organizzano reti di seed saver per lo scambio di semi.\nStoria.\nA causa delle esigenze di mercato e dell'impossibilit\u00e0 nel gestire troppe variet\u00e0, il numero delle cultivar si \u00e8 via via ridotto. Questo processo, detto di erosione genetica, \u00e8 stato agevolato dall'Unione europea con l'istituzione del registro dell\"'Ente nazionale sementi elette\" (ENSE), nel quale le aziende agricole sono tenute a registrare le cultivar in loro possesso. Il prezzo altissimo dell'iscrizione ha fatto s\u00ec che molte imprese minori abbandonassero i propri semi per adottare sementi gi\u00e0 registrate. Tuttavia, gli stati membri hanno istituito banche genetiche, consistenti in celle frigorifere dove vengono conservati campioni delle variet\u00e0 tradizionali. Molti semi, a causa della lunga attesa della semina, hanno perso la germinabilit\u00e0, e con essa il loro bagaglio genetico unico e insostituibile.\nPer opporsi in modo efficace all'erosione genetica che interess\u00f2 tutto il Novecento, negli anni settanta \u00e8 nato il movimento dei seed saver. Il loro intento \u00e8 quello di preservare gli ortaggi rari e in via di estinzione riproducendo i semi ottenuti da orticoltori, soprattutto anziani, banche genetiche e ditte sementiere, ridistribuendoli a coloro che intendono moltiplicarli. Negli Stati Uniti questa tendenza si \u00e8 coordinata nell'associazione Seed Saver Exchange. In Europa sono diffuse simili iniziative in Gran Bretagna (HDRA), Austria (Arche Noah) e Svizzera (Pro specie rara); in Francia, la piccola ditta sementiera Kokopelli si ispira ai principi del seed saving nella salvaguardia alla biodiversit\u00e0."}
{"id": "515450", "revid": "1926649", "url": "https://it.wikipedia.org/wiki?curid=515450", "title": "Fabrizio Lorieri", "text": "Carriera.\nGiocatore.\nClub.\nCresciuto nell', esordisce nella stagione 1981-1982 con la Sangiovannese (Serie C2), per poi passare in compropriet\u00e0 al Prato l'anno successivo: con i toscani vince il campionato di Serie C2 1982-1983. Nel 1983 torna all'Inter come riserva di Walter Zenga, ma dopo una stagione senza scendere in campo si trasferisce sempre in compropriet\u00e0 al , in Serie C1: con gli emiliani disputa una stagione da titolare, perdendo la Serie B dopo lo spareggio contro il Lanerossi Vicenza.\nDopo un'altra stagione senza presenze nell'Inter \u00e8 ceduto al Torino. Con la squadra piemontese gioca tre campionati di Serie A dal 1986 al 1989, disputandone da titolare inamovibile solo uno (1987-1988) e subendo, nelle restanti stagioni, la concorrenza di portieri di riserva quali Renato Copparoni e Luca Marchegiani. Nella stagione 1988-1989 il rapporto con il Torino si incrina definitivamente e dopo la retrocessione dei granata si trasferisce all', dove rimane per quattro stagioni (due in Serie A e due in Serie B).\nNel 1993 approda alla Roma per 4 miliardi di lire; con i giallorossi colleziona 20 presenze nella prima stagione e 2 nella seconda in Serie A (debutto il 29 agosto 1993 in Genoa-Roma 2-0).\nNel 1995 \u00e8 ceduto al Lecce, in Serie C1, con cui ottiene due promozioni consecutive (dalla C1 alla B e dalla B alla A). Nella stagione 1997-1998 \u00e8 titolare in Serie A con il Lecce, che retrocede. Nella stagione 1998-1999, in Serie B, conquista nuovamente la promozione in massima divisione con i salentini. Nel periodo trascorso al Lecce milita per due anni con l'ex compagno nella Roma Giuseppe Giannini.\nNel novembre 1999, non rientrando nei piani della societ\u00e0, \u00e8 acquistato dalla Salernitana (Serie B), in cui milita per una stagione prima di passare al Genoa in cambio di Salvatore Soviero (altre due annate in Serie B). Nel giugno 2003 \u00e8 allo Spezia, in Serie C1, dove finisce quasi subito fuori rosa e nel gennaio 2004 passa al Cuoiopelli Cappiano Romaiano, in Serie C2, dove chiude la carriera.\nNazionale.\nConta 15 convocazioni e 4 presenze nella nazionale italiana Under-21, con cui ha esordito il 12 novembre 1986 (0-0 contro l'Austria) e disputato l'ultima gara l'11 febbraio dell'anno seguente (vittoria per 2-1 sul Portogallo).\nAllenatore.\nDopo il ritiro si lega a Luigi Cagni, tecnico che segue nelle esperienze al come preparatore dei portieri, all'Empoli nella stagione 2006-2007 e poi nello scorcio finale della stagione 2007-2008 e al fino al settembre 2008, con entrambe le squadre anche nel ruolo di vice. Il 30 giugno 2010 il Lecce durante una conferenza stampa per il cambio della presidenza, ufficializza il suo ingaggio per la stagione 2010-2011 come preparatore dei portieri. Ottenuta la salvezza e la consacrazione del portiere Antonio Rosati, passato poi al , viene riconfermato anche per la stagione successiva quando compie un altro grande lavoro con Massimiliano Benassi. Rimane al Lecce fino al gennaio 2013, quando viene sostituito con Raffaele Di Fusco, che fa parte dello staff del nuovo allenatore Antonio Toma, subentrato a Franco Lerda.\nNell'estate 2013 viene assunto dal , neopromosso in Serie A, come allenatore dei portieri. Rimane in Emilia anche dopo il passaggio di Eusebio Di Francesco alla e l'ingaggio di Cristian Bucchi come nuovo tecnico della formazione neroverde.\nNel giugno del 2019 entra a far parte dello staff tecnico della Sampdoria, dove ritrova Eusebio Di Francesco."}
{"id": "515451", "revid": "287204", "url": "https://it.wikipedia.org/wiki?curid=515451", "title": "Ente nazionale sementi elette", "text": "LEnte nazionale sementi elette (oggi parte del CREA) fu un ente pubblico vigilato dal Ministero dell'Agricoltura preposto al controllo della produzione e della commercializzazione di semente certificata. \n\u00c8 stato soppresso con il decreto legge 31/05/2010, n.78 ed i relativi compiti ed attribuzioni sono stati assorbiti dall'Istituto nazionale di ricerca per gli alimenti e la nutrizione (INRAN), a sua volta soppresso con l'articolo n.12 del Decreto Legge n. 95 del 2012. \nL'Inran, dopo la soppressione del D.l. 95/2012 (mentre gi\u00e0 incorporava Ense) \u00e8 confluito nel 2013 nel Consiglio per la ricerca e la sperimentazione in agricoltura (CRA) che ha istituito 2 centri di ricerca denominati rispettivamente \"Centro di Ricerca per gli Alimenti e la Nutrizione\" (CRA-NUT) e \"Centro di Sperimentazione e Certificazione delle Sementi\" (CRA-SCS).\nNel 2015 tutto il CRA (Consiglio per la ricerca e la sperimentazione in agricoltura) e quindi con le rinominate funzioni Ense di Cra-scs (Centro di Ricerca di Sperimentazione e Certificazione delle Sementi), \u00e8 confluito nel CREA, nuovo ente costituitosi dall'unione del CRA con l'INEA (Istituto nazionale di economia agraria).\nStoria.\nL'Ense fu costituito l'11 settembre 1954 e nel tempo la sua funzione si adegu\u00f2 a progressive variazioni delle normative di riferimento, segnatamente per effetto del recepimento di normativa comunitaria. L'ultima importante riforma fu introdotta con il decreto legislativo 29 ottobre 1999, n. 454 (\"Riorganizzazione del settore della ricerca in agricoltura\"), con il quale sono state riordinate le competenze e le attribuzioni di questo ente, del CRSA, dell'Istituto nazionale di economia agraria (INEA), dell'Istituto nazionale di ricerca per gli alimenti e la nutrizione (INRAN), dell'ISMEA e del CSREM.\nIn particolare, l'art.12 della norma attribuiva all'ente il compito di svolgere le seguenti attivit\u00e0:\nFu soppresso con il decreto legge 31/05/2010, n.78. I relativi compiti ed attribuzioni furono assorbiti dall'Istituto nazionale di ricerca per gli alimenti e la nutrizione (INRAN)."}
{"id": "515453", "revid": "6340", "url": "https://it.wikipedia.org/wiki?curid=515453", "title": "Cosmologia della mitologia nordica", "text": ""}
{"id": "515454", "revid": "6340", "url": "https://it.wikipedia.org/wiki?curid=515454", "title": "Mitologia nordica", "text": ""}
{"id": "515456", "revid": "115549", "url": "https://it.wikipedia.org/wiki?curid=515456", "title": "FC Torino", "text": ""}
{"id": "515457", "revid": "51418", "url": "https://it.wikipedia.org/wiki?curid=515457", "title": "Lingue neolatine", "text": ""}
{"id": "515466", "revid": "1651376", "url": "https://it.wikipedia.org/wiki?curid=515466", "title": "Medaglie, decorazioni e ordini cavallereschi italiani", "text": "Le medaglie, decorazioni e ordini cavallereschi italiani sia militari sia civili, comprendono i sistemi premiali ufficialmente adottati dalle varie espressioni istituzionali riconosciute nella definizione legittima di Stato Italiano (Regno d'Italia e Repubblica Italiana) o che si sono riconosciute illegittimamente come tali (Repubblica Sociale Italiana) a partire dal 1861. Sono incluse anche le medaglie commemorative di grandi Unit\u00e0 in guerra o quelle relative a campagne militari che pur non essendo ufficiali (ossia non regolamentate da provvedimenti normativi) sono comunque state oggetto di ampia distribuzione e appaiono frequentemente nei medaglieri dei reduci. Ogni insegna \u00e8 riconoscibile dal relativo nastrino.\nGeneralit\u00e0.\nIn Italia non esiste una norma di legge che definisca e articoli in modo univoco e complessivo il sistema premiale nazionale. L'ordine di precedenza tra le insegne, cambiato pi\u00f9 volte nel corso degli anni, risulta differentemente disciplinato in ambito civile e militare, cos\u00ec come negli altri corpi dello Stato, dove \u00e8 normato dai relativi regolamenti per la disciplina delle uniformi.\nLa stessa suddivisione per categorie non \u00e8 soggetta a una normativa vincolante ed esaustiva, anche se l'uso consolidato dalla tradizione indica una distinzione netta tra le onorificenze di tipo cavalleresco e le altre, tra le quali spiccano quelle conferiti per atti di valore o di merito dal resto delle insegne concesse per altre motivazioni.\n\u00c8 comunque possibile una suddivisione dei segni d'onore nelle seguenti categorie:\n\"Nota\": la prima delle date che accompagnano ciascuna insegna si riferisce all'istituzione originale della medaglia, decorazione od ordine cavalleresco, anche quando precedente la costituzione dello Stato italiano unitario; la seconda, quando indicata, si riferisce invece alla sua estinzione, cio\u00e8 quando la medaglia, decorazione o l'ordine cavalleresco \u00e8 uscita dal sistema premiale dello Stato italiano; in entrambi i casi le date sono quelle di promulgazione del relativo provvedimento legislativo.\nSintesi storica.\nIl sistema premiale italiano si \u00e8 sviluppato a partire da quello del Regno di Sardegna e dagli ordini dinastici di Casa Savoia, con l'assorbimento di un limitatissimo numero di medaglie di origine eterogenea legate alle vicende risorgimentali.\nA partire dalla istituzione del Regno d'Italia (1861), fino alla fine dell'Ottocento il sistema si caratterizz\u00f2 per una marcata sobriet\u00e0 nel numero di tipologie disponibili: essenzialmente due ordini dinastici (Santissima Annunziata e Santi Maurizio e Lazzaro), tre ordini statuali (Militare di Savoia, Ordine civile di Savoia e Corona d'Italia), quattro decorazioni (al valor militare, al valor civile, al valor di marina e al merito agrario ed industriale) e un limitatissimo numero di medaglie di lungo servizio, partecipazione e benemerenza.\nCol Novecento inizi\u00f2 una progressiva e rapida espansione delle tipologie disponibili, legata in larga parte al susseguirsi di eventi bellici (guerra di Libia, prima guerra mondiale, guerra d'Etiopia, guerra civile spagnola, seconda guerra mondiale), alla creazione di riconoscimenti specifici legati al potenziamento di settori in espansione della macchina statale (in particolare istruzione e sanit\u00e0), al riconoscimento dei meriti acquisiti nel campo del lavoro, alle anzianit\u00e0 di servizio e benemerenze maturate sia da civili sia da militari nell'amministrazione coloniale.\nUn numero consistente di insegne si aggiunse dagli anni venti con l'avvento del regime fascista (1922/1943) a seguito dell'integrazione delle organizzazioni politiche e combattentistiche del Partito Nazionale Fascista all'interno dell'organizzazione dello Stato.\nDurante la seconda guerra mondiale, nel 1943, dopo la caduta del governo fascista e con l'armistizio di Cassibile, a seguito della istituzione della Repubblica Sociale Italiana in contrapposizione al Regno d'Italia vennero a crearsi per alcune onorificenze due distinti e paralleli sistemi premiali, tuttavia sostanzialmente identici a quelli preesistenti, con l'abolizione delle sole insegne pi\u00f9 marcatamente fasciste da parte del Regno d'Italia e la sostituzione di quelle dinastiche con il gladio o con l'aquila repubblicana da parte della R.S.I. Le onorificenze, decorazioni e medaglie istituite e conferite dalla Repubblica Sociale Italiana, decadute con essa nel 1945, non furono riconosciute n\u00e9 dal Regno d'Italia n\u00e9 lo sono dalla Repubblica Italiana.\nA seguito della scomparsa della monarchia e con la proclamazione della Repubblica Italiana (1946) si \u00e8 avuta una meno omogenea espansione del sistema premiale, con un aumento marcato all'interno dei corpi dello Stato di medaglie di lungo servizio e decorazioni di merito e l'adozione di un numero consistente di medaglie legate a specifici interventi di tipo militare e umanitario da parte sia dello Stato sia da sue articolazioni periferiche (ministeri, dipartimenti, enti) con un insieme di norme incrociate tra i vari enti che hanno reso la legislazione autorizzativa spesso di difficile interpretazione.\nA questo si \u00e8 successivamente aggiunta l'introduzione di sistemi premiali autonomi da parte di enti di governo territoriali (regioni, provincie e comuni) il cui profilo legale \u00e8 ancora incerto e privo di una qualsiasi regolamentazione a livello nazionale.\nPrincipali aspetti legali.\nLa concessione e l'accettazione di onorificenze e ordini cavallereschi in Italia \u00e8 regolamentata dagli articoli 7 e 8 della legge n. 178 del 3 marzo 1951:\nNel caso in cui un cittadino italiano usi nel territorio nazionale medaglie, decorazioni od onorificenze di ordini cavallereschi italiani cui non abbia titolo, si configura invece il reato di usurpazione di titoli e di onori, di cui all'art. 498 del codice penale.\nPer quanto riguarda gli appartenenti ai corpi dello Stato, l'uso di medaglie, decorazioni e onorificenze sulle uniformi \u00e8 stabilito dai rispettivi regolamenti per la disciplina delle uniformi, e sono previste sanzioni in caso di uso improprio o illegittimo.\nPrecedenza portativa.\nIl porto delle decorazioni e l'ordine di precedenza, nel tempo \u00e8 variato notevolmente. Di seguito \u00e8 riportata una serie (parziale, che copre il periodo 1926-1943) della normativa ufficiale al riguardo:\nOrdini cavallereschi.\nOrdini cavallereschi del Regno d'Albania (16 aprile 1940 \u2013 27 novembre 1943).\nAmbedue gli ordini furono istituiti dalla Repubblica Albanese (1925-1928):\nEssi, poi, furono conservati e riformati dal successivo Regno Albanese (1928-1939).\nA seguito dell'Invasione italiana dell'Albania (1939) e della proclamazione del Regno d'Albania, in unione personale con il Re d'Italia, Vittorio Emanuele III, essi furono nel 1940 conservati e riformati, rimanendone fino al 27 novembre 1943, ossia fino alla rinuncia al trono d'Albania da parte di Vittorio Emanuele III (delibera del Consiglio dei Ministri del 24 novembre 1943 e regio decreto-legge del 27 novembre 1943, n. 11/B).\nEssi rimasero nel sistema premiale del successivo Regno Albanese (1943-1944), per poi divenire un ordine dinastico del Casato di Zogu alla proclamazione, nel novembre 1944, del Governo Democratico d'Albania (1944-1946) che precedette la costituzione della Repubblica Popolare d'Albania (1946-1976).\nMedaglie di lungo comando e anzianit\u00e0 di servizio delle Forze armate.\nMedaglia di lunga navigazione aerea (9 luglio 1926 \u2013 attuale).\nMedaglia militare aeronautica poi Medaglia militare aeronautica di lunga navigazione aerea e ora Medaglia di lunga navigazione aerea:\nMedaglia militare al merito di lungo comando per la Guardia di Finanza (13 luglio 1936 \u2013 attuale).\nMedaglia militare al merito di lungo comando per ufficiali e sottufficiali della Regia Guardia di Finanza poi Medaglia militare al merito di lungo comando per la Guardia di Finanza:\nCroce al merito di servizio nella Guardia di Finanza (26 agosto 1905 \u2013 22 giugno 1990).\nCroce al merito di servizio nella Regia Guardia di Finanza poi Croce al merito di servizio nella Guardia di Finanza:\nMedaglie di benemerenza e commemorative.\nMedaglie commemorative per campagne di guerra e operazioni militari.\nRepubblica italiana (1946-attuale).\nOperazioni militari.\nCroce commemorativa per le operazioni militari nell'area del Golfo Persico (5 novembre 1991 \u2013 attuale):\nCroce commemorativa per le operazioni militari in Somalia (23 novembre 1993 \u2013 attuale):\nCroci commemorative delle operazioni in Afghanistan\nOperazioni di pace.\nCroce commemorativa delle operazioni di pace\nCooperazione internazionale.\nCroce commemorativa per le operazioni di Cooperazione Internazionale (20 giugno 2017 \u2013 attuale):\nMedaglie pubbliche di benemerenza.\nBenemerenze marinare.\nseconda met\u00e0 del XIX secolo \u2013 18 settembre 1938:\nAltre benemerenze.\nCitt\u00e0 Benemerite del Risorgimento nazionale (30 settembre 1898 \u2013 16 dicembre 2010)\nMedaglia ricordo della Real Casa (1902 \u2013 ?)\nBenemeriti della redenzione sociale (19 ottobre 1922 \u2013 attuale)\nMedaglia di benemerenza dell'Istituto nazionale per la guardia d'onore alle reali tombe del Pantheon (dal 1878)\nAttestato d'Onore di \"Alfiere della Repubblica\" (22 febbraio 2010 \u2013 attuale)\nAttestato d'Onore \"Alfiere del Lavoro\" (2 giugno 1961 \u2013 attuale)\nDecorazioni e medaglie di altri Corpi dello Stato.\nCorpo militare dell'EI-ACISMOM (19 gennaio 1877 - attuale).\nDistintivo d'onore\nMedaglie commemorative"}
{"id": "515471", "revid": "775372", "url": "https://it.wikipedia.org/wiki?curid=515471", "title": "Contadini bajoriani", "text": ""}
{"id": "515473", "revid": "110157", "url": "https://it.wikipedia.org/wiki?curid=515473", "title": "Prefettura di Niigata", "text": " \u00e8 una prefettura giapponese con circa 2,4 milioni di abitanti, si trova nella regione di Ch\u016bbu, sull'isola di Honsh\u016b. Il suo capoluogo \u00e8 l'omonima citt\u00e0 di Niigata.\nGeografia fisica.\nLa prefettura di Niigata si stende per circa 240 km lungo le coste del Mar del Giappone, da sud-ovest a nord-est. Comprende inoltre la grande isola di Sado.\nConfina con le prefetture di Fukushima e Yamagata a est, con le prefetture di Gunma e Nagano a sud e con la prefettura di Toyama a ovest.\nLa prefettura viene generalmente divisa in 4 aree geografiche: Joetsu (a sud), Chuetsu (nel centro), Kaetsu (a nord) e l'isola di Sado.\nLa prefettura di Niigata ospita la foce del fiume Shinano, il pi\u00f9 lungo del Giappone.\nCitt\u00e0.\nLa prefettura ospita 20 citt\u00e0:"}
{"id": "515477", "revid": "1226", "url": "https://it.wikipedia.org/wiki?curid=515477", "title": "Destra politica", "text": ""}
{"id": "515479", "revid": "1226", "url": "https://it.wikipedia.org/wiki?curid=515479", "title": "Sinistra politica", "text": ""}
{"id": "515488", "revid": "89688", "url": "https://it.wikipedia.org/wiki?curid=515488", "title": "Prefettura di Nara", "text": " \u00e8 una prefettura giapponese con circa 1,4 milioni di abitanti, si trova nella regione di Kansai, sull'isola di Honsh\u016b. Il suo capoluogo \u00e8 l'omonima citt\u00e0 di Nara.\nConfina con le prefetture di Ky\u014dto, Mie, \u014csaka e Wakayama. Altre grandi citt\u00e0 sono Kashihara, Ikoma e Yamatok\u014driyama."}
{"id": "515489", "revid": "6340", "url": "https://it.wikipedia.org/wiki?curid=515489", "title": "Proto-nordico", "text": ""}
{"id": "515490", "revid": "15756", "url": "https://it.wikipedia.org/wiki?curid=515490", "title": "Fonte Aretusa", "text": "La Fonte Aretusa \u00e8 uno specchio d'acqua nell'isola di Ortigia, nella parte pi\u00f9 antica della citt\u00e0 siciliana di Siracusa.\nLa sua origine \u00e8 lo sviluppo di uno dei tanti sfoghi della falda freatica che si trova nel siracusano, la falda che alimenta anche il fiume Ciane sul lato opposto del porto. \nPresenta una forma circolare doppia, con all'interno una struttura circolare, ovvero un doppio cerchio concentrico.\nLetteratura e storia.\nNella fonte Aretusa \u00e8 ambientata la leggenda di Aretusa e Alfeo, uno dei miti pi\u00f9 affascinanti di Siracusa. Il fascino visivo di una fonte d'acqua dolce che giunge per via sotterranea sino all'isola per poi riversare le sue acque in mare, ha certamente affascinato molti poeti e scrittori come: Pindaro, Mosco, Ovidio, Virgilio, D'Annunzio, da John Milton nel \"Licida\" e da Alexander Pope nel \"Dunciad\"; raccontata dagli storici: Timeo, Pausania, Diodoro Siculo, Strabone, Cicerone; .\nLa tradizione, raccolta da Pausania, vuole che Archia, prima di partire per fondare la colonia, interpellasse l'oracolo di Delfi che cos\u00ec gli rispose: \"Un'isoletta, Ortigia, in mezzo al fosco mare ne sta, di contro alla Trinacria, ove la bocca sgorga dell'Alfeo, mista alla polla d'Aretusa bella\".\nVon Riedesel, viaggiatore del Grand Tour nel 1767 descrisse la fonte con toni poco lusinghieri:\nAnche Orazio Nelson rimase incantato dalla fonte, e quando sost\u00f2 a Siracusa nel giugno del 1798, prima di affrontare Napoleone ad Abukir scrisse: \"\"Grazie ai vostri sforzi noi ci siamo riforniti di viveri ed acqua, e sicuramente avendo attinto alla Fonte Aretusa, la vittoria non ci pu\u00f2 mancare\".\"\nI cambiamenti nei secoli.\nNei secoli la fonte ha subito diverse trasformazioni; dapprima esterna alla cinta delle fortificazioni, era possibile accedervi dal mare attraverso una ripida scala dove sorgeva anche una porta, .\nNel XVI secolo la fonte era divisa in pi\u00f9 rivoli utilizzati per la concia delle pelli: i rivoli formavano un lago di circa 200 metri di diametro.\nNel 1540 la fonte fu inglobata alle fortificazioni quando Carlo V potenzi\u00f2 le strutture militari di Ortigia, per esserne liberata nel 1847 quando l'invaso assunse la forma attuale. Il belvedere posto accanto alla Fonte \u00e8 ci\u00f2 che rimane dell'antico bastione, demolito nella seconda met\u00e0 del XIX sec.\nNel 1625 Pietro Della Valle descrive la fonte come immersa in un boschetto da cui sgorga l'acqua:\n\u00c8 interessante la descrizione che Vivant Denon nel 1778 ci d\u00e0 della fonte parlando dell'afflusso di acqua anche alle concerie (oggi presenti nei sotterranei di alcuni edifici limitrofi alla fonte). Inoltre descrive il luogo citando dei resti di epoca romana oggi non pi\u00f9 visibili:\nLa fonte Aretusa \u00e8 ad oggi il cuore di Ortigia, luogo di ritrovo e passeggio pi\u00f9 volte sottratto al rischio di prosciugamento. Svariati terremoti nei secoli hanno minacciato il secolare afflusso di acqua, sino a pochi anni fa quando la siccit\u00e0 e forse persino i lavori di costruzione del terzo ponte, hanno ridotto la portata di acqua alla fonte mettendo a rischio la salute del papiro, che cresce all'interno della pozza.\nIl papireto di Siracusa, e quello del Fiume Fiumefreddo, sono gli unici papireti d'Europa."}
{"id": "515499", "revid": "110157", "url": "https://it.wikipedia.org/wiki?curid=515499", "title": "Prefettura di Saga", "text": " \u00e8 una prefettura giapponese con circa 860.000 abitanti, si trova nella regione di Ky\u016bsh\u016b, sull'isola di Ky\u016bsh\u016b. Il suo capoluogo \u00e8 l'omonima citt\u00e0 di Saga.\nConfina con le prefetture di Nagasaki e Fukuoka."}
{"id": "515507", "revid": "1833487", "url": "https://it.wikipedia.org/wiki?curid=515507", "title": "Cappuccio cervicale", "text": "Il cappuccio cervicale \u00e8 un metodo contraccettivo a barriera che consiste in un dispositivo di gomma inserito all'interno della vagina a stretto contatto con il collo dell'utero (muso di tinca). Con molte similitudini con il diaframma, ha un'efficacia di circa il 90%, ma soltanto per giovani donne mai gravide o che non abbiano mai partorito per la via naturale.\nDescrizione.\nHa una forma a campanella o tettarella e si aggiusta \"calzandosi\" comodamente sopra la cervice uterina; si impiega un meccanismo di suzione per mantenere il cappuccio in posizione, come il modello Prentif oppure per viscosit\u00e0 superficiale come il modello Oves nell'immagine a destra.\nL'interno del cappuccio pu\u00f2 essere riempito con spermicida che danneggia gli spermatozoi che riescono a passare la stretta intercapedine tra cappuccio e collo dell'utero.\nEsistono cappucci in diversi stili e dimensioni. Sono fatti di lattice oppure silicone di qualit\u00e0 medica. \nInizialmente un sanitario (medico oppure ostetrica) dovrebbe determinare la dimensione appropriata per l'utilizzatrice. Il cappuccio va inserito prima del rapporto sessuale e dovrebbe rimanere inserito nella vagina, attaccato al collo dell'utero per un periodo da sei a otto ore.\nIl cappuccio cervicale ha un'efficacia dell'85-98% nel prevenire la gravidanza per donne che non hanno mai dato alla luce per via vaginale; l'efficacia cala all'80-95% (pari a quella del diaframma) dopo il parto per via vaginale, a causa di imponenti modificazioni nelle dimensioni, nella forma e nell'apertura della cervice e del canale vaginale. Altre fonti suggeriscono che esista un margine percentuale di efficacia lievemente maggiore come viene indicato nella tabella .\nIl dispositivo a cappuccio scudo di Lea (Marchio di fabbrica canadese, denominato negli USA: Lea Contraceptive, in Europa: LEA contraceptivum) e non necessita di aggiustamento alle misure corrette. Rimane nella sua posizione a causa della suzione.\nUn certo numero di cappucci cervicali hanno abbandonato il mercato USA, in particolare i fabbricanti del \"\"Prentif Cavity-Rim Cervical Cap\" . Mentre altri modelli di cappuccio sono stati lanciati sul mercato (L'\"Oves Cap\", il \"Lea's Cap\", ed anche il \"FemCap\"\")."}
{"id": "515508", "revid": "599013", "url": "https://it.wikipedia.org/wiki?curid=515508", "title": "Bob Morse", "text": "Ala di 203\u00a0cm, ha vinto dieci trofei nazionali e internazionali con la Pallacanestro Varese e ha giocato anche nel campionato francese con l'Olympique Antibes. Nel 1991 la Fiba (Federazione Internazionale Basket) lo ha indicato nell\u2019elenco dei suoi 50 giocatori pi\u00f9 grandi. Nel 2008 poi \u00e8 stato scelto anche come una delle 50 personalit\u00e0 che hanno maggiormente influenzato il basket europeo di club per quel che riguarda il mezzo secolo precedente.\nCarriera europea.\nLasciati gli Stati Uniti dopo aver completato il quadriennio alla Universit\u00e0 di Pennsylvania ed essere stato scelto al terzo turno del draft NBA (n.32) dai Buffalo Braves), Morse ha varcato l\u2019Atlantico per la prima volta accettando l\u2019offerta che la Pallacanestro Varese, all\u2019epoca squadra dominante del basket italiano, gli propose auspice l\u2019allenatore, il serbo Aza Nikolic per sostituire Manuel Raga, un vero idolo del pubblico varesino. Le straordinarie capacit\u00e0 realizzative di Morse hanno consentito a questa ala forte di conquistare con la squadra di Varese per tre volte la Coppa Campioni (l\u2019equivalente dell\u2019odierna Euroleague) nel 1973, 1975 e 1976 partecipando per ben sette volte consecutivamente alla finale che ha assegnato il titolo di Campione d\u2019Europa di club. Contemporaneamente il fuoriclasse statunitense ha vinto con i compagni quattro volte il campionato italiano (1973, 1974, 1977 e 1978). \nGrazie al suo morbido e preciso tiro in sospensione, Morse ha dominato per sei volte la classifica di miglior marcatore del campionato italiano ottenendo nelle undici stagioni spese in Italia fra Varese e Reggio Emilia una media di 27,8 punti e con 8,9 rimbalzi a partita. Le sue cifre al tiro sono di assoluto valore: 60,9% dal campo, 85,9% nei tiri liberi e 54,5% nel tiro da tre punti (peraltro inserito in Italia quando la carriera da giocatore di Morse stava per concludersi). Ma il tiro non era l\u2019unica specialit\u00e0 nella quale Morse eccelleva: inserito in una formazione leggendaria e ricca di campioni (la Ignis-MobilGirgi, capace di partecipare a dieci finali consecutive della Coppa Europa vincendone ben cinque) l\u2019uomo della Pennsylvania si distinse anche per essere un fondamentale uomo-squadra, un difensore eccellente e corretto, un compagno sempre pronto ad aiutare gli altri componenti del quintetto. Dotato di un carattere tranquillo e disponibile, Morse ha trovato a Varese la citt\u00e0 ideale per inserirsi alla perfezione in una squadra che ha dominato il basket degli anni settanta in Italia e in Europa. Merito del suo talento e dei suoi celebri compagni (Meneghin, Ossola, Bisson, Zanatta, Lucarelli, Iellini, e Rusconi per citarne alcuni): un gruppo che negli anni ha fatto dell\u2019amicizia e della condivisione la propria forza superando infortuni, momenti difficili, l\u2019impegno contemporaneo su tre fronti (campionato italiano, coppa Europa, coppa Italia), trasferte continue e allenamenti durissimi con due tecnici bravi come Aza Nikolic e poi Sandro Gamba.\nCarriera dopo il basket.\nChiusa la carriera da giocatore con le parentesi ad Antibes in Francia (1981-84) e Reggio Emilia (1984-86), Morse nel 2007 ha ottenuto un Master delle arti in italiano frequentando la Universit\u00e0 di Virgina.\nNel 2009, il comune di Varese gli ha conferito la cittadinanza onoraria, con queste parole: \nNel 2016, dopo aver insegnato per nove anni italiano e letteratura italiana al Saint Mary\u2019s College (Indiana), ha raggiunto la pensione: attualmente vive a Portland, dove continua ad insegnare l\u2019italiano part-time alla Scuola Italiana di Portland.\nStatistiche.\n\"Statistiche aggiornate al 1\u00ba gennaio 2009\""}
{"id": "515510", "revid": "125698470", "url": "https://it.wikipedia.org/wiki?curid=515510", "title": "Berlinguer ti voglio bene", "text": "Berlinguer ti voglio bene \u00e8 un film del 1977 diretto da Giuseppe Bertolucci, interpretato da Roberto Benigni e prodotto da Minervini &amp; Avati.\nTrama.\nMario Cioni \u00e8 un venticinquenne del sottoproletariato toscano con il mito di Enrico Berlinguer, che passa sempre il tempo con gli amici (coi quali condivide anche il lavoro di muratore) o al cinema a vedere film pornografici o per la campagna a parlare da solo. Scurrile e sessualmente bloccato, cerca sempre di riuscire ad abbordare una ragazza al liscio in un bar vicino a casa; proprio nel giorno in cui riesce nella difficile \"impresa\", alcuni suoi amici gli fanno uno scherzo, facendo annunciare al gruppo del liscio la morte di sua madre. Il giovane, sconvolto, vaga allora solo per la campagna lasciandosi andare a un pesante turpiloquio e inveendo travolto da uno strano stato di disperazione, passa la notte sotto un ponte e si immerge nei suoi soliti assurdi ragionamenti su Dio, sulla morale e sul sesso.\nTornato a casa la mattina dopo scopre che la mamma \u00e8 viva. Ricomincia cos\u00ec la sua alienante routine finch\u00e9 un suo amico, Bozzone, lo batte a carte, vincendo da lui 4000 lire. Mario non sa come far fronte al suo debito di gioco e Bozzone, come pagamento, gli chiede di fare l'amore per una volta con sua madre. Quello che inizia come l'ennesimo brutto tiro degli amici nei confronti di Mario si trasforma in una realt\u00e0 solida, poich\u00e9 la madre di Mario e Bozzone, dopo la prima esperienza, cominceranno a piacersi e a vivere come una vera famiglia, gettando nell'oblio ed in un oramai sempre pi\u00f9 irrecuperabile confusione morale il povero Mario.\nLuoghi.\nLe scene del film sono girate tutte nella zona rurale vicino a Prato, in Toscana, oggi trasformata dall'espansione edilizia. In particolare:\nProduzione.\nIl film fu scritto da Benigni e Bertolucci e poi girato in soli 28 giorni nel maggio-giugno 1977; il primo ciak fu ripreso luned\u00ec 9 maggio 1977 nel comune di Prato, nelle frazioni di Vergaio (paese d'infanzia di Benigni), Galciana, Mezzana, Iolo. Alcune scene furono filmate nella provincia di Firenze, come quelle del circolo di San Piero a Ponti. Sul set lo stesso Benigni scrisse la canzone \"L'inno del corpo sciolto\", ma alla fine decise di non inserirla nel film e il brano fu inciso successivamente, nel 1979.\nDistribuzione.\nIl film usc\u00ec nelle sale il 6 ottobre 1977, ma non ottenne il successo auspicato, in parte per via del divieto ai minori di 18 anni, a causa di un utilizzo esasperato del turpiloquio e la presenza di situazioni spesso molto ambigue, ma soprattutto a causa di una distribuzione molto effimera nelle sale al di fuori del centro-nord Italia (all'epoca infatti pare che il film non sia proprio uscito in alcune regioni del Sud).\nNel 1988 il film venne nuovamente distribuito nelle sale in una versione accorciata di circa cinque minuti, probabilmente per attenuare la scurrilit\u00e0 generale del film (venne accorciato in particolare lo sproloquio nella campagna di Cioni). Da allora sia in VHS che in DVD venne pubblicata solo questa seconda edizione. La versione integrale del 1977 \u00e8 stata editata in VHS per una sola edizione della General Video nel 2000.\nNel 2004 \u00e8 uscito negli USA il DVD in inglese con sottotitoli in italiano e con il bollino \"NR\" (non classificato). Nel 2006 \u00e8 uscita in Italia l'edizione integrale in DVD a due dischi, con un \"making of\" di 50 minuti nel secondo disco."}
{"id": "515511", "revid": "1522738", "url": "https://it.wikipedia.org/wiki?curid=515511", "title": "Dieta standard bajoriana", "text": ""}
{"id": "515514", "revid": "1543377", "url": "https://it.wikipedia.org/wiki?curid=515514", "title": "M46 (astronomia)", "text": "M 46 (noto anche come Messier 46 o NGC 2437) \u00e8 un ammasso aperto visibile nella costellazione della Poppa. Pu\u00f2 essere osservato anche con un binocolo.\nOsservazione.\nSi individua nel nord della costellazione; non vi sono tuttavia stelle particolarmente rilevanti nelle sue vicinanze. L'unica di una certa importanza \u00e8 la stella \"2 Argus Navis\" (oggi 2 Puppis) di sesta magnitudine. L'oggetto vicino pi\u00f9 importante rimane comunque l'ammasso M47, che si trova a circa un grado ad ovest di M46. M46 \u00e8 ben visibile con un binocolo, che ne permette la parziale risoluzione in stelle; un telescopio da 150\u2013200\u00a0mm lo risolve completamente, ed \u00e8 in grado di mostrare pure la sua caratteristica pi\u00f9 celebre, ossia la nebulosa planetaria, nota come NGC 2438, che si trova apparentemente nella sua direzione.\nM46 si trova nell'emisfero australe celeste, ma la sua declinazione \u00e8 sufficientemente bassa da poter essere osservabile da tutte le aree popolate della Terra; il periodo di osservazione nel cielo serale va da gennaio fino a tutto aprile.\nStoria delle osservazioni.\nL'ammasso fu scoperto nel 1771 da Charles Messier, il quale lo descrive cos\u00ec: \"Ammasso di piccolissime stelle fra la testa del Cane Maggiore e le due zampe posteriori dell'Unicorno; localizzata in relazione alla stella 2 Navis, 6a magnitudine, secondo Flamsteed; le stelle non possono essere viste se non con un buon telescipio; l'ammasso contiene una modesta nebulosit\u00e0\". Come accadde anche ad altri oggetti, anche questo ricevette delle coordinate errate e divenne cos\u00ec uno degli \"oggetti perduti\", finch\u00e9 non fu riconosciuto nel 1959. In seguito al Messier l'oggetto fu riosservato e descritto da altri osservatori, come l'ammiraglio Smyth ed il pastore Webb\nCaratteristiche.\nM46 si trova ad una distanza di circa 5.400 anni luce dalla Terra, ed ha un'et\u00e0 stimata a 300 milioni di anni. L'ammasso contiene circa 500 stelle, di cui 150 di magnitudine tra 10 e 13; il suo diametro angolare \u00e8 di circa 27', mentre il suo diametro reale \u00e8 di 30 anni luce. Studiando il suo spostamento verso il rosso si deduce che l'ammasso recede rispetto a noi alla velocit\u00e0 di 41,4\u00a0km/s.\nCaratteristica interessante di questo ammasso, come detto prima, \u00e8 la presenza di una nebulosa planetaria, catalogata come NGC 2438, che sembra trovarsi apparentemente al suo interno. In realt\u00e0 essa \u00e8 pi\u00f9 vicina M46: la sua distanza \u00e8 stata stimata in 2.900 anni luce e si trova sovrapposta all'ammasso per un semplice effetto di prospettiva."}
{"id": "515515", "revid": "1522738", "url": "https://it.wikipedia.org/wiki?curid=515515", "title": "Hasperat", "text": ""}
{"id": "515517", "revid": "834", "url": "https://it.wikipedia.org/wiki?curid=515517", "title": "NGC 2437", "text": ""}
{"id": "515524", "revid": "1543377", "url": "https://it.wikipedia.org/wiki?curid=515524", "title": "M47 (astronomia)", "text": "M 47 (noto anche come Messier 47 o NGC 2422) \u00e8 un ammasso aperto visibile nella costellazione della Poppa. Pu\u00f2 essere osservato anche con un binocolo.\nOsservazione.\nM47 \u00e8 un brillante ammasso, visibile anche ad occhio nudo; la sua estensione angolare \u00e8 all'incirca pari a quella della Luna piena. L'oggetto pi\u00f9 importante nelle vicinanze di M47 \u00e8 l'ammasso M46, che si trova circa un grado ad est. Con un buon binocolo i due ammassi sono ben visibili, dando vita ad un magnifico spettacolo; un binocolo \u00e8 sufficiente per risolverlo completamente in stelle. Poco pi\u00f9 a nord si osserva anche un altro ammasso, meno luminoso, NGC 2423.\nM47 si trova nell'emisfero celeste australe, ma la sua declinazione \u00e8 sufficientemente bassa da poter essere osservabile da tutte le aree popolate della Terra; il periodo di osservazione nel cielo serale va da gennaio fino a tutto aprile.\nStoria delle osservazioni.\nL'ammasso fu scoperto da Giovanni Battista Odierna prima del 1654, ma la sua scoperta \u00e8 stata attribuita fino al 1985 a Charles Messier che lo individu\u00f2 soltanto nel 1771.\nMessier fece un errore di calcolo nel descrivere la posizione di M47, e quindi per lungo tempo questo fu considerato uno dei cosiddetti \"oggetti perduti\" di Messier. Soltanto nel 1934 Oswald Thomas cap\u00ec che l'oggetto di Messier era lo stesso rappresentato dalla \"nebulosa\" NGC 2422.\nCaratteristiche.\nM47 si trova ad una distanza di 1.600 anni luce dalla Terra ed ha un'et\u00e0 stimata intorno ai 78 milioni di anni. \u00c8 quindi un ammasso abbastanza giovane, e la sua popolazione stellare \u00e8 simile a quella delle Pleiadi. Circa 50 stelle si trovano all'interno di questo ammasso, la pi\u00f9 brillante \u00e8 una gigante di tipo B2 di magnitudine 5,7. Nel gruppo si conoscono due stelle arancioni, di magnitudine 7,83 e 7,93 che, se sono membri effettivi dell'ammasso, devono essere 200 volte pi\u00f9 luminose del Sole. La densit\u00e0 media dell'ammasso \u00e8 di 0,62 stelle per parsec cubo, ma nelle regioni centrali questa sale fino a 16. M47 si allontana da noi alla velocit\u00e0 di circa 9,7 km/s."}
{"id": "515525", "revid": "116944", "url": "https://it.wikipedia.org/wiki?curid=515525", "title": "Davide di Svezia", "text": "Biografia.\nEra un monaco cluniacense di origine anglosassone, mandato verso il 1020 come missionario in Svezia. Realizz\u00f2 un'opera di evangelizzazione del popolo svedese ancora pagano. Cominci\u00f2 dal sud, per continuare con la regione centro-orientale del paese. Abit\u00f2 nel luogo dove ora sorge la chiesa di Munkathorp che con il suo nome ricorda appunto il monaco (\"munk\") che battezzava i nuovi convertiti nell'acqua di una vicina sorgente.\nNella storia della chiesa svedese viene ricordato come l'apostolo del V\u00e4stmanland e primo vescovo di V\u00e4ster\u00e5s.\nProbabilmente mor\u00ec nel 1082 e il suo corpo fu sepolto a Munkathorp, K\u00f6ping; quattro secoli dopo, nel 1463 fu traslato nella cattedrale della sua sede vescovile.\nCulto.\nCome successe anche per altre reliquie di santi cattolici, quando in Svezia subentr\u00f2 il luteranesimo esse furono trasferite nel cimitero, e il suo sarcofago fu distrutto.\nIl suo simbolo \u00e8 un guanto, a causa di una leggenda che narra che in una certa occasione appese i suoi guanti ad un raggio di sole.\nLa sua memoria liturgica si celebra il 15 luglio."}
{"id": "515526", "revid": "834", "url": "https://it.wikipedia.org/wiki?curid=515526", "title": "NGC 2422", "text": ""}
{"id": "515527", "revid": "6923", "url": "https://it.wikipedia.org/wiki?curid=515527", "title": "Voivodato di \u0141om\u017ca", "text": "Il voivodato di \u0141om\u017ca (in polacco: wojew\u00f3dztwo \u0141om\u017ca\u0144skie) \u00e8 stato un'unit\u00e0 di divisione amministrativa e governo locale della Polonia negli anni dal 1975 al 1998. Nel 1999, con la riforma della suddivisione in voivodati, \u00e8 stato sostituito dal voivodato della Podlachia. La citt\u00e0 capitale era \u0141om\u017ca."}
{"id": "515529", "revid": "287204", "url": "https://it.wikipedia.org/wiki?curid=515529", "title": "Voivodato di Lomza", "text": ""}
{"id": "515530", "revid": "259180", "url": "https://it.wikipedia.org/wiki?curid=515530", "title": "Basilica di Santa Maria in Trastevere", "text": "La basilica di Santa Maria in Trastevere \u00e8 il pi\u00f9 importante luogo di culto cattolico del rione Trastevere a Roma, sede dell'omonima parrocchia, ed \u00e8 situata in piazza di Santa Maria in Trastevere.\nStoria.\nLa basilica, secondo la tradizione, venne fondata da papa Callisto I (217-222), nel luogo in cui dal terreno sgorg\u00f2 dell'olio, e compiuta da Giulio I (337-352).\nDurante l'VIII e il IX secolo, vennero aggiunte le navate laterali, risistemato il presbiterio e scavata la confessione, nella quale furono poste le spoglie di alcuni martiri tra cui quelle di san Callisto, fondatore della basilica.\nLa struttura architettonica attuale risale alla ricostruzione effettuata nel 1138-1148, con materiale in parte di spoglio proveniente dalle Terme di Caracalla, e voluta da papa Innocenzo II (1130-1143). Il pontefice non riusc\u00ec a vedere il compimento e la decorazione della basilica, ma lasci\u00f2, tuttavia, i mezzi economici necessari per condurre a termine i lavori.\nNel XVI secolo, il cardinale austriaco Marco Sittico Altemps fece realizzare la Cappella della Madonna della Clemenza e alcune di quelle laterali su progetto di Martino Longhi il Vecchio.\nNel 1702, papa Clemente XI fece riedificare il portico e modificare la facciata su progetto di Carlo Fontana.\nDurante il pontificato di Pio IX, tra il 1866 ed il 1877, la chiesa fu sottoposta ad un articolato restauro per opera dell'architetto Virginio Vespignani.\nDescrizione.\nEsterno e portico.\nLa facciata a salienti, preceduta dal portico progettato da Carlo Fontana (1702), conserva nella parte superiore un mosaico del XIII secolo in cui Maria in trono che allatta il Bambino \u00e8 affiancata da dieci donne recanti lampade. \nSulla sommit\u00e0 del campanile romanico, si vede, in una nicchia, un mosaico raffigurante la Madonna col Bambino.\nInterno.\nAll'interno, a tre navate su colonne ioniche e corinzie architravate, si notano il bel soffitto ligneo, disegnato da Domenichino (autore anche dell\"'Assunzione\" al centro) e alcune pitture risalenti al restauro del XIX secolo, sotto papa Pio IX. Nella prima cappella della navata destra si trova \"Santa Francesca Romana\" di Giacomo Zoboli mentre nella seconda cappella la \"Nativit\u00e0\" di \u00c9tienne Parrocel. La quarta cappella era dedicata a San Federico di Utrecht e nel 1651, quando titolare della basilica era il cardinal Federico Corner (1579-1653), iniziarono i lavori di sistemazione: la pala d'altare fu dipinta da Giacinto Brandi e raffigura il martirio di San Federico; il quadro \u00e8 conservato nell'ufficio del parroco dal XVII secolo per proteggerlo dall'umidit\u00e0. Nella cappella vi era una copia del dipinto realizzata da Arcangelo Spagna, allievo del Brandi.\nLa prima cappella della navata sinistra \u00e8 la \"cappella Avila\", con stucchi in stile barocco di Antonio Gherardi (1680). Tra la quarta e la terza cappella v'\u00e8 la tomba di Innocenzo II opera dell'architetto Virginio Vespignani che tra il 1866 e il 1877 esegu\u00ec un restauro stilistico della chiesa. Nella terza cappella lunette, soffitto e pala d'altare di Ferra\u00f9 Fenzoni.\nTra le altre opere d'arte si segnala l'icona della \"Madonna della Clemenza\" o \"Madonna Theot\u00f3kos\", preziosissimo esemplare risalente forse al VI secolo (ma alcuni storici suppongono all'VIII), dalla rigida frontalit\u00e0 e i colori smaglianti messi in relazione con il primo strato di affreschi della chiesa di Santa Maria Antiqua. La \"cappella Altemps\" risale alla fine XVI secolo.\nLa basilica ospita le reliquie di san Giulio I e le salme di san Callisto I e Innocenzo II.\nMosaici del presbiterio.\nNella conca dell'abside si pu\u00f2 ammirare un mosaico raffigurante la Vergine e Cristo assisi sullo stesso trono (XII secolo), ornato, nella parte inferiore, da \"Storie della Vergine\", sempre a mosaico, opera di Pietro Cavallini (1291).\nSecondo un'accreditata ipotesi (Ernst Kitzinger) l'iconografia del catino absidale \u00e8 probabilmente allusiva alla grande processione che nel medioevo si teneva a Roma la notte dell'Assunta. In questa occasione l'icona acheropita del Salvatore dal Laterano veniva solennemente condotta a Santa Maria Maggiore, al cospetto della celebre icona della \"Salus populi romani\". Quasi un abbraccio tra Madre e Figlio. La processione peraltro prevedeva una tappa intermedia presso un'altra importante chiesa mariana, Santa Maria Nova presso il Foro romano (attuale Santa Francesca Romana). Anche qui vi era un incontro tra icone, custodendo anche questa chiesa una venerata immagine della Vergine. Ed \u00e8 forse proprio questa seconda icona che fa da modello alla raffigurazione della Vergine nel mosaico trasteverino. La tesi di Kitzinger \u00e8 basata, oltre che su assonanze stilistiche tra la decorazione musiva e le citate icone (specie tra il volto di Cristo del mosaico e l'acheropita lateranense), sul fatto che entrambe le figure centrali del mosaico hanno in mano dei cartigli con passi del Cantico dei Cantici. \u00c8 documentato che durante la processione dell'Assunta si cantassero (come ancora oggi) antifone e sezioni da questo Libro della Bibbia.\nOrgani a canne.\nNel transetto, in ampie cantorie gemelle splendidamente intagliate e dorate con cassa e prospetto e tre campate risalenti al XVI secolo, sono posti due interessanti strumenti di epoche e concezioni assolutamente diverse tra loro.\nIn \"cornu Epistulae\" trova posto un organo del 1702 costruito dall'organaro romano Filippo Testa in sostituzione di un precedente strumento cinquecentesco del veneto \"Venerio de Legge\". \u00c8 dotato di un'unica tastiera di 53 note con prima ottava corta e pedaliera a leggio di 17 note unita al manuale e senza registri propri.\nIn \"cornu Evangelii\" c'\u00e8 un organo del 1911 della casa francese Mutin Cavaill\u00e9-Coll. \u00c8 dotato di due manuali di 56 note e pedaliera dritta di 27.\nLa basilica in letteratura.\n\"La chiesa antica\", biografia romanzata di papa Innocenzo II di Carlo Emilio Gadda, si riferisce proprio alla basilica di Santa Maria in Trastevere, che Innocenzo II stesso fece ricostruire. Il racconto, caratterizzato da toni spesso giocosi e popolani (Gadda usa anche i vari dialetti, secondo la sua prassi stilistica), andr\u00e0 poi a confluire nella raccolta \"Il castello di Udine\"."}
{"id": "515531", "revid": "320578", "url": "https://it.wikipedia.org/wiki?curid=515531", "title": "San Davide di V\u00e4ster\u00e5s", "text": ""}
{"id": "515532", "revid": "320578", "url": "https://it.wikipedia.org/wiki?curid=515532", "title": "San Davide di Vasteras", "text": ""}
{"id": "515535", "revid": "1356188", "url": "https://it.wikipedia.org/wiki?curid=515535", "title": "\u0141om\u017ca", "text": "\u0141om\u017ca \u00e8 una citt\u00e0 della Polonia nord-orientale, a circa 150\u00a0km da Varsavia e 81\u00a0km da Bia\u0142ystok. \u00c8 situata nel voivodato della Podlachia dal 1999, lungo il fiume Narew. Dal 1975 al 1998 era stata capitale del voivodato di \u0141om\u017ca, ora non pi\u00f9 esistente. \u00c8 capoluogo del distretto di \u0141om\u017ca.\nLa citt\u00e0 fu fondata nel Medioevo durante il regno della dinastia Piast in Polonia. \u0141om\u017ca era una citt\u00e0 regia nel Regno di Polonia, amministrativamente parte del voivodato della Masovia.\nAmministrazione.\nGemellaggi.\n\u0141om\u017ca \u00e8 gemellata con le seguenti citt\u00e0:"}
{"id": "515539", "revid": "287204", "url": "https://it.wikipedia.org/wiki?curid=515539", "title": "Lomza", "text": ""}
{"id": "515546", "revid": "37401", "url": "https://it.wikipedia.org/wiki?curid=515546", "title": "Proposizione", "text": ""}
{"id": "515547", "revid": "775372", "url": "https://it.wikipedia.org/wiki?curid=515547", "title": "Festival del Cinema di Frontiera", "text": "Il Festival Internazionale del Cinema di Frontiera ideato e diretto dal regista Nello Correale \u00e8 nato nel 2000.\nSi tiene annualmente in piazza Regina Margherita e nella Tonnara a Marzamemi, con proiezioni di film e cortometraggi provenienti dalle diverse zone del mondo, con una sensibilit\u00e0 appunto di \"frontiera\". Ad esso sono anche associati dei premi cinematografici sia per le pellicole che per attori e registi meritevoli.\nStoria.\nGrazie all'interessamento di personalit\u00e0 come il regista Nello Correale il regista e sceneggiatore Gian Paolo Cugno e il critico cinematografico Sebastiano Ges\u00f9, il festival ha subito guadagnato il favore della critica e la partecipazione di personaggi famosi come: Luca Zingaretti, Jasmine Trinca, Luigi Lo Cascio, Tatti Sanguineti, Eleonora Giorgi, Donatella Finocchiaro, Laura Morante, Riccardo Scamarcio, Valeria Golino, Fabrizio Bentivoglio, Maurizio Nichetti, Franco Battiato, Carmen Consoli, Rocco Papaleo, Nina Zilli, Roy Paciecc. Dal 2000 al 2011 l'organizzazione dell'evento \u00e8 stata curata da Turi Pintaldi e dal Cinecircolo \"Baia delle Tortore\", nel 2012 \u00e8 stato lo stesso direttore artistico, Nello Correale, ad organizzare una inedita edizione itinerante. Dal 2013 il Festival viene organizzato dal Centro naturale commerciale \"Marzamemi\", presieduto da Barbara Fronterr\u00e8 e dal Cinecircolo \"Festival Internazionale del Cinema di Frontiera\", coordinato da Rosita Pignanelli. Responsabili dell'organizzazione dal 2013 sono Sebastiano Diamante (Rapporti Istituzionali e Comunicazione) e Vincenzo Fallisi (Responsabile Economico). Dalla XVI edizione del 2016 \u00e8 nata la sezione Frontiera del libro, diretta dall'attrice teatrale e regista Gisella Cal\u00ec, un appuntamento letterario che coniuga, attraverso un ciclo di presentazioni letterarie e dibattiti con autori siciliani e nazionali, l'enogastronomia alla letteratura. La rassegna ha ospitato scrittori nazionali e internazionali, musicisti, artisti e operatori culturali di grande fama, per una vera e propria festa della lettura e della parola."}
{"id": "515548", "revid": "287204", "url": "https://it.wikipedia.org/wiki?curid=515548", "title": "Giuseppe Ottavio Pitoni", "text": "Biografia.\nGiuseppe Ottavio Pitoni nacque a Rieti, ma la sua famiglia si trasfer\u00ec a Roma quando aveva undici mesi. A cinque anni inizi\u00f2 gli studi musicali con il compositore, organista e sacerdote Pompeo Natale (o Natali). Fu fanciullo cantore a S. Giovanni dei Fiorentini e nella basilica dei Santi Apostoli. Successivamente studi\u00f2 composizione con Francesco Foggia. Ancorch\u00e9 molto giovane, divenne maestro di cappella nel 1673 a Monterotondo e nel 1674 nella cattedrale di Assisi. Dopo essere stato per breve tempo maestro nella cattedrale di Rieti, nel 1676 ritorn\u00f2 di nuovo a Roma, ricoprendovi molti importanti incarichi. Nel 1677 fu maestro di cappella di S. Marco, poi, dal 1686, al Collegio Germanico-Ungarico in S. Apollinare, e dal 1689 anche a S. Lorenzo in Damaso. In questa veste, tra il 1696 e il 1731, gli furono regolarmente affidate le musiche per le cerimonie sacre patrocinate dal cardinale titolare della basilica Pietro Ottoboni, che risiedeva nell'adiacente palazzo della Cancelleria. Dal 1708 al 1719 fu maestro di cappella della Cappella musicale Pia Lateranense della basilica di S. Giovanni in Laterano. Nel settembre 1719 divenne maestro di cappella della basilica di S. Pietro in Vaticano, mantenendo questa carica fino alla morte. \nMembro della Congregazione dei musici di Roma, Pitoni fu pi\u00f9 volte nominato guardiano dei maestri di cappella del sodalizio.\nPitoni fu attivo essenzialmente nel campo della musica sacra; sebbene padroneggiasse anche lo stile concertato moderno con e senza strumenti, \u00e8 ricordato soprattutto per le sue messe policorali e altri lavori di stile contrappuntistico severo, composti nel solco della tradizione che si richiamava idealmente all'opera di Palestrina. \nTra i suoi allievi pi\u00f9 noti si ricordano Francesco Antonio Bonporti, Girolamo Chiti, Francesco Feo, Francesco Durante.\nNumerosi volumi di sue composizioni autografe si conservano oggi nel fondo Cappella Giulia della Biblioteca Apostolica Vaticana, e in parte nella Collezione Santini, oggi nella Biblioteca Diocesana di M\u00fcnster e in altre biblioteche. \nLa fama di Pitoni si deve soprattutto al suo interesse per la teoria della composizione. Numerosi appunti di lavoro teorico-musicale sono conservati in oltre quaranta volumi manoscritti nel fondo Cappella Giulia della Biblioteca Apostolica Vaticana., Si tratta di un immenso lavoro di analisi di composizioni polifoniche, che partono dal Quattrocento, svolto in vista della stesura di un ampio trattato teorico-compositivo, che sarebbe dovuto apparire con il titolo di \"Guida armonica\". All'inizio del Settecento, probabilmente tra il 1713 e il 1717, come si apprende dall'allievo Girolamo Chiti, Pitoni mand\u00f2 in stampa il primo volume dell'opera, ma, insoddisfatto del lavoro, fece distruggere l\u2019intera tiratura, lasciando l'opera inedita (l'unico esemplare sopravvissuto alla distruzione \u00e8 conservato nella collezione di padre Giovanni Battista Martini, oggi a Bologna, nel Museo internazionale e biblioteca della musica). \nAd integrazione del lavoro teorico, Pitoni compil\u00f2 anche un'opera di carattere storiografico: la \"Notitia de' contrapuntisti e compositori di musica dagli anni dell'era cristiana 1000 fino al 1700\", primo tentativo di un dizionario bio-bibliografico dei musicisti, rimasto manoscritto, ma oggi disponibile in edizione moderna.\nTra le sue opere teorico-pratiche si conservano anche le \"Regole di contrappunto\" e le \"Aggiunte alle Regole di contrappunto di Giulio Belli\", integrazione di 13 pagine alla redazione originaria stesa dal Belli.\nOpere.\nComposizioni sacre\nOratori, cantate sacre e morali\nOpere teoriche manoscritte"}
{"id": "515550", "revid": "124944596", "url": "https://it.wikipedia.org/wiki?curid=515550", "title": "Adriano Giannini", "text": "Biografia.\nFiglio degli attori, doppiatori e registi Giancarlo Giannini e Livia Giampalmo, a 18 anni comincia a lavorare come aiuto operatore in \"Evelina e i suoi figli\", film per la televisione diretto dalla madre. Comincia a lavorare come regista, affiancando, tra gli altri, Giuseppe Tornatore in \"Una pura formalit\u00e0\", Rob Cohen in \"Daylight - Trappola nel tunnel\" e Anthony Minghella ne \"Il talento di Mr. Ripley\".\nDal 2019 \u00e8 sposato con Gaia Trussardi.\nCarriera.\nEsordisce come attore nel film \"Alla rivoluzione sulla due cavalli\", regia di Maurizio Sciarra. Nel 2002 viene scelto da Madonna per interpretare il remake di \"Travolti da un insolito destino nell'azzurro mare d'agosto\" di Lina Wertm\u00fcller. Nel film, diretto da Guy Ritchie, interpreta lo stesso ruolo che fu del padre nel 1974. \"Travolti dal destino\" (2003) \u00e8 un flop ai botteghini e riceve il \"Razzie Award alla peggior coppia\".\nTra i successivi film, ricordiamo: \"Stai con me\" (2001), diretto dalla madre Livia Giampalmo, \"Le conseguenze dell'amore\", diretto da Paolo Sorrentino e \"Una talpa al bioparco\", regia di Fulvio Ottaviano, entrambi del 2004, e infine \"Nero bifamiliare\" (2007), opera prima di Federico Zampaglione. Lavora anche in fiction televisive: le miniserie televisive \"Luisa Sanfelice\" (2004), per la regia dei fratelli Taviani, \"48 ore\" (2005), regia di Eros Puglielli, e il film per la TV \"Amore proibito\" (2007), diretto da Anna Negri. Il 10 febbraio 2006 ha interpretato la figura del \"Principe rinascimentale\" nel corso della Cerimonia di apertura dei XX Giochi olimpici invernali a Torino.\nNella sua carriera di doppiatore, si ricorda soprattutto il doppiaggio di Heath Ledger ne \"Il cavaliere oscuro\", dove l'attore interpreta Joker (personaggio interpretato in precedenza gi\u00e0 da Jack Nicholson e doppiato dal padre Giancarlo Giannini nel film \"Batman\", diretto da Tim Burton nel 1989) che gli fa vincere il Nastro d'argento 2009 come miglior doppiatore. In seguito doppia l'attore Eric Bana nel ruolo di Nero nel film \"Star Trek\" (2009), Christian Bale in \"The Fighter\" (2010) di David O. Russell, Tom Hardy in \"Revenant - Redivivo\" e \"Venom\" e Joaquin Phoenix in \"The Master\" e in \"Joker\".\nNel luglio 2008 gli viene conferito il premio per doppiatori \"Leggio d'oro\" come rivelazione maschile dell'anno. Nel 2009 entra a far parte del cast del film di Gabriele Muccino \"Baciami ancora\", sequel de \"L'ultimo bacio\". Nel 2010 dirige e scrive la sceneggiatura di Il gioco, il suo primo cortometraggio presentato al festival di Venezia. Nel 2014 prende parte al film \"Una donna per amica\" accanto a Fabio De Luigi e Laetitia Casta, mentre nel marzo 2015 \u00e8 nel cast del film \"Ho ucciso Napoleone\", accanto a Micaela Ramazzotti: la pellicola narra di una single in carriera sull'orlo di una crisi di nervi, che dopo essere stata licenziata perch\u00e9 incinta del suo capo, pianifica una vendetta."}
{"id": "515551", "revid": "256896", "url": "https://it.wikipedia.org/wiki?curid=515551", "title": "Voivodato di Zielona G\u00f3ra", "text": "Il voivodato di Zielona G\u00f3ra (in polacco: wojew\u00f3dztwo zielonog\u00f3rskie) \u00e8 stato un'unit\u00e0 di divisione amministrativa e governo locale della Polonia negli anni dal 1975 al 1998. \u00c8 stato sostituito nel 1999 dal voivodato di Lubusz. La citt\u00e0 capitale era Zielona G\u00f3ra."}
{"id": "515552", "revid": "287204", "url": "https://it.wikipedia.org/wiki?curid=515552", "title": "Voivodato di Zielona Gora", "text": ""}
{"id": "515554", "revid": "254059", "url": "https://it.wikipedia.org/wiki?curid=515554", "title": "Castel Firmiano", "text": "Castel Firmiano (\"Schloss Sigmundskron\" in tedesco) \u00e8 situato nella periferia sudoccidentale di Bolzano sulla destra dell'Adige ed \u00e8 la sede principale del circuito museale chiamato \"Messner Mountain Museum\" voluto e progettato dal famoso scalatore altoatesino Reinhold Messner che lo gestisce. Il museo \u00e8 stato aperto il 9 giugno 2006.\nStoria.\nIl castello viene menzionato per la prima volta con il nome \"Formicaria\" (successivamente \"Formigar\") nel 945 ca.\nL'imperatore Corrado II nel 1027 affid\u00f2 il castello al principe vescovo di Trento. Nel XII secolo venne invece affidato a dei ministeriali che da quel momento ottennero il nome signorile di Firmian. I gastaldi, ovvero i burgravi del castello, sono menzionati sin dal 1144. Da allora sono attestate diverse famiglie di status ministeriali che si riconducono ai conti \"Firmian\". Si tratta dei casati degli \"Estrich\", degli \"Hahn\" (\"Gallus\"), degli \"H\u00e4ring\", dei \"Kastraun\", dei \"Ripp\" e dei \"Zungel\", tutti del XIII secolo. Dal 1163, il guado nell'Adige sotto Castel Firmiano \u00e8 attestato quale luogo del tribunale feudale dei vescovi in zona di Bolzano, sottolineando cos\u00ec l'importanza del sito per il vescovado.\nLa cappella, posta sul punto pi\u00f9 alto del maniero, \u00e8 dedicata a San Biagio e a San Ulrico, il vescovo di Augusta, sembra essere addirittura antecedente alla struttura di fortificazione, nella quale fu poi inglobata. La leggenda narra che il santo vescovo dell'et\u00e0 carolingia, sia stato di passaggio nella prima met\u00e0 del X secolo per il territorio di Bolzano.\nNel 1473 il principe del Tirolo, Sigismondo d'Austria, permut\u00f2 il maniero di propriet\u00e0 dei conti Firmian con la Contea di Castello. Successivamente nel corso degli anni venne ampliato trasformando il castello in una fortezza e venne ribattezzato col nome di \"Sigmundskron\" (\"corona di Sigismondo\"), nome attestato nel 1474 quale \"\u00abslosz Sigmundskron\u00bb\". Dell'antico castello Formigar non sono rimaste che poche tracce nel punto pi\u00f9 alto della struttura, occupata dalla cappella. A causa di difficolt\u00e0 finanziarie Sigismondo dovette presto vendere il castello mantenendo come con la Contea di Castello il potere giurisdizionale attraverso un suo \"Burgfrieden\", ovvero un suo distretto giudiziale soggetto al \"Landgericht Gries-Bozen\", il giudizio territoriale di Gries-Bolzano. Dal XVII secolo il complesso incominci\u00f2 ad andare sempre pi\u00f9 in rovina per via degli alti costi di manutenzione.\nAlla fine del XVIII secolo il castello appartenne ai conti Wolkenstein, dal 1807 al 1870 ai conti di Sarentino, poi fino al 1994 ai conti Toggenburg.\nIl castello \u00e8 un importante simbolo dell'autonomia altoatesina - sudtirolese: nel 1957 si tenne proprio qui la pi\u00f9 grande manifestazione di protesta nella storia dell'Alto Adige, guidata da Silvius Magnago. Pi\u00f9 di 30.000 altoatesini si riunirono nel complesso per protestare contro la non osservanza dell'Accordo di Parigi del 1946 e per chiedere un'effettiva autonomia provinciale per l'Alto Adige, slegata dal Veto regionale imposto dal Trentino (con il famoso motto \"Los von Trient\", ovvero \"Via da Trento\").\nNel 1976 le rovine vennero in parte restaurate da una famiglia albergatrice che vi apr\u00ec un ristorante. Nel 1996 il castello divenne propriet\u00e0 della Provincia autonoma di Bolzano. Nella primavera del 2003, dopo non poche polemiche, Reinhold Messner ottenne la concessione per la realizzazione del suo museo della montagna da tempo prospettato.\nDurante i lavori di restauro, nel marzo 2006, venne scoperta una tomba del neolitico, nella quale vennero ritrovati resti dello scheletro di una donna. Al momento si stima che l'et\u00e0 della tomba oscilli tra i 6.000 e i 7.000 anni.\nToponomastica.\nPer \"Castel Firmiano\" s'intende anche la zona attorno alla rocca sulla quale \u00e8 situata il castello ed in lingua tedesca per \"Sigmundskron\" viene designato anche il territorio oltre all'Adige sottostante chiamato in italiano \"Ponte Adige\". Il nome italiano di Castel Firmiano venne in forma strettamente monolingue reintrodotto da Ettore Tolomei, per motivi dichiaratamente politici, con il suo Prontuario dei nomi locali dell'Alto Adige che punt\u00f2 all'italianizzazione totale del territorio. Fino all'annessione del Tirolo meridionale all'Italia nel 1919 alcuni contadini d'origine trentina che abitavano la zona designavano il castello con il nome di \"Sibizzicr\u00f3m\" (storpiatura di \"Sigmundskron\"), considerato dal geografo troppo \"barbaro\" e quindi sostituito. Oggi tuttavia anche Reinhold Messner ha dato il nome \"Firmian\" al suo museo e con lo stesso nome viene chiamato il nuovo quartiere bolzanino non molto distante.\nMMM Firmian.\nIl Messner Mountain Museum, grazie a un importante intervento architettonico sensibile al contesto storico operato dall'architetto Werner Tscholl nel 2007, \u00e8 la sede principale dei cinque musei tematici sparsi nelle Alpi centro-orientali. Il \"Wei\u00dfer Turm\" (\"torre bianca\") del castello \u00e8 allestito come piccolo museo di storia contemporanea, mentre negli ampi spazi dell'area museale che supera i 1.100 metri quadrati, il tema di fondo \u00e8 \"l'uomo e la montagna\" con numerosi vari oggetti provenienti da tutto il mondo che simboleggiano il punto d'incontro dell'uomo con la montagna. Nel castello \u00e8 stata realizzata anche un'arena capace di ospitare conferenze, mostre e concerti. Dal castello \u00e8 inoltre possibile godere di un ampio panorama sulla conca bolzanina verso nord. Per evitare problemi di traffico nella zona \u00e8 stato creato un parcheggio nei pressi dell'uscita autostradale e della superstrada Merano-Bolzano dal quale viene effettuato un servizio shuttle."}
{"id": "515555", "revid": "1610576", "url": "https://it.wikipedia.org/wiki?curid=515555", "title": "Charlie Yelverton", "text": "Carriera.\nEbbe una breve parentesi nella NBA: venne scelto dai Portland Trail Blazers come ottava scelta del secondo giro, nel draft NBA 1971. Ma la sua esperienza nel massimo campionato fu breve, in quanto, aderendo alla protesta nera, prima di una partita, si rifiut\u00f2 di alzarsi al momento dell'inno. Venne subito cacciato e per sbarcare il lunario si adatt\u00f2 a lavori modesti come il guidatore di taxi.\nDopo una breve esperienza in Grecia approd\u00f2 in Italia e fu acquistato dall'Ignis Varese, grazie all'allenatore Sandro Gamba che vedeva in lui l'erede di Manuel Raga. Nella stagione 1974-75 fu impiegato come \"straniero di coppa\" in quanto all'epoca in campionato era consentito l'utilizzo di un solo giocatore proveniente da federazione estera. Grazie al suo contributo Varese vinse la sua terza Coppa dei Campioni. Dopo un anno di militanza nella Pintinox Brescia, ritorn\u00f2 a Varese dove, dal 1977-78, fu impiegato anche in campionato.\nYelverton aveva grandi capacit\u00e0: era un buon tiratore, prendeva i rimbalzi e stoppava anche. Questo gli permise di essere impiegato in pi\u00f9 ruoli: guardia, ala e, all'occorrenza, anche playmaker grazie alla sua straordinaria capacit\u00e0 di palleggio. Le sue spettacolari evoluzioni entusiasmarono per anni il pubblico di Masnago.\nAl termine della sua carriera varesina gioc\u00f2 per una stagione nel campionato svizzero con il Viganello.\nHa continuato la carriera prima da giocatore poi da allenatore presso la Robur Basket Saronno. Da giocatore ha portato la squadra a vincere il campionato di serie D senza mai perdere una partita, poi l'ha allenata dal 1987 al 1990 sempre in C1.\nRiconoscimenti.\nNel 2005, a seguito di un sondaggio fra i tifosi, Yelverton \u00e8 stato inserito nella Hall of fame della Pallacanestro Varese.\nIl 3 febbraio 2008, in occasione del cinquantesimo anniversario di Eurolega/Coppa dei Campioni, \u00e8 stato nominato nella lista dei 105 giocatori che hanno fatto la storia della competizione, da cui sono stati scelti i \"50 Greatest Euroleague Contributors\".\nIl 21 settembre 2012 \u00e8 stato inserito nella \"New York City Basketball Hall of Fame\".\nIl 15 gennaio 2015 \u00e8 stato inserito nella \"Atlantic 10 Legends Class\".\n vive a Cambiasca], in provincia di Verbania."}
{"id": "515558", "revid": "3857886", "url": "https://it.wikipedia.org/wiki?curid=515558", "title": "Callisto I", "text": ""}
{"id": "515560", "revid": "1723025", "url": "https://it.wikipedia.org/wiki?curid=515560", "title": "Presidenti della Confederazione svizzera", "text": "La seguente \u00e8 la lista dei presidenti della Confederazione svizzera dal 1848 a oggi.\nNon essendo costituzionalmente contemplata la figura del capo di Stato, per tradizione assume a rotazione il posto di presidente, primus inter pares, uno dei consiglieri federali. Ogni anno \u00e8 il vice presidente dell'anno precedente, cio\u00e8 il membro del Consiglio federale che da pi\u00f9 anni non ricopre tale carica. La nomina del presidente \u00e8 comunque soggetta a un'elezione da parte dell'Assemblea federale, che si svolge durante la sessione d'autunno. Il neoeletto entra in carica il 1\u00ba gennaio."}
{"id": "515563", "revid": "287204", "url": "https://it.wikipedia.org/wiki?curid=515563", "title": "Corny Thompson", "text": "Carriera.\nHa giocato per quattro stagioni nell'universit\u00e0 del Connecticut diventando un autentico idolo, tanto da essere inserito nelle \"leggende del secolo\" della scuola. Detiene ancora tutt'oggi alcuni record nella sua universit\u00e0, come quello dei tiri liberi segnati. \u00c8 quinto come punti segnati. Per tutti i quattro anni \u00e8 risultato il miglior rimbalzista della squadra.\nNel draft NBA 1982 viene scelto dai Dallas Mavericks, con cui disputa 44 gare. \u00c8 la quarta scelta del terzo giro.\nNel 1984 decide di trasferirsi in Europa e arriva alla Pallacanestro Varese. A Varese disputa sei stagioni, nelle quali spicca la sua grande capacit\u00e0 a rimbalzo, mantiene buone percentuali da 2 e da 3.\nSi trasferisce a Badalona, e, nel 1994, vince un'Eurolega."}
{"id": "515565", "revid": "547992", "url": "https://it.wikipedia.org/wiki?curid=515565", "title": "Lorenzo Minotti", "text": "Carriera.\nClub.\nCominci\u00f2 la sua carriera da calciatore nel , in Serie B, nel 1985. Si trasfer\u00ec al nel novembre 1987 dapprima in prestito poi, dal 1989, a titolo definitivo; con gli emiliani esord\u00ec anche in Serie A il 9 settembre 1990, nella sconfitta interna 1-2 contro la .\nL'esperienza coi ducali, allora guidati dall'allenatore Nevio Scala, fu la pi\u00f9 importante della sua carriera: a lungo capitano di quella squadra emiliana che \u2013 in pochi anni \u2013 dalla serie cadetta giunse sino ai vertici del calcio europeo, a Parma divent\u00f2 il perno centrale difensivo dei giallobl\u00f9 insieme al compagno Luigi Apolloni, vincendo una Coppa Italia (1992), una Coppa delle Coppe (1993, segnando in acrobazia durante la finale di Wembley), una Supercoppa Europea e una Coppa UEFA (1995).\nIn seguito gioc\u00f2 anche con il e il , prima di chiudere la carriera nel , tra i cadetti. In massima serie conta 201 presenze e 19 gol.\nNazionale.\nLa prima convocazione per la nazionale italiana \u00e8 relativa all'incontro del 14 ottobre 1992 contro la ma non ha occasione di scendere in campo. Esord\u00ec alla successiva convocazione, il 16 febbraio 1994 in Italia- (0-1).\nDa giocatore fu vicecampione del mondo, facendo parte della rosa dell'Italia presente al , dove non scese mai in campo, unico giocatore di movimento della spedizione azzurra a non totalizzare neanche un minuto nella manifestazione, l'altro giocatore a non scendere mai in campo fu il terzo portiere Luca Bucci, compagno di squadra anche nel Parma.\nIn nazionale conta 8 presenze senza gol.\nDopo il ritiro.\nDal 2002 al 2004 \u00e8 stato direttore sportivo del Parma.\nDopo un periodo d'inattivit\u00e0, Il 20 novembre 2007 con l\u2019arrivo del nuovo presidente Igor Campedelli viene nominato responsabile dell'area tecnica della squadra della propria citt\u00e0, il . Il 13 giugno 2009 con l\u2019avvenuta di Antonio Recchi nelle vesti di direttore sportivo rassegna le dimissioni. Il 14 ottobre torna al club romagnolo in qualit\u00e0 di osservatore per il responsabile del settore giovanile Andrea Galassi. Il 21 giugno 2010 il presidente Campedelli lo ripassa al ruolo di direttore tecnico. Il 22 maggio 2012 rescinde consensualmente il contratto.\nDalla stagione 2014-2015, ricopre il ruolo di commentatore sportivo per Sky Sport.\nIl 23 luglio 2015 viene nominato responsabile dell'area tecnica del rifondato Parma. Al termine della stagione ottiene la promozione in Lega Pro. Il 22 novembre 2016 \u00e8 sollevato dall'incarico assieme a direttore sportivo e allenatore; in seguito a questo esonero di massa si dimetter\u00e0 anche il presidente Nevio Scala."}
{"id": "515566", "revid": "767487", "url": "https://it.wikipedia.org/wiki?curid=515566", "title": "Walter Sullivan", "text": "Biografia.\nNato e cresciuto a New York, figlio di un dirigente assicurativo e responsabile di pubblicit\u00e0 per il New York Times e della compositrice e pianista Jeanet Loomis, dopo aver frequentato una scuola a Groton, si laurea all'Universit\u00e0 Yale nel 1940. Viene assunto nello stesso anno al New York Times e in seguito ne diventa redattore occupandosi anche di articoli scientifici. Dal 1964 \u00e8 editore delle notizie scientifiche del quotidiano, fino al 1987, anno del suo ritiro, anche se in seguito ha continuato saltuariamente a scrivervi articoli.\nNella sua carriera ha vinto il Public Service Medal della Accademia nazionale delle scienze, la Daly Medal della American Geographical Society, il George Polk Awards, il Premio Klumpke-Roberts, un riconoscimento dalla National Science Foundation, dall'American Institute of Physics, dalla American Chemical Society e dalla American Association for the Advancement of Science. Inoltre la American Geophysical Union ha istituito un premio a suo nome. Ha scritto varie opere, recensiti anche dal The New York Times.\nMuore il 19 marzo 1996 per un cancro al pancreas."}
{"id": "515572", "revid": "2015336", "url": "https://it.wikipedia.org/wiki?curid=515572", "title": "Antonio Gherardi", "text": "Vita e opere.\nAntonio Tatoti nacque a Rieti, segnalatosi come una promessa della pittura fu preso sotto la protezione del Governatore reatino Bulgarino Bulgarini, che lo sped\u00ec a Roma nel 1656. Qui venne a contatto con la grande pittura barocca e fu allievo nella bottega di Pietro da Cortona, con il quale collabor\u00f2 come stuccatore nei suoi grandi cicli d'affresco per le chiese romane. Frequent\u00f2 anche la bottega di Pier Francesco Mola.\nIn questo periodo cambi\u00f2 il suo nome in Antonio Gherardi. Cominci\u00f2 per lui un periodo di viaggi che lo portarono in contatto con le scuole barocche di molte citt\u00e0 italiane, tra il 1667 e il 1669, tra cui Bologna, Genova, Milano, Venezia, Firenze e Perugia. Tornato a Roma entr\u00f2 nell'Accademia di San Luca nel 1674.\nLavor\u00f2 molto soprattutto nei centri dello Stato Pontificio. Nel 1682, nella sua citt\u00e0 natale gli venne concessa la patente di nobilt\u00e0. Come architetto fu coevo di Gian Lorenzo Bernini e Francesco Borromini, ma colui da cui sub\u00ec l'influenza pi\u00f9 forte fu l'architetto Guarino Guarini, a cui s'ispira per la sua opera pi\u00f9 ardita: la cupola della Capella Avila nella chiesa di Santa Maria in Trastevere (1678-1680). Ma altre sue opere architettoniche furono anche le costruzioni della Cappella del Beato Francesco Solano (1675), per la Basilica di Santa Maria in Aracoeli, e la Cappella di Santa Cecilia (1695-1700), per San Carlo ai Catinari, ambedue a Roma.\nAl primo periodo di attivit\u00e0 sono state ricondotte due tele, raffiguranti \"la Nascita di San Giovanni Battista\" e \"Il Martirio di San Giovanni Evangelista\" (Rieti, collezione privata).\nTra le sue opere pittoriche si segnalano la decorazione di Santa Maria in Trivio. Questi affreschi sono considerati da Filippo Titi, nel suo saggio \"Descrizione delle pitture, sculture e architetture esposte al pubblico in Roma\" del 1763, come:\nnotando cos\u00ec l'influsso avuto dal pittore durante i suoi viaggi nell'Italia del nord.\nAltre sue opere importanti furono: la \"Nativit\u00e0 della Vergine\" del duomo di Gubbio, l\"Estasi di S. Teresa\" a Santa Maria in Transpontina, e l\"Immacolata Concezione\" (Rieti, chiesa di Sant'Antonio al Monte). Nel Museo civico di Rieti sono conservati i suoi dipinti \"San Leonardo visita un carcerato\" (1698) e \"Ritratto di Paolo Mattei\" (attribuito).\nSpesso la sua poliedrica attivit\u00e0 lo port\u00f2 ad usare le sue doti di architetto, pittore e decoratore a stucco, a congegnare tutte le fasi della costruzione e decorazione delle sue cappelle, formando un \"unicum\" artistico al contrario dei pittori suoi contemporanei che usavano gli allievi per le pale d'altare, le decorazioni a fresco e la struttura architettonica.\nFu pittore di pale d'altare per varie chiese e palazzi romani, ma lavor\u00f2 anche per le chiese dei paesi intorno a Roma, come le cattedrali di Monterotondo, Poggio Mirteto e della stessa sua citt\u00e0 natale.\nSul suo stile pittorico l'erudito settecentesco Luigi Lanzi sollev\u00f2 qualche critica, presentandolo come semplice allievo del Mola, ma senza una sua originalit\u00e0:\nAntonio Gherardi mor\u00ec a Roma nel 1702 ancora in piena attivit\u00e0 e molto celebrato."}
{"id": "515573", "revid": "486946", "url": "https://it.wikipedia.org/wiki?curid=515573", "title": "AC Cesena", "text": ""}
{"id": "515580", "revid": "125449961", "url": "https://it.wikipedia.org/wiki?curid=515580", "title": "Music (album Madonna)", "text": "Music \u00e8 l'ottavo album discografico della cantante statunitense Madonna, pubblicato il 18 settembre del 2000 dalla Maverick Records e dalla Warner Bros. Dopo il successo di \"Ray of Light\", Madonna intendeva intraprendere un nuovo tour mondiale, tuttavia la sua casa discografica la incoraggi\u00f2 a ritornare in studio e registrare un nuovo disco prima di tornare in tourn\u00e9e. La sua collaborazione con Mirwais Ahmadza\u00ef e William Orbit port\u00f2 a un album dal sapore pi\u00f9 sperimentale, che ricevette pareri positivi dalla critica, ottenne cinque nomination ai \"Grammy Awards\" e fu posizionato dalla rivista \"Rolling Stone\" alla 452 posizione nella lista dei 500 migliori album secondo \"Rolling Stone\". Il disco fu un successo commerciale, vendette 4 milioni di copie nei primi dieci giorni dalla pubblicazione, ottenne un triplo disco di platino dalla Recording Industry Association of America per aver venduto 3 milioni di copie negli Stati Uniti. Le vendite complessive furono invece di oltre 15 milioni di copie in tutto il mondo, facendo di \"Music\" uno degli album pi\u00f9 venduti degli anni Duemila. Il singolo che d\u00e0 il nome al disco, \"Music\", raggiunse la prima posizione in classifica in 25 paesi del mondo. A \"Music\" seguirono altri singoli di grande successo: \"Don't Tell Me\" e \"What It Feels Like for a Girl\", si piazzarono ai primi dieci posti in diversi paesi del mondo.\nDescrizione.\nProduzione.\n\"Music\" \u00e8 l'ottavo album, registrato in studio, da Madonna, caratterizzato da sonorit\u00e0 dance-pop ed elettroniche, e che contiene anche elementi di musica rock, country e folk; \u00e8 stato pubblicato in Europa il 18 settembre 2000, e negli Stati Uniti il 19 settembre 2000. Per certi versi, \"Music\" pu\u00f2 essere considerato l'altra faccia del disco precedente: la spiritualit\u00e0 e l'eclettismo sono ancora presenti ma \"Music\" \u00e8 diretto verso un maggior sperimentalismo elettronico accompagnato da influenze country e dance-pop.\nAlla produzione dell'album, Madonna collabora nuovamente con William Orbit ma al tempo stesso con Guy Sigsworth, Mark \"Spike\" Stent e Talvin Singh, scoprendo un musicista franco-afghano, Mirwais Ahmadza\u00ef, il quale collabora con lei alla produzione della maggior parte dei brani dell'album.\nNel disco Madonna fa ampio uso del vocoder in brani fortemente elettronici e sperimentali come \"Impressive Instant\" e \"Nobody's Perfect\". Oltre ai singoli \"Music\", \"Don't Tell Me\" e \"What It Feels Like for a Girl\", sono presenti canzoni come \"Paradise (Not for Me)\", lenta ballata cantata in inglese e francese, pubblicata anche sull'album \"Production\" di Mirwais.\nOspite dell'album \u00e8 Rupert Everett, nei cori di \"American Pie\", mentre c'\u00e8 un campionamento della voce di Charlotte Gainsbourg, come introduzione al brano di \"What It Feels Like for a Girl\", in cui recita alcune frasi tratte dal film \"Il Giardino di Cemento\", diretto da Andrew Birkin\".\"\nMusica e interpretazione dei testi.\nSal Cinquemani dello Slant Magazine ha sottolineato la \"direzione pi\u00f9 sperimentale\" dell'album, rispetto ai suoi album precedenti. Nella rivista The Face\",\" Madonna ha rivelato cosa l'ha ispirata nella produzione delle canzoni e della musica di \"Music.\" La cantante ha detto: \"Questo album, pi\u00f9 degli altri album, riguarda tutti gli aspetti della mia vita\". La cantante ha, inoltre, affermato che \"dopo aver partorito una bambina, mi sentivo completa, provavo lo stupore della vita e mi sentivo profondamente meditativa e retrospettiva, e interessata agli aspetti mistici della vita\". \"Music\" \u00e8 la prima canzone del disco, a cui d\u00e0 il titolo. La canzone inizia con la voce androgena di Madonna che dice: \"Hey Mr. D.J., put a record on. I wanna dance with my baby\" (Senti signor D.J., metti su un disco. Voglio ballare con il mio amore.). Nell'album, la voce di Madonna viene ripetutamente manipolata elettronicamente, ad esempio quando canta: \"Do you like to boogie woogie?\" (Ti piace il Boogie-woogie?). La frase \"\"I wanna dance with my baby\" \". Secondo alcuni critici, sottolinea il legame con il suo pubblico omosessuale.\nLa seconda traccia \u00e8 \"Impressive Instant.\" Madonna ha affermato che questa \u00e8 stata la canzone pi\u00f9 difficile da scrivere.Si tratta di una traccia movimentata da tastiere futuristiche e voci oscure nei passaggi robotici e distorti. Madonna, alla fine della canzone, canta con uno stile infantile \"I like to singy, singy, singy, like a bird on a wingy, wingy, wingy\" (\u00abMi piace cantare, cantare, cantare, come un uccello in volo, in volo, in volo), in mezzo a un vortice vibrante e festoso di tastiere elettriche e percussioni.\nLa terza canzone, \"Runaway Lover\" \u00e8 una traccia rave/trance house. Questa canzone \u00e8 stata scritta in collaborazione con William Orbit. Il testo \u00e8 breve e parla di un uomo che si approfitta delle sue amanti prima di fuggire.\nLa canzone che segue \u00e8 \"I deserve it\", una canzone acustica, caratterizzata da un groove derivato dall'Hip hop. Il testo dice: \"Many miles, many roads I have traveled, fallen down of the way/Many hearts, many years have unraveled, leading up to today.\" (Molte miglia, molte strade ho percorso, cadendo sulla strada/ Molti cuori, molti anni si sono succeduti, portandomi ad oggi).\nDopo \"Amazing,\" si giunge a \"Nobody's Perfect,\" da molti considerata una delle migliori tracce del disco. Secondo Stephen Thomas Erlewine di Allmusic \"nella canzone, i sentimenti sono intrappolati dagli effetti elettronici.\nLa traccia seguente \u00e8 Don't Tell Me, scritta per Madonna dal cognato. La canzone \u00e8 caratterizzata dal suono soave della chitarra acustica e dalle tastiere. L'ottava traccia \u00e8 What It Feels Like for a Girl, che parla del ruolo delle donne nella societ\u00e0. La traccia successiva \u00e8 \"Paradise (Not for me),\" che \u00e8 cantata in inglese e francese. Alcune frasi del testo, ad esempio: \"I can't remember, when I was young, I can't explain if it was wrong\" riflettono una gamma di metodi artistici, comprende nel testo della canzone elementi musicali, visuali e testuali. Da un punto di vista musicale, si ispira a \u00c9dith Piaf.\nLa decima e ultima canzone \u00e8 \"Gone\", che affianca il suono della chitarra acustica ad elementi elettronici. Una voce pi\u00f9 soul danno profondit\u00e0 a un testo ammonitorio e di avvertimento: \"Turn to stone, lose my faith, and I'll be gone.\"\nCopertina e Sessioni Fotografiche.\nCon \"Music\" avvenne l'ennesimo cambio d'immagine per Madonna, uno dei pi\u00f9 iconici della sua carriera, ispirato ai cowboy e al folk americano, stile che ben si coglie nelle foto del booklet realizzate da Jean-Baptiste Mondino. nei video dei due singoli \"Music\" e \"Don't Tell Me \"e in un atto del\" Drowned World Tour\". Per la copertina di \"Music,\" Madonna indossa una camicia blu, un paio di jeans, stivali rossi e un cappello da cowboy. Madonna \u00e8 in primo piano, e sullo sfondo si nota una macchina in un distributore di benzina. Il mondo country \u00e8 un tema costante nelle foto incluse nell'album. Secondo Fouz-Hern\u00e1ndez, la copertina \u00e8 una celebrazione degli Stati Uniti d'America occidentali. In particolare, si fa riferimento alla combinazione di abiti tipici del West con costose scarpe a tacco rosse, un chiaro riferimento a Judy Garland, un'importante icona gay. Le foto sono state scattate a Los Angeles, California, tra il 10 e il 13 aprile. In un'intervista, Mondino ha riferito che l'idea di usare il tema del West \u00e8 stata sua, e ha affermato che \"all'inizio Madonna non era sicura, ma io le dissi che se a lei non fosse piaciuto non l'avrei fatta pagare. Alla fine a lei \u00e8 piaciuto molto il risultato finale.\nPubblicazione.\nNella versione europea, giapponese e australiana dell'album \u00e8 presente la cover di \"American Pie\", riarrangiata per la colonna sonora del film \"Sai che c'\u00e8 di nuovo?\".\nLa versione giapponese ed australiana dell'album contiene anche il brano \"Cyber-raga\", adattamento di un testo tradizionale tratto dal \"Veda\" e dal \"Mah\u0101bh\u0101rata\", due testi sacri della religione induista. Inizialmente intitolato \"Cyber shadu\" (lo \"shadu\" \u00e8 un santone ind\u00f9, mentre il \"raga\" \u00e8 una forma melodica ind\u00f9), \"Cyber-raga\" \u00e8 scritto interamente in sanscrito, e pubblicato per il singolo \"Music\". Successivamente \u00e8 stato pubblicato anche nella versione europea del singolo di \"Don't Tell Me\". Il coautore Talvin Singh aveva gi\u00e0 lavorato con Madonna realizzando un remix di \"Nothing Really Matters\".\nNel 2001, in occasione del \"Drowned World Tour\" \u00e8 stata realizzata una \"versione speciale\" dell'album, messa in circolazione a tiratura limitata e che contiene 2 CD, il primo, con tutte la tracce dell'album, tranne \"Cyber-Raga\", ed il secondo, che ne contiene alcuni remix.\nPromozione.\nDopo la pubblicazione dell'album e aver dato alla luce Rocco, Madonna partecip\u00f2 al \"David Letterman Show\", il 3 novembre del 2000. L'ultima volta che Madonna aveva partecipato al programma, nel 1994, la sua intervista aveva provocato uno scandalo, per il suo atteggiamento bizzarro, per le dichiarazioni e per l'uso delle parolacce. In una veste nuova e pi\u00f9 matura, Madonna si \u00e8 esibita in \"Don't Tell Me\"\".\" Il 5 novembre 2000, Madonna ha tenuto un concerto al Roseland Ballroom di New York. I costumi dello show furono realizzati da Dolce &amp; Gabbana, e la cantante ha cantato pezzi quali \"Don't Tell Me\", \"Impressive Instant, Runaway Lover, What It Feels Like for a Girl\" e \"Music.\" Per promuovere l'album, la cantante si \u00e8 spostata in Europa, dove si \u00e8 esibita in Don't Tell Me nel programma televisivo tedesco Wette, dass?? l'11 novembre 2000, e agli MTV Europe Music Awards 2000, dove si \u00e8 esibita con \"Music.\" La cantante ha realizzato un altro concerto, alla Brixton Academy di Londra. La scaletta era uguale al concerto tenuto al Roseland Ballroom di New York, aggiungendo solo \"Holiday\". Madonna si \u00e8 esibita il 2 dicembre del 2000 nel programma televisivo italiano Carr\u00e0mba che fortuna, esibendosi in \"Don't Tell Me\".\nDurante la promozione di \"Sai che c'\u00e8 di nuovo?\", in cui Madonna oltre ad essere una dei protagonisti, promuove in contemporanea il remake del singolo \"American Pie\", pubblicando, a distanza di qualche mese, anche il nuovo album \"Music\".\nSingoli.\nDall'album \"Music\" sono stati estratti tre singoli, oltre ad \"American Pie\".\nSecondo indiscrezioni Madonna era intenzionata a pubblicare come quarto singolo \"Impressive Instant\", ma la casa discografica era contraria a tale scelta preferendo \"Amazing\". Poich\u00e9 Madonna si rifiut\u00f2 di girare il video di \"Amazing\", i progetti per un quarto singolo furono cancellati.\nAccoglienza.\n\"Music\" \u00e8 stato acclamato dalla critica internazionale, che ha apprezzato la collaborazione di Madonna con Mirwais Ahmadza\u00ef e la creativit\u00e0 espressa nell'album, mentre invece alcune delle canzoni prodotte da William Orbit, sebbene ritenute \"orecchiabili\", sono state snobbate. Il disco ha ricevuto ben cinque nomination ai Grammy Awards del 2001, finendo per vincere nella categoria \"Miglior packaging\".\nDrowned World Tour.\nI brani \"Music\", \"Impressive Instant\",\"Don't Tell Me\", \"Paradise (Not For Me)\", e \"What It Feels Like For a Girl\" sono stati eseguiti dal vivo nel 2001 nel Drowned World Tour.\nDella canzone \"Paradise (Not for Me)\" - che \u00e8 la seconda canzone pi\u00f9 lunga incisa da Madonna (dopo \"Phisical Attraction\"), con una durata di 6 minuti e 33 secondi - \u00e8 stato registrato un video per il Drowned World Tour che funge da introduzione al secondo atto ispirato al film \"Memorie di una geisha\" e agli anime giapponesi.\nAltri Tour di Madonna.\nIl brano \"Music\" \u00e8 stato inserito anche nella saletta del Re-Invention Tour 2004, del Confessions Tour 2006, dove viene mixato con la musica di Disco Inferno da \"La Febbre del Sabato Sera\", e dello Sticky&amp;Sweet Tour 2008, con un remix di Fedde le Gand insieme ad un campionamento di \"Last Night a DJ Save My Life\". La canzone \u00e8 stata eseguita anche al Rebel Heart Tour con un intro in chiave jazz.\n\"Don't tell Me\" \u00e8 stato inserito nel Re-Invention Tour 2004, ed eseguito con una musica francese nella data di Parigi, in altre date eseguito con la musica del brano \"Bittersweet Symphony\".\n\"Paradise (Not For Me)\" \u00e8 stato inserito nel Drowned World Tour 2001 come \"video interlude\" mentre \u00e8 stato eseguito dal vivo in una versione acustica nel Confessions Tour del 2006, dove Madonna duetta con Yitzhak Sinwani.\nAlcuni versi del brano \"Cyber-Raga\" sono cantati durante MDNA Tour, durante l'ultimo atto del concerto, nell'esecuzione del brano \"I'm A Sinner\", in un'atmosfera ispirata alla spiritualit\u00e0 induista.\nI brani \"Don't tell me\", \"Nobody's Perfect\" e \"Paradise (Not For Me)\" sono stati riproposti nello spettacolo \"\" del 2016, creato per i fan australiani della cantante, nazione in cui non si esibiva da 23 anni.\nSuccesso commerciale.\n\"Music\" ha venduto pi\u00f9 di 12 milioni di copie, debuttando alla posizione numero 1 delle classifiche in 23 Paesi di tutto il mondo; \u00e8 stato il primo album di Madonna a raggiungere la vetta negli Stati Uniti dai tempi di \"Like a Prayer\" (1989).\n\"Music\" occupa il 452\u00ba posto all'interno della classifica dei 500 migliori album di tutti i tempi stilata da Rolling Stones nel 2003."}
{"id": "515583", "revid": "125004210", "url": "https://it.wikipedia.org/wiki?curid=515583", "title": "Agnello Ravennate", "text": "Opere.\nScrisse un \"Liber pontificalis ecclesiae ravennatis\", detto \u00abCronaca episcopale ravennate\u00bb modellato sul \"Liber pontificalis\" romano.\nIl \"Liber pontificalis\" di Agnello \u00e8 di notevole interesse storico soprattutto per i documenti che fanno luce sui rapporti tra la Chiesa ravennate e quella romana, malgrado l'Autore non nasconda di parteggiare per la propria citt\u00e0.\n\u00c8 anche fonte preziosa di notizie riguardanti la topografia antica e i monumenti di Ravenna. Per un lavoro cos\u00ec complesso, Agnello Ravennate si serv\u00ec delle pi\u00f9 svariate fonti e tradizioni (anche orali), riuscendo a mettere insieme otto secoli di storia della Chiesa ravennate.\n\u00c8 in pratica una raccolta di \"sermones\" (omelie) o \"lectiones\" dello stesso Agnello al clero e ai cittadini ravennati in cui l'autore riun\u00ec le biografie dei vescovi di Ravenna da Sant'Apollinare a Giorgio (835 - 846), contemporaneo dello scrittore."}
{"id": "515584", "revid": "174925", "url": "https://it.wikipedia.org/wiki?curid=515584", "title": "Agnello istorico", "text": ""}
{"id": "515589", "revid": "22570", "url": "https://it.wikipedia.org/wiki?curid=515589", "title": "Arimane", "text": ""}
{"id": "515591", "revid": "33751", "url": "https://it.wikipedia.org/wiki?curid=515591", "title": "Nazionale di calcio della Germania Ovest", "text": ""}
{"id": "515603", "revid": "37401", "url": "https://it.wikipedia.org/wiki?curid=515603", "title": "Complemento di distribuzione o distributivo", "text": ""}
{"id": "515604", "revid": "69156", "url": "https://it.wikipedia.org/wiki?curid=515604", "title": "Segni di interpunzione", "text": ""}
{"id": "515605", "revid": "531590", "url": "https://it.wikipedia.org/wiki?curid=515605", "title": "Unan1mous", "text": "Unan1mous (Unanimous) \u00e8 stato un format statunitense, a met\u00e0 strada tra un game-show e un reality, andato in onda per la prima volta negli Stati Uniti nel marzo 2006 su FOX.\nNove sconosciuti vengono rinchiusi in un bunker e vi rimarranno fino a quando non hanno deciso all'unanimit\u00e0 a chi assegnare il ricco montepremi in palio. I concorrenti sono isolati dal mondo esterno: nel caso in cui uno di loro decidesse di abbandonare volontariamente il gioco, il montepremi verrebbe ridotto di un terzo. Il programma \u00e8 di durata incerta: potrebbe finire alla prima puntata o durare fino ad un massimo di 4-5 settimane. Il gioco termina con il raggiungimento dell'unanimit\u00e0 tra i 9 partecipanti su chi tra loro sia il destinatario del montepremi (un milione e mezzo di euro), ottenendo gli 8 voti (rigorosamente segreti) degli altri compagni.\nNon ci sono n\u00e9 nomination n\u00e9 televoto: finch\u00e9 non raggiungono l'unanimit\u00e0, i 9 concorrenti continuano a votare ad oltranza, ma tra un voto e l'altro imparano a conoscersi affrontando dibattiti su tematiche politiche e sociali. Possono esserci veri e propri appelli al voto ed \u00e8 anche possibile mentire sulla propria vita; \u00e8 per\u00f2 vietato fare leva su promesse di beneficenza. Le telecamere seguono la vita nel bunker 24 ore su 24, ogni partecipante ha una propria stanza e i pasti vengono portati dall'esterno. Nel caso in cui l'esito di una votazione non sia unanime, vengono inflitte delle penalit\u00e0 pi\u00f9 o meno gravi (come, ad esempio, la discesa costante del montepremi) in modo da aumentare la pressione sui concorrenti inducendoli a trovare una soluzione comune.\nCi possono essere delle eliminazioni, ma sono sempre temporanee e mai definitive: il concorrente escluso non pu\u00f2 pi\u00f9 concorrere alla vittoria finale, ma prende comunque parte alle votazioni continuando la propria vita nel bunker.\nNel caso in cui non si raggiunga l'unanimit\u00e0 nei tempi prestabiliti, il montepremi non verrebbe assegnato; anche perch\u00e9 il montepremi (finito il tempo) \u00e8 generalmente ridotto a zero.\nLa conduzione dell'unica edizione italiana \u00e8 stata affidata a Maria de Filippi, e non ha avuto buoni ascolti.\nTrasmissione internazionale.\nLa versione statunitense del programma \u00e8 stata trasmessa anche in Australia, su Fox8, nei Paesi Bassi, su RTL5, ed in Svezia, su TV6."}
{"id": "515607", "revid": "287204", "url": "https://it.wikipedia.org/wiki?curid=515607", "title": "Littorina", "text": ""}
{"id": "515612", "revid": "228587", "url": "https://it.wikipedia.org/wiki?curid=515612", "title": "Pier Augusto Gemignani", "text": "Fu direttore sanitario dell'Ospedale Galliera di Genova per circa un ventennio.\nBiografia.\nNacque a Genova Quarto da Corrado Gemignani (Cavaliere del Lavoro per il suo impiego come Capostazione di Genova Quinto al Mare) e Grazia Del Signore. Fin dall'adolescenza si deline\u00f2 la sua formazione prettamente classica, senza trascurare alcuni aspetti delle Scienze. Si dedic\u00f2 con passione all'Entomologia e alla Botanica, producendo anche schizzi e appunti personali. Allo scoppio della seconda guerra mondiale, si trasfer\u00ec a Camogli, per sfuggire ai bombardamenti alleati, trascorrendo gli anni della guerra tra la cittadina e l'entroterra ligure, nel paese di Calcinara di Uscio.\nAlla fine della guerra torn\u00f2 a vivere nella casa di Quinto al Mare. Presso il Collegio Emiliani, dove frequent\u00f2 parte del liceo classico, divenne amico di Padre Giovanni Baravalle (che ispir\u00f2 il personaggio di Padre Felice in \"La casa in collina\" di Cesare Pavese). Iscrittosi nel 1950 alla Facolt\u00e0 di Medicina e Chirurgia dell'Universit\u00e0 di Genova, consegu\u00ec la laurea con 110 e lode nel 1956. Successivamente consegu\u00ec le Specializzazioni in Igiene e Tecnica Ospedaliera, Medicina del Lavoro e Medicina legale.\nNel 1957, durante il servizio di leva nell'Esercito, divenne tenente medico presso il 21\u00ba Reggimento Fanteria del presidio militare di Asti, e si conged\u00f2 nel 1958 con il grado di capitano.\nDopo l'esperienza nell'Esercito venne assunto dal Comune di Genova come caposezione dell'Ufficio Igiene e Sanit\u00e0, svolgendo anche mansioni di medico scolastico e medico mutualista.\nNel 1970 entr\u00f2 nell'Ospedale Galliera inizialmente come ispettore sanitario; cinque anni pi\u00f9 tardi divenne vice-direttore sanitario sotto la direzione di Dante Zaninetta, a cui succeder\u00e0 come direttore sanitario il 16 dicembre 1980.\nSi spos\u00f2 nel 1975 e divenne padre di due figli.\nFu nominato anche professore a contratto presso la Scuola di Specializzazione di Igiene e Tecniche Ospedaliere e diresse la Biblioteca Medica Mario Segale. Ricopr\u00ec l'incarico di direttore didattico della Scuola Infermieri annessa all'ospedale e fu componente del Comitato Sanitario Regionale.\n\u00c8 inoltre stato membro dell'Accademia Ligure di Scienze e Lettere, socio della Societ\u00e0 Geografica Italiana e della Societ\u00e0 Ligure di Storia Patria.\nAutore di numerose pubblicazioni a carattere storico-medico, ha anche curato come direttore responsabile, la rivista scientifica \"Pathologica\", fondata da Mario Segale nel 1908.\nA seguito di una grave malattia, \u00e8 deceduto il 31 ottobre 1997\nL'uomo.\nChi ha conosciuto davvero il Dottor Gemignani, \u00e8 stato certamente colpito dalle sue doti umane: secondo il professor Luigi Robert, che ne redasse un affettuoso commiato presso l'Accademia Ligure di Scienze e Lettere, Gemignani riuniva\nContraddistingueva quest'uomo, il suo fare calmo e pacato, il suo abbigliamento perennemente \"d'ordinanza\" in ogni situazione, anche le pi\u00f9 rilassate. Egli era capace di conversare con pari dignit\u00e0 con un cattedratico o con un inserviente, considerandoli entrambi degni di rispetto e stima.\nEra un grande amante dell'entroterra ligure, e spese molto del suo tempo libero tra la Val Fontanabuona e la Val d'Aveto, luoghi di rifugio dalla citt\u00e0 e dalla sua caotica routine. Nel suo camminare per la sua Liguria, ne osservava gli aspetti botanici, geologici e paesaggistici, fermandosi spesso a conversare con i locali abitanti, in cerca di aneddoti e nozioni di storia locale.\nBibliografia.\nGli interessi di Pier Augusto Gemignani vertevano soprattutto sulla Storia della Medicina; tuttavia la sua produzione letteraria pu\u00f2 contare anche su diversi racconti di narrativa, alcuni premiati e pubblicati su varie riviste.\nNel campo storico-medico, si ricorda soprattutto il suo impegno nella ricerca sulla Medicina Pre-Colombiana, e sull'impatto che la Scoperta dell'America ha portato in Europa.\nRacconti.\nTra i numerosi racconti, ricordiamo:"}
{"id": "515614", "revid": "207192", "url": "https://it.wikipedia.org/wiki?curid=515614", "title": "Mondiali di calcio 1974", "text": ""}
{"id": "515620", "revid": "207192", "url": "https://it.wikipedia.org/wiki?curid=515620", "title": "Mondiali di calcio 1970", "text": ""}
{"id": "515623", "revid": "2143981", "url": "https://it.wikipedia.org/wiki?curid=515623", "title": "Claudio Achillini", "text": "Ritenuto uno dei personaggi pi\u00f9 in vista dopo Giovan Battista Marino (del quale si profess\u00f2 grande amico ed estimatore), Claudio Achillini ebbe una vita tutt'altro che segnata dalle traversie: docente di diritto il pi\u00f9 celebrato degli Studi di Bologna, Ferrara, Parma, notissimo e ammiratissimo in tutta Italia, sub\u00ec anche lui, col mutare del gusto a partire dagli anni ottanta del XVII secolo, un progressivo e inesorabile ridimensionamento.\nMa mentre per il Marino la (parziale) rivalutazione \u00e8 ormai un fatto, l'Achillini sembra non poter godere di una simile rinascita critica per precisi limiti di poetica. Mentre le sue \"manierone bizzarre\" (secondo la definizione di Francesco Fulvio Frugoni) sembrano anticipare, sia pure un po' goffamente, la maniera dei barocchisti della seconda met\u00e0 del secolo, il suo gioco non presenta le attrattive tecniche trascendentali di molti suoi colleghi marinisti e men che meno \u00e8 capace delle insospettate profondit\u00e0 di cui parte consistente della poesia di quella maniera \u00e8 stata, nonostante le apparenze, capace.\nDi lui sopravvivono (di un canzoniere non ricchissimo) taluni sonetti-ritratto dedicati alla donna \"multiplamente predicata\" secondo la maniera propria di questa corrente. Pochissimo (e ben poco di interessante, o di leggibile) sopravvive della sua allora osannatissima produzione teorica giuridica.\nBiografia.\nNascita e formazione.\nNato da Clearco Achillini e Polissena de' Buoi, discendeva (per parte paterna) da una famiglia di illustri studiosi: suo nonno era Giovanni Filoteo Achillini, suo prozio Alessandro Achillini.\nDopo aver studiato medicina e filosofia con D. Pandari e F. Della Volpe, nonch\u00e9 giurisprudenza con E. Gualandi, A. Marescotti, G. Boccadifuoco, si decise per la giurisprudenza, e in questa disciplina si laure\u00f2 il 16 dicembre 1594.\nPoco dopo si trasfer\u00ec a Padova per perfezionare i propri studi filosofici sotto la guida di Cesare Cremonini, col quale entr\u00f2 in rapporti amichevoli. Fu il Cremonini stesso che lo esort\u00f2 a dedicarsi con impegno alla poesia.\nL'insegnamento universitario e la carriera diplomatica.\nNel 1598 inizi\u00f2 a insegnare come lettore di Istituzioni di Diritto Civile a Bologna; tenne la cattedra fino al 1602, dopodich\u00e9 si rec\u00f2 a Roma al seguito del concittadino mons. S. O. Razzali, colla speranza di ottenere benefici dalla Curia di Roma. Da questo primo soggiorno romano assumse l'abitudine di vestirsi da prete, o per qualche beneficio minore ricevuto, o per ostentata deferenza nei confronti del clero romano; comunque sia, non lasci\u00f2 mai pi\u00f9 l'abito ecclesiastico.\nNon avendo ottenuto i risultati sperati, rientr\u00f2 in patria e riprese l'insegnamento.\nNel 1606 pass\u00f2 dalla cattedra d'istituzioni alla cattedra di Pandette, assicurandosi l'esorbitante stipendio di 300 scudi: un trattamento di favore che sollev\u00f2 polemiche tra i risentiti dottori forestieri dello Studio bolognese, che presentarono un ricorso alla Rota, contestando la regolarit\u00e0 dell'elezione. Nello stesso 1606 l'Achillini rispose ai nemici con l'opuscolo \"Pro partito Claudii Achillini, &amp;c.\", Mutinae. Riusc\u00ec a spuntarla. Quando pi\u00f9 avanti far\u00e0 richiesta di trasferimento ad altra cattedra e di ulteriore aumento di stipendio, gli saranno negati entrambi.\nIl 19 giugno 1609 ricevette l'invito da parte dello Studio di Ferrara a insegnare come \"primario\" lettore di diritto civile. Deluso del mancato ottenimento della nuova cattedra e dal negato aumento di stipendio da parte dello Studio bolognese, l'Achillini accett\u00f2 e si trasfer\u00ec a Ferrara, ma riusc\u00ec a conservare parte del ricco stipendio percepito in patria.\nMentre, al riparo da qualunque preoccupazione, l'Achillini proseguiva con grande successo la propria carriera universitaria, pot\u00e9 permettersi di dedicarsi pi\u00f9 intensamente alle lettere. Il primo frutto di questo rinnovato impegno si trova nell\"L'amorosa Ambasciatrice\" (1612), un componimento del genere dell'idillio, genere \"nuovo\" foggiato da Girolamo Preti e dallo stesso Preti sperimentato nella fortunatissima \"Salmace\" (a stampa solo nel 1608, ma scritto qualche tempo prima).\nParallelamente alla frequentazione delle lettere, l'Achillini ritent\u00f2 con la carriera diplomatica, sospendendo l'insegnamento senza lasciare la cattedra, partecipando nel 1613 a una prima importante missione come segretario del vicelegato pontificio a Torino, I. Massimi.\nNegli anni successivi prese parte a una seconda missione diplomatica come auditore di Alessandro Ludovisi, arcivescovo di Bologna, nunzio apostolico a Torino e Milano, incaricato da papa Paolo V di cercare una via di conciliazione nella guerra in corso tra Carlo Emanuele I di Savoia e Filippo III di Spagna.\nLa legazione si concluse con successo e Alessandro Ludovisi fu creato cardinale. L'Achillini, invece, trov\u00f2 nuovo motivo di scontento per il compenso ricevuto (forse proprio a questa circostanza si riferisce il malinconico sonetto \"Io corsi, o bella Dora, ogni tua riva\") e riprese l'insegnamento a Ferrara.\n\u00c8 del 1619 uno dei pochi documenti superstiti delle sue celeberrime capacit\u00e0 di giuresperito, ed \u00e8 un documento particolarmente sconcertante, una memoria, letta nell'Accademia degli Intrepidi di Ferrara, sul \"Perch\u00e9 tornando l'uccisore sopra il corpo dell'ucciso, le piaghe rinnovino l'effusione del sangue\".\nIl 9 febbraio 1621 il cardinale Alessandro Ludovisi, al cui seguito l'Achillini aveva preso parte alla sua missione diplomatica pi\u00f9 prestigiosa, \u00e8 eletto papa col nome di Gregorio XV. L'Achillini, certo di ottenerne qualche favore, si rec\u00f2 a Roma, ma ricevette un'altra delusione, ottenendo accoglienza cortese ma assai fredda.\nA consolarlo, nel 1622, gli pervenne l'invito ad entrare nella pi\u00f9 importante accademia italiana del Seicento, l'Accademia dei Lincei, ci\u00f2 che dimostra l'ampiezza della sua fama. Fu la sua affiliazione pi\u00f9 prestigiosa, ma divenne accademico anche dell'Accademia degli Innominati (Parma), dell'Accademia degli Intrepidi (Ferrara), dell'Accademia dei Fantastici (Roma), dell'Accademia degli Incogniti (Venezia) e dell'Accademia della Notte (Bologna).\nNel 1623, dopo un brevissimo pontificato, Alessandro Ludovisi, papa Gregorio XV, mor\u00ec.\nSfumate definitivamente le sue speranze di ottenere favori, nel 1624 l'Achillini lasci\u00f2 Roma e rientr\u00f2 a Ferrara, dove tuttavia non rimase a lungo, poich\u00e9 il giovanissimo duca di Parma e Piacenza Odoardo Farnese lo chiam\u00f2 a s\u00e9 a Parma, come consigliere di Stato, letterato di corte e insegnante di Diritto Civile in una cattedra (in onore dell'Achillini detta \"sopraeminente\") di quello Studio. Per questo ebbe diritto a uno stipendio di 1500 scudi, conservando anche il diritto a parte dello stipendio percepito a Ferrara.\nIl soggiorno Parmense.\nL'Achillini si trattenne a Parma per tutto il periodo 1626-1636, con eccellente trattamento.\nNel frattempo l'amico e maestro Giambattista Marino mor\u00ec a Napoli (1625). La sua morte non sembr\u00f2 affatto tacitare le polemiche riguardanti la sua poetica e, anzi, nel 1627 Tommaso Stigliani diede alle stampe a Venezia un'opera gi\u00e0 da tempo circolante manoscritta, l\"Occhiale\", un'astiosa critica all\"Adone\" del morto rivale. L'Achillini ritenne per qualche motivo sconveniente intervenire di persona; \u00e8 da ricordare che era subentrato nella carica di poeta di corte proprio allo Stigliani, licenziato fin troppo sbrigativamente dopo diciotto anni di fedele servizio, e a quel momento in pessime acque. Evidentemente per non dare l'impressione di prendere a pretesto lo scritto antimariniano per infierire sullo sventurato predecessore, diede a Girolamo Aleandro il Giovane il compito di scrivere e firmare una \"Difesa dell'Adone\", ovviamente dopo averla concertata con lui. L'opera usc\u00ec in due parti, tra il 1629 e il 1630, e inaugur\u00f2 un'impressionante serie di libelli, circolanti tanto a stampa quanto manoscritti, in difesa del Marino contro lo Stigliani.\nNel 1628 l'Achillini ricevette l'incombenza di segnare, con una memorabile rappresentazione teatrale, il passaggio da una fase (caratterizzata da una grande austerit\u00e0) all'altra della politica farnesiana, in corrispondenza delle nozze tra il duca Odoardo con Margherita de' Medici. L'Achillini scrisse il Prologo e Intermezzi \"Teti e Flora\" che accompagnarono la recita dell\"Aminta\" di Torquato Tasso e il gran torneo regale \"Mercurio e Marte\", musicato da Claudio Monteverdi. Se \"Teti e Peleo\" riusc\u00ec a far passare in secondo piano la stessa \"Aminta\" (grazie all'immenso dispiego di macchine e scenografie sontuose, ma anche grazie ai numerosi riferimenti encomiastici alla coppia), \"Mercurio e Marte\" \u00e8 poeticamente pi\u00f9 originale e felice, anche prescindendo dall'enorme ricorso a prodigi scenotecnici. In una lettera del 4 febbraio ad Alessandro Striggio, Claudio Monteverdi tuttavia fa intuire di avere pi\u00f9 d'una riserva circa l'Achillini \"librettista\": \"Le parole di esso Torneo le ha fatte il Sig.r Aquilini, et sono pi\u00f9 di mille versi, belle s\u00ec per il torneo ma per musica assai lontane, mi hanno dato estremo da fare; hora si provano le dette musiche d'esso Torneo; et dove non ho potuto trovar variazioni nelli effetti ho cercato di variare nel modo di concertarle et spero che piaceranno\".\nLa politica di Odoardo Farnese in quegli anni guardava con favore alla Francia, dalla quale ci si aspettava che potesse alleviare il pesante giogo imposto dalla Spagna. L'Achillini segu\u00ec fedelmente, con la sua produzione letteraria, questo nuovo orientamento.\nProprio secondo quest'ottica devono essere considerati l'epistola encomiastica a Luigi XIII di Francia e il famoso sonetto \"Sudate o fochi a preparar metalli\" per la conquista di La Rochelle e di Casale (componimenti entrambi del 1629). Se ne ricorder\u00e0 ironicamente Alessandro Manzoni, nei \"Promessi sposi\", cap. XXVIII, insieme con l'altro sonetto spedito dall'Achillini allo stesso re, di esortazione alla liberazione della Terra Santa.\nQuesti testi, che rimangono i pi\u00f9 vistosi esempi della maniera achilliniana, non hanno significato solamente letterario, ma rappresentano uno stile argomentativo sofistico particolarmente esasperato, che ha le sue ascendenze non in qualche tradizione letteraria, ma in quella giuridica, e in particolare dalla tradizione \"culta\" di derivazione francese, che l'Achillini fu il primo ad introdurre (con gli esiti che si vedono) in Italia.\nOmologo dell'Achillini in campo storiografico \u00e8 il sarzanese Agostino Mascardi, che dopo una carriera meno brillante, e anzi a tratti piuttosto tormentata, proprio in questo giro d'anni pervenne alle cariche accademiche pi\u00f9 prestigiose (nel 1628 fu finalmente nominato professore di retorica ed eloquenza di papa Urbano VIII). Del 1630 fu la stampa di un libro allora fortunatissimo, \"Due lettere, l'una di Agostino Mascardi a Claudio Achillini, l'altra di Claudio Achillini al Mascardi, sopra le presenti calamit\u00e0\" (Bologna; il tema \u00e8 quello della pestilenza allora imperversante), in cui questo stile argomentativo di moda \u00e8 applicato con rigore, creando unit\u00e0 testuali perfettamente autoriferite, in cui i concetti sono come chiusi \"in un guscio metallico\" (Pieri). La pi\u00f9 o meno vaga sensazione di ridicolo che ne trae il lettore odierno \u00e8 riflessa dalla parodia che ne far\u00e0 Alessandro Manzoni nel discorso di don Ferrante, \"Promessi sposi\", cap. XXXVII.\nNel 1632 stamp\u00f2 per la prima volta la propria non foltissima opera poetica in \"Poesie di Claudio Achillini dedicate al grande Odoardo Farnese, Duca di Parma e di Piacenza\" (Bologna), ristampate a Venezia l'anno successivo e poi molte altre volte nei decenni seguenti, fino al 1680.\nQuando, nel 1635, la Francia costitu\u00ec una Lega antiasburgica alla quale partecip\u00f2 anche il Ducato di Parma, segu\u00ec un periodo di guerre che riguardarono anche l'Italia. L'Ateneo parmense dovette chiudere i battenti (1636), e l'Achillini chiese al duca di poter lasciare Parma e tornare a Bologna. Ottenuto il permesso, riprese a insegnare presso lo Studio della citt\u00e0 natale. Sempre nel 1635 avvenne probabilmente il pi\u00f9 curioso caso della sua carriera d'avvocato. Un tal Andrea Casali, appartenente a una delle pi\u00f9 cospicue famiglie di Bologna, era morto nel 1604 in seguito alle ferite riportate in battaglia a Ostenda; quasi trent'anni pi\u00f9 tardi un falso Andrea Casali, evidentemente dotato di grandi doti persuasive, si rifece vivo presso la famiglia, raccontando di essere reduce da una lunghissima schiavit\u00f9 in Turchia e pretendendo la restituzione dei beni nel frattempo passati in eredit\u00e0 ai parenti. Bologna si divise in due fazioni; furono mobilitati persino alcuni cardinali, fino a coinvolgere il parere di Urbano VIII. All'Achillini, come patrocinatore dei legittimi eredi, spett\u00f2 smascherare la \u00abforfanteria diabolica\u00bb del finto Casali, non senza pericoli per la propria persona. L'impostore, tratto in tribunale, non riusc\u00ec a produrre alcun documento, n\u00e9 mostr\u00f2 di riconoscere gli scritti e i dipinti che il Casali aveva composto in giovent\u00f9. Condannato come \u00abfalsario\u00bb, mor\u00ec poco dopo in carcere, massacrato di botte.\nGli ultimi anni e la morte.\nNel 1638 dedic\u00f2 una canzone alla nascita del Delfino, futuro Luigi XIV, che gli frutt\u00f2 una collana d'oro da parte del cardinale Richelieu. Al Richelieu dedic\u00f2 il sonetto \"A te, sceso dal cielo in fra i mortali\".\nL'Universit\u00e0 degli Scolari gli fece erigere nelle pubbliche scuole una lapide con l'iscrizione \"Claudio Achillino loci genio, &amp;c.\".\nMor\u00ec nella sua villa de \"Il Sasso\", oggi Villa Achillini, poco fuori da Bologna, il 1\u00ba ottobre 1640. La sua salma, traslata nel capoluogo, fu inumata in San Martino Maggiore."}
{"id": "515625", "revid": "1543377", "url": "https://it.wikipedia.org/wiki?curid=515625", "title": "Rotonda di San Tom\u00e8", "text": "La Rotonda di San Tom\u00e8, o solo San Tom\u00e8 come \u00e8 pi\u00f9 generalmente nota, si trova nel territorio del comune di Almenno San Bartolomeo, soggetta canonicamente dalla parrocchia di San Bartolomeo di Tremozia, in provincia di Bergamo.\nSi tratta di un edificio ecclesiale a pianta circolare in stile romanico risalente alla prima met\u00e0 del XII secolo, dedicato a san Tommaso.\nLemine.\nIl territorio su cui sorge la rotonda, faceva parte di un ben pi\u00f9 ampio comprensorio abitato gi\u00e0 in epoca precristiana dai Galli Cenomani, tradizionali alleati di Roma di cui acquisirono la cittadinanza nel 49 a.C., denominato Lemine.\nIl \"Rotulum decimarum\" del 1353 ne precisava l'ubicazione \nI romani lasciarono tracce notevoli della loro presenza in questo territorio importantissimo per l'aspetto strategico, percorso dalla strada militare che collegava Bergamo a Como, parte terminale di quella che univa il Friuli alle regioni retiche.\nQuesta strada scavalcava il fiume Brembo, proprio nelle vicinanze dell'area di San Tom\u00e8, con un ponte i cui resti ne lasciano tuttora immaginare le imponenti dimensioni.\nDel ponte crollato a pi\u00f9 riprese nel corso dei secoli non sono rimaste che scarse tracce e una memoria popolare che lo ha attribuito ai Longobardi, tanto da essere comunemente conosciuto come il \"Ponte della Regina\", in questo caso Teodolinda.\n\u00c8 comune fra la gente del posto che quasi tutto quanto sappia di antico venga attribuito all'epoca longobarda e molto spesso alla loro regina pi\u00f9 famosa. Questo accade anche per il Priorato di Sant'Egidio, per la Basilica di Santa Giulia e per altri monumenti di epoca pi\u00f9 tarda.\nDella presenza romana sono rimasti molti altri reperti archeologici il pi\u00f9 significativo dei quali \u00e8 un'ara dedicata al dio Silvano ritrovata nel territorio almennese.\nAltri reperti, alcuni di fattura pregiatissima come una Venere mutila, un torso maschile, una testa d'efebo, numerosissime steli funerarie e are votive testimoniano la presenza nella bergamasca di una comunit\u00e0 romana numerosa, strutturata e non soltanto militare.\nLo scenario storico.\nLemine, un comprensorio territoriale scarsamente abitato nel medioevo che si svilupp\u00f2 sulla sponda occidentale del Brembo, comprendeva la Val Brembana fino al confine con la Val Taleggio, la Valle Imagna, quindi si incuneava a sud nella cosiddetta Isola bergamasca, tra l'Adda e il Brembo, fino all'attuale territorio di Brembate.\nLe comunit\u00e0 che via via si erano succedute dopo quella romana, eredi di questa ma anche di quelle che inevitabilmente erano state attratte e avevano ruotato attorno ad essa, erano state duramente afflitte da guerre e da pestilenze.\nLe genti sopravvissute, disperse sul vasto territorio di Lemine privo di centri abitativi definiti, costituirono delle \"vicinie\" dalle quali sono quasi sempre derivati gli attuali centri urbani.\nCon la conquista longobarda Lemine divenne una corte regia molto importante sia per avere ospitato alcuni re longobardi sia per essere stata, nella prima fase del consolidamento del potere longobardo, un crocevia militare di notevole valenza politica.\n\u00c8 proprio di questo periodo, la seconda met\u00e0 del VII secolo, la prima citazione del toponimo \"Lemine\", in un atto del re Astolfo: L'atto di Astolfo certifica anche l'esistenza della corte regia, mentre il toponimo Lemine sar\u00e0 sempre pi\u00f9 documentato nelle diverse varianti che porteranno poi a quelle di Almenno, Alm\u00e9 e cos\u00ec via.\nDopo la caduta del regno longobardo il comprensorio di Lemine pass\u00f2 ai nuovi dominatori franchi, prima come possesso imperiale fino all'892 poi come feudo dei conti di Lecco, l'ultimo dei quali, Attone, lo lasci\u00f2 dopo la sua morte (975 all'episcopato di Bergamo; le modalit\u00e0 di quest'ultimo passaggio non sono chiare.\nIl periodo comunale.\nSan Tom\u00e8 segu\u00ec, subendole, le vicissitudini storiche che portarono alla nascita del comune di Lemine avvenuta il 3 marzo 1220 quando il vescovo Giovanni Tornielli rinunci\u00f2 ai diritti di vassallaggio e ad ogni interferenza nell'elezione degli organi comunali, riconoscendo cos\u00ec l'autonomia della comunit\u00e0 a cui cedette la propria giurisdizione.\nIl XIII secolo fu il periodo di maggiore splendore della rotonda, che attrasse grande affluenza di fedeli e generose donazioni, mentre il XIV secolo segn\u00f2 l'inizio della sua decadenza.\nLe lotte tra guelfi e ghibellini che afflissero il comune di Lemine durante il Trecento e che portarono alla sua divisione nei comuni di Lemine Superiore e Lemine Inferiore colpirono anche San Tom\u00e8.\nI contrasti fra le contrapposte fazioni comportarono la lenta diminuzione del numero dei fedeli di San Tom\u00e8 fino ad arrivare alla loro quasi scomparsa dopo la distruzione di Lemine Inferiore dovuta al podest\u00e0 di Bergamo, Gritti, 13 agosto 1443.\nSolo il XX secolo avrebbe fatto riscoprire e rinascere la rotonda come importante opera d'arte dell'architettura romanica bergamasca, frutto di quella devozione popolare che produsse altri capolavori romanici come la Chiesa di San Giorgio in Lemine, solo per citarne il pi\u00f9 emblematico.\nLa fondazione.\nNon c'\u00e8 una certezza storica in merito alla datazione della Rotonda di San Tom\u00e8.\nAlcuni studiosi hanno ritenuto che la chiesa poggiasse sui resti di un antico tempio romano a motivo di alcuni imponenti porzioni di muro che avrebbero potuto costituirne parte delle fondazioni. Ipotesi questa che \u00e8 stata contraddetta da recenti ricerche archeologiche, anche se la zona ha certamente vissuto una notevole presenza romana.\nAltri l'hanno fatta risalire al periodo longobardo, forse a Teodolinda; altri ancora hanno propeso per il successivo periodo franco.\nSi \u00e8 concordi invece nel ritenere che in epoca franca, sotto i conti di Lecco, signori del territorio, sia stato costruito un primo edificio ecclesiale di forma rotonda che alcuni elementi architettonici, riutilizzati nella sua seconda ricostruzione, datano attorno al X secolo.\nNon aiuta, per la datazione, la sua architettura che fra l'altro ha subito notevoli rimaneggiamenti e una ricostruzione tra la fine dell'XI secolo e l'inizio del XII. La sua struttura circolare, il suo sviluppo verticale e concentrico, la sua somiglianza con il Duomo vecchio di Brescia piuttosto che con il battistero di san Giovanni di Arsago Seprio ne escludono una datazione antecedente l'anno 1000.\nLa ricostruzione.\nIl trascorrere del tempo, in un'epoca particolarmente tumultuosa, la probabile disattenzione dei fedeli pressati da altre urgenze e, non ultima, la tecnica di costruzione piuttosto primitiva contribuirono al degrado della primitiva chiesa attribuita al periodo franco.\nTale degrado doveva essere cos\u00ec grave all'alba del XII secolo da spingere il Vescovo di Bergamo alla ricostruzione ex novo del tempio, utilizzando le fondazioni del precedente e tutti quei materiali il cui stato ne consentiva il recupero, come le colonne ed i capitelli che furono riutilizzati nel piano terra della Rotonda. \nSi pu\u00f2 facilmente osservare come queste colonne siano state allungate, per adeguarle al nuovo progetto, appoggiandole su capitelli capovolti che cos\u00ec ne costituiscono la base, o inserendovi porzioni di altre colonne con un risultato scenografico di grande bellezza, eleganza ed imponenza al tempo stesso.\nNon si hanno documenti storici da cui ricavare la data certa di questa ricostruzione, ma dall'analisi stilistica della sua architettura, dallo studio dei materiali usati e della tecnica costruttiva \u00e8 stato indicato come il pi\u00f9 probabile il periodo che intercorre tra il 1130 e il 1150.\nSolo dopo il 1180 compaiono atti da cui si desume l'esistenza della Rotonda a quella data.\nVerso la fine del XII secolo alla Rotonda furono aggiunti il presbiterio e l'abside creando all'esterno un gioco di volumi ascendenti che ne snelliscono e movimentano la struttura.\nL'epilogo.\nDopo l'incameramento del complesso di San Tom\u00e8, chiesa, convento e terreni da parte del Vescovo segu\u00ec un periodo d'incertezza e di abbandono.\nI terreni, i beni pi\u00f9 appetiti, furono dati in affitto ad affittuari a cui poco importava dell'edificio e che lo lasciarono nel pi\u00f9 completo abbandono.\nVi fu un effimero tentativo dell'episcopato di salvare dal degrado San Tom\u00e8 e il convento affidandoli a degli eremiti, ma con scarsi risultati. \nSi giunse cos\u00ec al 29 aprile 1536 quando l'episcopato vendette il complesso ecclesiale alla Prepositura di San Salvatore di Almenno.\nLa lite.\nIl passaggio formale di San Tom\u00e8 nella propriet\u00e0 della prepositura di San Salvatore fu l'inizio di una lite plurisecolare.\nSan Tom\u00e8 era stata precedentemente sottoposta alla giurisdizione canonica della parrocchia di San Bartolomeo pur rimanendo, tra alterne vicende, gestita di fatto dalla parrocchia di San Salvatore. L'atto di vendita che sanzionava questo stato di fatto costitu\u00ec l'inizio di una lite che si sarebbe risolta solo nel 1907.\nLa situazione si aggrav\u00f2 maggiormente quando le due comunit\u00e0 che facevano riferimento rispettivamente alle parrocchie di San Bartolomeo e di San Salvatore furono giuridicamente suddivise, nel 1601, in due comuni separati, quello di Almenno San Bartolomeo e quello di Almenno San Salvatore.\nL'autonomia non poteva non degenerare in campanilismo in presenza di una situazione oggettivamente bizzarra: una chiesa canonicamente dipendente da un ente era gestita di fatto da un altro ente.\nPiccole ritorsioni e grandi gelosie portarono a manifestazioni popolari a volte violente e ad appelli alle massime autorit\u00e0 canoniche, compreso il Papa stesso.\nSolo nel 1907, a pi\u00f9 di tre secoli dal suo inizio, e con l'intervento diretto di Papa Pio X la lite si risolse: San Tom\u00e8 rientr\u00f2 nella gestione di fatto e di diritto della parrocchia di San Bartolomeo di Tremozia da cui tuttora dipende.\nIl monastero.\nAlla fine del 1100 e per iniziativa dell'episcopato di Bergamo, alla ricostruzione della chiesa di San Tom\u00e8 seguir\u00e0 la fondazione di un piccolo monastero femminile contiguo e unito alla chiesa stessa.\nIl monastero avrebbe dovuto assolvere, oltre all'esigenza di un luogo di preghiera e di rifugio femminile, alla custodia e alla manutenzione della chiesa.\nAnche in questo caso non si ha una datazione certa, ma solo presunta; l'unica data sicura \u00e8 quella riportata in un documento del 1203 che ne testimonia l'esistenza, ricavando quindi che la sua costruzione era necessariamente antecedente, forse contemporanea a quella del presbiterio e dell'abside. \nIl convento ospit\u00f2 monache di provenienza locale appartenenti alla classe sociale medio-alta e qualcuna alla nobilt\u00e0 di Bergamo. Il monastero, sempre sottoposto all'autorit\u00e0 e al controllo episcopale, ebbe una vita alquanto travagliata specialmente nel XIV secolo, con scandali di ordine morale e finanziario che ne minarono la credibilit\u00e0. Lentamente ma inesorabilmente inizi\u00f2 la decadenza del complesso, accelerata anche dalle lotte tra guelfi e ghibellini che infuriavano nel territorio coinvolgendo San Tom\u00e8 e il suo monastero.\nIl complesso monastico cess\u00f2 di esistere come istituzione nel luglio del 1407, quando venne soppresso. I suoi beni furono incamerati dal vescovo e assegnati ad un mezzadro: la chiesa ebbe una destinazione agricola e sui resti dell\u2019antico cenobio venne costruito, a partire dal Seicento, un cascinale con fienili e stalle.\nNel 1990 il Comune di Almenno San Bartolomeo acquist\u00f2 l\u2019ex-monastero e il 15 dicembre 2001, un anno dopo il restauro dell\u2019edificio, questo venne inaugurato come sede dell\u2019Associazione denominata \u201cAntenna europea del Romanico\u201d, organismo scientifico internazionale dedicato alla raccolta, rielaborazione e circolazione delle conoscenze inerenti il Romanico.\nDal 1\u00ba gennaio 2018 l\u2019Antenna Europea del Romanico \u00e8 gestita, sotto il profilo amministrativo, dalla Fondazione Lemine, la quale ha mantenuto la sede presso l\u2019edificio rurale e utilizza i locali dell\u2019ex-monastero per la gestione e promozione turistica della Rotonda di San Tom\u00e8, nonch\u00e9 della Chiesa di San Giorgio in Lemine e dei complessi monumentali della Madonna del Castello e di Santa Maria della Consolazione.\nL'architettura.\nSan Tom\u00e8 \u00e8 uno dei pi\u00f9 notevoli esempi di architettura romanico-bergamasca \"con caratteri stilistici evoluti, anche se propri e tipici di tutto il romanico\".\nSi tratta di una costruzione a pianta circolare e a struttura piramidale formata da tre volumi cilindrici concentrici sovrapposti e digradanti, opera di artigiani sapienti e informati dei movimenti artistici che attraversavano l'Europa dell'epoca, capaci tuttavia di mantenere una propria autonomia espressiva tale da rendere la rotonda un'opera unica nel panorama romanico italiano.\nLa rotonda, che richiama nella struttura, pur differenziandosene, la cappella Palatina di Aquisgrana, il battistero di Arsago Seprio o il Duomo Vecchio di Brescia, suggerisce una sensazione di eleganza e di leggerezza a cui contribuiscono le nervature verticali, delle semicolonne sul primo corpo, che ad intervalli quasi regolari ne scandiscono e slanciano la superficie esterna.\nIl gioco delle ombre creato da queste nervature conferisce all'edificio un aspetto quasi teatrale che si inserisce in un paesaggio campestre, alla sommit\u00e0 di un pendio boscoso, fiancheggiato da filari di alberi cui fa da quinta, in lontananza, la corona delle Orobie \"in una sorta di magica e surreale sovrapposizione di fondali, di toni, di contesti\".\nLa parete esterna del secondo volume, il matroneo, \u00e8 alleggerita da lesene piatte, mentre quella del terzo, la lanterna, non presenta sporgenze ma quattro eleganti bifore contrapposte che ne sottolineano la leggerezza.\nDalla parte posteriore della rotonda fuoriescono il presbiterio rettangolare e l'abside semicircolare, \nL'insieme, presbiterio e abside, innervato nella parte orientale della rotonda, \"secondo la pi\u00f9 diffusa tradizione romanica\" restituiscono un effetto plastico di grande armonia architettonica.\nLe pareti, incorniciate nel sottogronda da una ornatura ad archetti nei primi due volumi della rotonda, ad archetti intrecciati nell'abside e nel presbiterio, presentano delle finestrelle e delle feritoie che oltre a snellire la struttura ne costituiscono efficaci sorgenti di luce.\nL'interno del primo corpo \u00e8 caratterizzato da otto colonne che seguono un percorso circolare creando due spazi concentrici con degli effetti chiaroscurali di particolare fascino; la parete circostante \u00e8 scandita da nicchie che ne muovono lo sviluppo in un magico gioco d'ombre esaltato da semicolonne su cui poggiano eleganti capitelli; vi \u00e8 anche traccia di un affresco ancora leggibile.\nIl matroneo, il corpo superiore, presenta anch'esso otto colonne, sovrastanti quelle inferiori, che creano un corridoio circolare, il deambulatorio, che si affaccia sul vuoto centrale del corpo inferiore.\nAlcune tracce di affreschi piuttosto degradati ingentiliscono l'absidiola del matroneo.\nL'affresco, di anonimo, raffigura un'Annunciazione ed \u00e8 racchiuso in una \"mandorla\" che copre la parte interna della semicupola dell'absidiola. Dio, al centro e in posizione dominante, campeggia la scena mentre si svolge il dialogo fra l'Angelo e la Vergine in una narrazione permeata da \"rustica vivacit\u00e0\" e da attenzione per il particolare.\nSi tratta di un'opera, probabilmente trecentesca, dai colori vivi e dalla descrizione vivace e realistica, che testimonia la devozione popolare verso la Vergine: tema piuttosto comune e diffuso nell'iconografia religiosa dell'epoca nel territorio.\nI capitelli.\nLa decorazione della rotonda, prevalentemente di tipo scultoreo, \u00e8 costituita dalle colonne che suddividono le aree del corpo principale e del matroneo, dalle mezze colonne appoggiate alle pareti interne e dalle nicchie inserite nelle pareti stesse.\nMolto belli e splendidamente scolpiti i capitelli delle colonne di entrambi i corpi, come quelli che concludono le mezze colonne e le lesene piatte disposte sulle pareti.\nI motivi ornamentali prevalenti dei capitelli che definiscono il deambulatorio del corpo inferiore sono di tipo geometrico, una rivisitazione locale di archetipi decorativi longobardi da cui si discostano alcuni capitelli di tipo corinzio e figurato appoggiati alla parete.\nIl linguaggio decorativo di questi capitelli e la loro \"essenzialit\u00e0 geometrizzante\" si ritrovano anche nel romanico milanese proprio delle chiese di Sant'Ambrogio o Sant'Eustorgio oltre che in altri monumenti bergamaschi come la Basilica di Santa Giulia.\nI capitelli del matroneo, diversi uno dall'altro e variamente scolpiti con figure zoomorfe, umane e geometriche, presentano una maggiore variet\u00e0 decorativa e una pi\u00f9 ricercata fattura stilistica.\nAlcuni di questi sono aniconici mentre altri rappresentano figure bibliche o simboli evangelici che richiamano quelli scolpiti sull'ambone romanico della pieve di Almenno San Salvatore.\nLa luce.\nLa diffusione e distribuzione della luce all'interno della rotonda diventano elemento decorativo teso a esaltare gli apparati architettonici che fungono da proscenio alle funzioni liturgiche.\nLa proiezione delle ombre portate dalle colonne e la scelta delle aperture rispondono a un disegno tipico dell'architettura romanica attenta ai \"cicli solari nelle diverse stagioni, nei diversi luoghi, nelle diverse ore\": la monumentalit\u00e0 dell'edificio \u00e8 esaltata dai giochi di luce che la scansione del tempo crea.\nSul tutto svetta la lanterna circolare da cui piove all'interno una luce quasi mistica che attira lo spettatore al centro della rotonda.\nIn occasione degli equinozi un raggio di sole attraversa la rotonda e illumina il tabernacolo posto nell'abside creando cos\u00ec uno spettacolo affascinante e magico in cui le colonne sembrano muoversi come muti officianti.\nPercorsi e itinerari.\nLa Rotonda di San Tom\u00e9 \u00e8 facilmente raggiungibile dal Sentiero dell\u2019Agro e tramite i sentieri del Percorso del Romanico degli Almenno, che la collegano ad altre chiese.\nIl Sentiero dell\u2019Agro \u00e8 una ciclopedonale che si snoda nel Parco dell\u2019Agro del Romanico \u2013 istituito nel 2013 \u2013 per una lunghezza di 1,5 km, collegando la localit\u00e0 Cascine, il centro di Almenno San Bartolomeo e San Tom\u00e9. Nel 2020 \u00e8 stato inoltre deciso di prolungare il percorso della ciclovia a 2,5 km, con il fine di valorizzare ulteriormente il paesaggio almennese, ma anche di stimolare il cicloturismo.\nPer quanto riguarda il Percorso del Romanico degli Almenno, esso \u00e8 situato nel territorio del Lemine, comprendente appunto sia Almenno San Bartolomeo sia Almenno San Salvatore. Il percorso collega San Tom\u00e9 ad altre quattro chiese della zona: Santuario di San Salvatore e Madonna del Castello, Chiesa di San Giorgio in Lemine e San Nicola (Chiesa di Santa Maria della Consolazione (Almenno San Salvatore)) nel comune di Almenno San Salvatore e Santa Caterina di Tremozia nel comune di Almenno San Bartolomeo.\nIl Santuario della Madonna del Castello, noto anche come Pieve di Lemine, nasce dall\u2019unione di tre diverse chiese: il Santuario di Santa Maria del Castello, la chiesa di Pieve di San Salvatore, e una cripta. A poca distanza si trova la Chiesa di San Giorgio, mentre la Chiesa di San Nicola \u2013 conosciuta anche come Chiesa di Santa Maria della Consolazione (Almenno San Salvatore) \u2013 si trova su una collina circondata da vigneti. Chiesa e convento di Santa Caterina di Tremozia, vicino alla chiesa parrocchiale, si confondono con gli edifici della zona.\nDal punto di vista turistico, quattro chiese su cinque sono gestite dalla Fondazione Lemine (tutte tranne Santa Caterina di Tremozia).\nDi fronte alla Rotonda di San Tom\u00e9 sono presenti indicazioni in direzione San Nicola, mentre sul lato sinistro un sentiero con indicazioni verso il complesso della Madonna del Castello.\nEventi.\nIl territorio della Rotonda di San Tom\u00e9 ospita molteplici eventi e manifestazioni, tra cui:"}
{"id": "515643", "revid": "39692", "url": "https://it.wikipedia.org/wiki?curid=515643", "title": "Guglielmo I il Malo", "text": ""}
{"id": "515645", "revid": "1926649", "url": "https://it.wikipedia.org/wiki?curid=515645", "title": "Associazione Sportiva Bari 2005-2006", "text": "Questa pagina raccoglie le informazioni riguardanti l'Associazione Sportiva Bari nelle competizioni ufficiali della stagione 2005-2006.\nOrganigramma societario.\nArea tecnica\nArea sanitaria"}
{"id": "515647", "revid": "124626747", "url": "https://it.wikipedia.org/wiki?curid=515647", "title": "Scala Z", "text": "Nel modellismo ferroviario la scala Z indica un rapporto di riduzione reale/modello 1:220. Lo scartamento \u00e8 di 6,5 mm. Fu introdotta nel 1972, ad opera di Helmut Killian, ingegnere capo della casa tedesca M\u00e4rklin. La lettera Z era stata scelta pensando che, nel futuro, non sarebbe stato possibile realizzare modelli commerciali pi\u00f9 piccoli della Z. \nHa avuto grande diffusione nei paesi di area germanica e negli Stati Uniti, mentre in Italia non ha riscosso molto successo, raccogliendo solo alcune centinaia di appassionati.\nEssendo il materiale di questa scala molto piccolo, si possono costruire diorami completi in poco spazio, e persino nelle valigie.\nA causa delle dimensioni ridotte, del peso ridotto delle locomotive, a volte sorgono problemi con i meccanismi delicati delle locomotive, in particolare la presenza di polveri e sporcizia sui binari che possono impedire la trasmissione di energia tra la ruota e rotaia. Una manutenzione accurata e corretta \u00e8 necessaria per un funzionamento privo di problemi.\nIl sistema di alimentazione \u00e8 a due conduttori in corrente continua, alla tensione di 10 volt.\nLa produzione in scala Z, e la realizzazione di plastici da parte delle associazioni, \u00e8 regolata dalle Norme NEM (\"Normen Europ\u00e4ischer Modellbahnen\").\nLa scala Z in Europa.\nLa scala Z in Europa \u00e8 prodotta principalmente dalla M\u00e4rklin.\nScala Z italiana\nSebbene la stragrande maggioranza dei modelli industriali riproducano materiale rotabile tedesco, svizzero, statunitense o giapponese, esiste la possibilit\u00e0 di mettere insieme una discreta collezione di modelli italiani in scala Z. Ci\u00f2 \u00e8 possibile perch\u00e9:\nUn articolo sul sito Scalaenne indica lo stato della disponibilit\u00e0 nel 2018 di modelli italiani nelle categorie 1,2,3,4.\nScala Z statunitense\nLa scala Z negli Stati Uniti \u00e8 prodotta principalmente dalla American Z Lines (AZL) e dalla Microtrains. \nAnche M\u00e4rklin produce modelli di rotabili americani. A carico del modellista resta per\u00f2 la necessit\u00e0 di risolvere l'incompatibilit\u00e0 degli accoppiatori con i prodotti tedeschi, in quanto i produttori americani ricorrono a ganci di tipo tra loro differente, e soprattutto assolutamente incompatibili con il classico gancio \"fishhook\" (letteralmente \"amo da pesca\"), inventato e utilizzato da M\u00e4rklin per tutti i suoi modelli, e diffuso anche tra i piccoli produttori europei. \nI binari.\nI binari della scala Z sono prodotti dalla M\u00e4rklin, senza massicciata, con il binario flessibile e dal 2014 anche con le traversine di color cemento.\nL'ovale base, ossia di minor ingombro per un impianto minimo, \u00e8 composto da 4 elementi del minor raggio (145 mm.) pi\u00f9 2 elementi diritti (110 mm.), e misura all'incirca 40 x 30 cm..\nEsistono anche altri binari, come quelli della \"Microtrains\", prodotti con massicciata e con l'ovale base di 56 x 36 cm circa, che per\u00f2 si possono trovare solo sul sito del produttore.\nLa statunitense Atlas Model Railroad Co. produce un sistema di binari elementare, composto da binario flessibile, deviatoi destro e sinistro, e incrocio a 19\u00b0.\nAnche la giapponese Rokuhan produce un completo sistema di binari con massicciata e raggi variabili. Con la sua speciale serie denominata \"Z-Shorty\" \u00e8 possibile allestire il pi\u00f9 piccolo ovale realizzabile con materiale commerciale, di 165 mm x 105 mm, costituito da elementi tecnicamente ed esteticamente compatibili con il resto della sua produzione.\nLa britannica PECO produce un unico binario flessibile.\nEsiste anche un produttore, Fast Track, che consente la costruzione di binari in scala Z a partire da componenti da assemblare (https://www.handlaidtrack.com/fixtures-z).\nLe norme internazionali MOROP codificano ianche un unico tipo di binario Z per lo scartamento ridotto, quello metrico, da intendersi pari a 4,5 mm.. Di questo binario non esiste ancora alcuna produzione commerciale, ma costituisce uno standard per gli appassionati delle autocostruzioni.\nModelli Statici.\nLa De-Agostini modelspace UK ha creato una collezione di modelli statici di treni in scala Z. La collezione chiamata \"'Legendary Trains\"' ha anche contenuto una versione semplificata e ridotta a 3 vetture del Settebello."}
{"id": "515649", "revid": "831312", "url": "https://it.wikipedia.org/wiki?curid=515649", "title": "Giro d'Italia 1952", "text": "Il Giro d'Italia 1952, trentacinquesima edizione della \"Corsa Rosa\", si svolse in venti tappe dal 17 maggio all'8 giugno 1952, per un percorso totale di 3\u00a0964 km e fu vinto da Fausto Coppi in 114h36'43\" alla media oraria di 34,586\u00a0km/h. Secondo e terzo si classificarono \nFiorenzo Magni e lo svizzero Ferdinand K\u00fcbler.\nCoppi, all'apice della carriera, domin\u00f2 la corsa giungendo a Milano con pi\u00f9 di 9 minuti di vantaggio su Magni. Il giro fu segnato dalla morte del corridore padovano Orfeo Ponzin, che durante la quarta tappa fin\u00ec contro un albero mentre stava affrontando una curva."}
{"id": "515655", "revid": "729019", "url": "https://it.wikipedia.org/wiki?curid=515655", "title": "Monorotaia di Torino", "text": "La monorotaia di Torino fu un sistema di trasporto ferroviario realizzato dalla Alweg nel capoluogo piemontese nel 1961, in occasione dell'Esposizione Internazionale del Lavoro e della contemporanea celebrazione del centenario dell'Unit\u00e0 d'Italia.\nStoria.\nProgetto e realizzazione.\nIl tracciato di questa ferrovia monorotaia a sella, sita nel quartiere Italia '61, si estendeva per circa 1\u00a0800 metri su un viadotto, di forma rettangolare, in cemento armato sopraelevato, sostenuto da piloni tronchi conici anch'essi in cemento armato. Il viadotto aveva il compito di sostegno, di guida e di alimentazione elettrica del convoglio. Quest'ultima era realizzata mediante bandelle metalliche poste sui fianchi del viadotto alimentate in corrente continua alla tensione di 600 volt.\nLe due stazioni, poste all'inizio e alla fine del tracciato, erano costituite da piattaforme sopraelevate che permettevano ai passeggeri l'accesso alla monorotaia. Il tracciato era tutto in linea retta all'infuori di un tratto dove, con un'ampia curva, attraversava un laghetto artificiale.\nIl convoglio era composto da tre tronconi uniti tra loro con giunti articolati che portavano alle due estremit\u00e0 le cabine panoramiche di testa di forma arrotondata. Le casse erano sostenute da carrelli con ruote gommate di tipo automobilistico, ad asse orizzontale per la trazione e ad asse verticale per l'assetto e la guida del convoglio. La velocit\u00e0 massima del convoglio \u00e8 di 90\u00a0km/h, ma normalmente viaggiava a 50\u00a0km/h per permettere di ammirare il paesaggio attorno. I posti a sedere erano 80 e in piedi 120. Dato che il convoglio era costruito in lega leggera, la massa ammontava a sole 38 tonnellate. Il treno era lungo 30 m, largo 3 m e alto 4,5 m.\nI motori elettrici di trazione, in corrente continua, erano del tipo a eccitazione in serie ed erano regolati mediante indebolimento di campo e variazione di collegamento serie/parallelo, da un controller elettropneumatico P.C.M. La potenza di un motore elettrico era di 113\u00a0kW.\nI servizi ausiliari erano garantiti da batterie di accumulatori al piombo che venivano ricaricate mediante gruppi composti da motore/dinamo.\nIl rallentamento e la frenatura del convoglio veniva eseguita mediante frenatura elettrica, con il collegamento dei motori ad appositi reostati e frenatura pneumatica, mediante freni a disco di tipo automobilistico. Il convoglio era predisposto per la trazione in multiplo, cio\u00e8 pi\u00f9 unit\u00e0 agganciate tra loro, comandate da un'unica cabina : questo fatto, considerato l'epoca, era innovativo.\nAbbandono e sviluppi seguenti.\nLa monorotaia cess\u00f2 l'esercizio pochi mesi dopo il termine della manifestazione. Fu nuovamente utilizzata durante le primavere e le estati del biennio seguente, soprattutto a uso delle scolaresche, venendo posta definitivamente in disuso al termine del novembre 1963.\nIl convoglio rimase abbandonato per anni all'interno della stazione Nord, preda di sbandati di vario tipo fino a quando, durante un'ispezione casuale nel 1980, si scopr\u00ec che il veicolo era stato depredato da ignoti di vari componenti (verosimilmente rivenduti sottobanco), e poi distrutto in un incendio appiccato da altri sconosciuti, rogo che peraltro aveva reso inagibile la stazione stessa. L'anno dopo, infine, il mezzo venne definitivamente smantellato.\nCon il passare degli anni il viadotto venne tagliato (e smaltito in modo discutibile e pericoloso), finch\u00e9 nel 1994, a seguito di alcune cadute di calcinacci, venne rimosso quasi integralmente eccetto un breve tratto posto sopra il laghetto (14 campate su 58 totali), mentre entrambe le stazioni rimasero inalterate, di cui la nord ben visibile da corso Unit\u00e0 d'Italia.\nA inizio anni 2000, lungo il tratto del viadotto sul laghetto, fu installata permanentemente dai Murazzi del Po l'opera \"Luce Fontana Ruota\" di Gilberto Zorio, realizzata per la seconda edizione delle \"Luci d'Artista\" (1999-2000).\nNel 2006, in occasione dei XX Giochi olimpici invernali, il Comune di Torino decise la ristrutturazione e il cambio di destinazione d'uso della stazione Nord, che da allora ospita attualmente, in comodato d'uso, la \"Casa UGI\"."}
{"id": "515660", "revid": "124814587", "url": "https://it.wikipedia.org/wiki?curid=515660", "title": "Ofra Haza", "text": "Biografia.\nNata a Tel Aviv, nel quartiere di Hatikva, da una famiglia di origine yemenita, Ofra Haza cresce insieme a nove tra fratelli e sorelle.\nLa madre \u00e8 una cantante di musica tradizionale dello Yemen e Ofra sentendola cantare scopre fin da piccola l'amore per la musica.\nDai 12 anni in poi Ofra Haza \u00e8 parte integrante del gruppo teatrale di Hatikva. Le trame degli spettacoli sono spesso di ispirazione politica, quindi i copioni vengono modificati in base alle decisioni prese dal governo in quel momento.\nOfra presta due anni di servizio militare che in Israele \u00e8 obbligatorio anche per le donne.\nInizia ad esibirsi cantando in giro per il suo paese e pubblica per il solo mercato israeliano diversi album di genere pop tra cui il fortunato \"Shirey Moledet\" .\nNel 1983 partecipa all'Eurovision Song Contest classificandosi al secondo posto con la canzone \"Chai\". Nel 1985, dopo un successo ben consolidato in patria, pubblica sul mercato internazionale \"Yemenite Songs\", un tributo alla musica dello Yemen che le fa conquistare una ristretta notoriet\u00e0.\nCon l'aiuto di alcuni produttori statunitensi nel 1988 incide \"Shaday\". Questo album, caratterizzato da ritmi dance occidentali miscelati con le sonorit\u00e0 provenienti dal Medio Oriente, fa ottenere ad Ofra Haza una grande popolarit\u00e0 prima in Israele, poi Inghilterra ed in Europa, facendo dell'album il maggior successo di genere ethnopop in lingua non inglese. Il singolo \"Im Nin' Alu\" raggiunge il n.1 nella Eurochart grazie a vendite altissime soprattutto in Germania (milioni di copie). Maggior successo riscuote in Italia il secondo singolo \"Galbi\" che come il precedente era gi\u00e0 stato pubblicato nell'album \"Yemenite Songs\" ed ora raggiunge un pubblico pi\u00f9 ampio grazie ai nuovi arrangiamenti.\nNel 1987 era sopravvissuta ad un incidente aereo: il Cessna su cui viaggiava precipit\u00f2 nel deserto al confine tra Israele e Giordania ed Ofra venne trovata dalle autorit\u00e0 solo dopo qualche giorno.\nNel 1989 pubblica \"Desert Wind\" altro prodotto intriso di sonorit\u00e0 pop, dance e suoni ispirati al deserto. Alcune canzoni di \"Desert Wind\" sono scelte come colonna sonora per il film \"Orchidea selvaggia\" di Zalman King, con Mickey Rourke e Carr\u00e9 Otis.\nL'album ottiene grande successo in Medio Oriente, in Europa e fa conoscere Ofra Haza anche in Italia dove parteciper\u00e0 al Festival di Sanremo 1991 con la versione inglese della canzone di Raf \"Oggi un Dio non ho\", \"Today I'll Pray\". Cos\u00ec Ofra Haza diventa artista di tendenza, capace con la sua musica di far da tramite tra mondo occidentale e mondo orientale.\nDiventa prima \"regina d'Israele\" poi la \"Madonna di Israele\" incidendo una sua versione della canzone di Madonna \"Open Your Heart\" che la fa conoscere anche negli Stati Uniti.\nNel 1992 Ofra Haza pubblica \"Kirya\" disco dove abbandona i ritmi techno per dedicarsi a brani cantati in ebraico e arabo, non prima di aver partecipato, in qualit\u00e0 di guest-star, alla nuova versione del pi\u00f9 grande successo dei Sisters of Mercy \"Temple of Love\".\nNel 1995 partecipa alla registrazione del brano \"My Love Is For Real\", primo singolo estratto dall'album Head Over Heels di Paula Abdul. Nel 1998, la sua notoriet\u00e0 mondiale viene confermata dall'invito a partecipare alla colonna sonora dal film d'animazione della DreamWorks, \"Il principe d'Egitto\", accanto a star della musica come Whitney Houston e Mariah Carey. Da notare come in ben 17 lingue la canzone \"Ascoltaci\" (titolo originale \"Deliver Us\") sia stata interpretata sempre da lei, ogni volta con il testo riadattato nella lingua in questione.\nNel febbraio del 2000, entra in coma e muore per AIDS. Tra le speculazioni sulla causa dell'infezione che seguono la morte, si fa strada l'ipotesi che la malattia le fosse stata trasmessa a sua insaputa dal marito, Doron Ashkenasi, tossicodipendente. Mentre la famiglia di Ofra Haza accusa Ashkenasi della morte della cantante e di non aver mai detto a sua moglie di essere sieropositivo, lui muore nell'aprile del 2001 per overdose di cocaina. Tuttavia prima della morte l'uomo aveva rivelato la sua versione dei fatti: Ofra era stata infettata dal virus mediante una trasfusione di sangue, avvenuta in seguito ad un aborto spontaneo subito.\nAl funerale della cantante israeliana intervennero migliaia di ammiratori e personalit\u00e0 politiche come l'allora Primo Ministro Ehud Barak e lo statista Shimon Peres."}
{"id": "515662", "revid": "767487", "url": "https://it.wikipedia.org/wiki?curid=515662", "title": "Gioseffo Zamponi", "text": "Dal 1629 al 1638 fu organista presso la chiesa di San Giacomo e Ildefonso degli Spagnuoli a Roma, in sostituzione di Paolo Tarditi (circa 1580-1661). Dal 1638 fu al servizio del cardinale Pietro Maria Borghese (\u2020 1642)\nZamponi giunse all'inizio del 1648 a Bruxelles a seguito del granduca Leopoldo Guglielmo, governatore dei Paesi Bassi. Successivamente nel 1661 fu nominato maestro di cappella di corte.\n\u00c8 noto soprattutto per il dramma musicale \"Ulisse all'isola di Circe\". Fu rappresentata per la prima volta il 24 febbraio 1650 alla corte Bruxelles, in occasione delle nozze del re spagnolo Filippo IV con Maria Anna d'Austria. Fu la prima opera in assoluto ad essere messa in scena nei Paesi Bassi e la regina Cristina di Svezia assistette a una sua ripresa nel 1655. Questo lavoro fu scritto secondo lo stile veneziano dell'epoca. Esso \u00e8 composto da un prologo e da tre atti.\nAltri suoi lavori noti:"}
{"id": "515663", "revid": "125721596", "url": "https://it.wikipedia.org/wiki?curid=515663", "title": "Effetto Bohr", "text": "Per effetto Bohr s'intende il rilascio di molecole di ossigeno da parte dell'emoglobina quando questa \u00e8 influenzata dalla concentrazione di H+ (pH) e CO2.\nFu scoperto dal fisiologo danese Christian Bohr (padre del pi\u00f9 celebre Niels), assieme a Karl Hasselbalch e August Krogh, nel 1904. \nFunzionamento.\nIl rilascio ed il conseguente aumento della pressione parziale dell'O2 viene determinato dagli ioni H+ derivati dal metabolismo cellulare.\nL'aumento o la diminuzione del valore di pH sanguigno determinano quindi il rilascio della molecola di O2 in quanto l'affinit\u00e0 per la stessa da parte dell'emoglobina rispettivamente aumenta e diminuisce.\nNelle condizioni di pH relativamente basso e di elevata concentrazione di CO2 presenti nei tessuti periferici, l'affinit\u00e0 dell'emoglobina per l'ossigeno diminuisce (forma tesa) man mano che si legano H+ e CO2. Questa modifica di affinit\u00e0 favorisce il rilascio di ossigeno nei tessuti e il legame dell'emoglobina con la CO2 ai residui amminoterminali delle catene come carbammato. I carbammati che si formano generano ponti salini con gli amminoacidi basici che stabilizzano lo stato T. Inoltre la reazione di formazione del carbammato genera ioni H+.\nA concentrazioni relativamente alte di ioni H+ (pH relativamente basso) l'istidina si carica positivamente formando ponti salini con l'aspartato e favorendo il rilascio dell'ossigeno e la stabilizzazione della forma T.\nNei capillari dei polmoni, la CO2 viene eliminata e il pH del sangue tende ad aumentare; l'affinit\u00e0 dell'emoglobina per l'ossigeno aumenta e la proteina pu\u00f2 legare pi\u00f9 ossigeno da trasportare ai tessuti periferici.\nRiassumendo:\nl'affinit\u00e0 di emoglobina per O2 aumenta al crescere del valore del pH e viceversa.\nDato che la CO2 in soluzione si trova sotto forma di acido carbonico, la presenza di CO2 influenza notevolmente il pH, a causa della dissociazione di tale acido:\nTale effetto del pH e della CO2 sull'emoglobina, \u00e8 il cosiddetto effetto Bohr.\nDal momento che quando aumenta la CO2, aumenta anche l'acidosi, alcuni autori riportano che l'effetto Bohr comprenda l'effetto della CO2. In realt\u00e0 \u00e8 stato dimostrato negli anni '30 da un fisiologo italiano e da uno inglese, Margaria e Green, che la CO2 ha un effetto di spostamento a destra della curva di associazione anche se la variazione di pH \u00e8 tamponata.\nQuindi la CO2 causa un effetto \"di per s\u00e9\", indipendente, definito effetto Margaria-Green."}
{"id": "515664", "revid": "1745361", "url": "https://it.wikipedia.org/wiki?curid=515664", "title": "Killing Me Softly with His Song", "text": "Killing Me Softly with His Song \u00e8 una canzone composta da Charles Fox e Norman Gimbel, il cui testo fu ispirato da una frase, \"\u2026matarnos dulcemente a fuerza de blues\" (in inglese: \"He's killing me softly with his blues\"), contenuta nel romanzo Il gioco del mondo (\"Rayuela\") dello scrittore argentino Julio Cort\u00e1zar, e da uno scritto in cui la cantante Lori Lieberman raccontava l'esperienza interiore vissuta mentre assisteva all'esibizione dal vivo di Don McLean con la canzone \"Empty Chairs\".\nLori Lieberman fu la prima a registrare la canzone di Fox e Gimbel, nel 1971, ma fu Roberta Flack a portarla al successo nel 1973, fino a raggiungere il numero uno nella Billboard Hot 100 per cinque settimane, il numero 1 nella classifica delle vendite in Canada, il numero 4 nei Paesi Bassi e in Norvegia, il numero 6 nel Regno Unito e a vincere il Grammy Award alla miglior interpretazione vocale femminile pop e, nel 1999, il Grammy Hall of Fame Award.\nIl gruppo Fugees lanci\u00f2 una cover in versione hip hop nel 1996, cantata da Lauryn Hill. La loro versione guadagn\u00f2 la seconda posizione nella Billboard Hot 100 e nella U.S. airplay chart ed ebbe un successo simile nel Regno Unito, raggiungendo la prima posizione in classifica per cinque settimane. In Italia raggiunse il sesto posto della hit-parade dei singoli ed il decimo per quanto riguarda gli album. Spinta dal successo della versione dei Fugees, quella originaria di Flack fu remixata nel 1996.\nNel 1996 venne prodotta anche una versione dance, che rappresent\u00f2 il singolo di debutto della cantante di origini brasiliane Regina, prodotta da Max Moroldo, per la Do it Yourself. La canzone raggiunse la vetta delle classifiche ed in Italia rest\u00f2 in classifica per 14 settimane ed \u00e8 ancora oggi una delle Hit dance anni 90.\nNel 2000 la cantante indiana Usha Uthup registr\u00f2 una cover di questa canzone, inclusa nell'album \"Down Memory Lane\".\nAltri diversi artisti l'hanno interpretata, come Frank Sinatra, Anne Murray, Tori Amos, Eva Cassidy, Perry Como, Aretha Franklin, Luther Vandross, Toni Braxton, Alicia Keys, Al B. Sure!, John Holt, Shirley Bassey, Mina, Marcella Bella, Michael Jackson, Omara Portuondo, Laura Branigan, Donna Summer, Dee Dee Bridgewater, Mario Biondi, Carol King e Susan Boyle.\nLa canzone fu inserita nella colonna sonora del film \"About a Boy\" del 2002, dove il ragazzo del titolo, Marcus, canta questa canzone, insegnatagli dalla madre, in una gara scolastica.\nVersione dei Fugees.\nKilling Me Softly \u00e8 la cover di \"Killing Me Softly with His Song\", interpretata in chiave hip hop dai Fugees ed inserita nel loro secondo album \"The Score\" del 1996. Il singolo dei Fugees ottenne un successo clamoroso con i migliori piazzamenti in classifica mai ottenuti dalla canzone nelle sue varie interpretazioni. Il brano contribu\u00ec non solo a lanciare definitivamente la carriera del trio statunitense, ma segn\u00f2 anche i canoni di quella che sarebbe stata la musica hip hop seguente."}
{"id": "515666", "revid": "287204", "url": "https://it.wikipedia.org/wiki?curid=515666", "title": "Effetto Root", "text": "Leffetto Root presente nei pesci teleostei, \u00e8 l'effetto grazie al quale una diminuzione di pH o un aumento di CO2 provoca la diminuzione della capacit\u00e0 di trasporto di ossigeno.\nNon \u00e8 da confondere con l'Effetto Bohr: in questo caso, in seguito ad una diminuzione di pH o pCO2, diminuisce solamente l'affinit\u00e0 dell'emoglobina per l'ossigeno e non la capacit\u00e0 di trasporto, cio\u00e8 il volume totale di ossigeno che ogni emoglobina pu\u00f2 legare in condizioni di saturazione."}
{"id": "515667", "revid": "122277768", "url": "https://it.wikipedia.org/wiki?curid=515667", "title": "Sinope (astronomia)", "text": "Sinope (in greco \"\u03a3\u03b9\u03bd\u03ce\u03c0\u03b7\") \u00e8 il sedicesimo satellite di Giove, fu scoperto da Seth Barnes Nicholson nel 1914. Fu il pi\u00f9 esterno satellite di Giove fino alla scoperta di Megaclite nel 2000.\nInsieme agli altri tre satelliti ad esso pi\u00f9 vicini, Ananke, Carme, Pasifae, potrebbe aver costituito in passato un unico asteroide poi attratto e distrutto dalla forza di marea di Giove.\nOrbita.\nSinope ha un'orbita retrograda con alti valori di eccentricit\u00e0 e inclinazione. I valori sono per\u00f2 in continuo cambiamento a causa di perturbazioni solari e planetarie. Spesso si crede che il satellite appartenga al gruppo di Pasifae. Ma, data la sua inclinazione media e il suo colore, Sinope potrebbe anche essere un oggetto indipendente, catturato singolarmente, estraneo al gruppo.\nCaratteristiche.\nSinope ha un diametro stimato di 38\u00a0km. Il satellite \u00e8 rosso, differentemente da Pasifae che \u00e8 grigio."}
{"id": "515669", "revid": "339392", "url": "https://it.wikipedia.org/wiki?curid=515669", "title": "Bandiere degli stati degli USA", "text": ""}
{"id": "515676", "revid": "838137", "url": "https://it.wikipedia.org/wiki?curid=515676", "title": "Somma disgiunta", "text": "La somma disgiunta (o unione disgiunta) di due insiemi corrisponde all'unione insiemistica, realizzata in modo da considerare distinti elementi appartenenti ad insiemi distinti. \nDefinizione.\nDati due insiemi formula_1 e formula_2, la somma disgiunta di formula_1 e formula_2 \u00e8 l'insieme:\nformula_5.\nLa definizione si pu\u00f2 facilmente estendere per induzione alla somma disgiunta di un numero finito di insiemi, e anche alla somma di una qualunque famiglia di insiemi formula_6:\nformula_7."}
{"id": "515686", "revid": "287204", "url": "https://it.wikipedia.org/wiki?curid=515686", "title": "Cherrim", "text": ""}
{"id": "515688", "revid": "1366872", "url": "https://it.wikipedia.org/wiki?curid=515688", "title": "Tonnara di Santa Panagia", "text": "La Tonnara di Santa Panagia \u00e8 un edificio situato a nord di Siracusa, nell'omonimo promontorio, sede della tonnara \"di ritorno\" in funzione fino al 1970 circa.\nStoria.\nLa storia della tonnara inizia nel 1100 e, dopo un lungo periodo di silenzio, passa sotto l'autorit\u00e0 giuridica della Camera Reginale di Siracusa, in epoca spagnola. Viene infine ceduta a vari proprietari privati, per la prima volta nel 1655.\nI ruderi degli stabilimenti esistenti si possono far risalire al Settecento, probabilmente ricostruiti su un precedente impianto a seguito del terremoto del 1693. Nel 1778 Vivant Denon cita la tonnara col nome di \"Santa Buonacia\" passandoci vicino per osservare i resti delle mura dionigiane. La tonnara rimase in funzione sino agli anni cinquanta quando divenne pressoch\u00e9 inattiva a causa dell'introduzione della pesca al tonno con \"reti volanti\", nonch\u00e9 per l'elevata concentrazione di industrie e raffinerie chimiche nell'area. Dopo il 1961, la tonnara cadde in disuso: tuttavia sono attestate almeno altre due calate di reti da pesca tra il 1965 e il 1970, con lo scopo di non perdere la licenza quinquennale rilasciata dalla Capitaneria di Porto.\nSi stima che la tonnara impiegasse mediamente 30 pescatori, salendo oltre le 40 unit\u00e0 nei periodi di maggiore pescato. Oltre al personale dedito alla pesca del tonno, la comunit\u00e0 della tonnara di Santa Panagia era composta anche da un cappellano della chiesa adiacente dedicata a Santa Lucia e dai gestori di una piccola bottega di generi alimentari.\nIl sito.\nIn corrispondenza dell'ingresso del sito sorge una casa cantoniera, oggi abbandonata, che in precedenza ospitava la Stazione di Santa Panagia, la cui presenza permetteva sia ai lavoratori di raggiungere la tonnara, sia di intraprendere attivit\u00e0 commerciali verso Catania.\nAccanto alla tonnara vi \u00e8 l'oratorio di Santa Panagia, una piccola chiesa rupestre con affreschi ormai illeggibili, dedicata al culto della Madonna. Dopo anni di totale abbandono, un'associazione ambientalista avr\u00e0 la gestione del sito per migliorarne la fruizione e la conoscenza.\nAttualmente la tonnara versa in gravi condizioni di degrado, tuttavia \u00e8 stato predisposto un progetto della Regione Siciliana con i fondi di Agenda 2000 per la ristrutturazione e la trasformazione del sito in sede museale dedicata al rapporto tra uomo e mare. Dopo una lunga sospensione per problemi amministrativi nel settembre 2014 sono stati consegnati i lavori per il restauro e la trasformazione del sito."}
{"id": "515691", "revid": "21079", "url": "https://it.wikipedia.org/wiki?curid=515691", "title": "Prodotto pseudoscalare", "text": ""}
{"id": "515692", "revid": "1318658", "url": "https://it.wikipedia.org/wiki?curid=515692", "title": "Citt\u00e0 dell'Alto Adige", "text": "Questo \u00e8 lelenco delle citt\u00e0 in Alto Adige-S\u00fcdtirol per numero di abitanti ed in ordine alfabetico.\nComuni con almeno 5 000 abitanti.\nLa lista che segue contiene tutti i comuni in Alto Adige-S\u00fcdtirol con almeno abitanti (quindi \"citt\u00e0\" in senso geografico, non necessariamente con diritto di citt\u00e0). Il numero di abitanti riportato rispecchia i risultati del censimento generale della popolazione (cens.) degli anni 1991 e 21 ottobre 2001 e una registrazione progressiva dell'Istituto Provinciale di Statistica (ASTAT) del 31 dicembre 2008. Il numero di abitanti si intende per l'intero territorio comunale, che talvolta non include frazioni, come per esempio nel caso di Bolzano, mentre altri comuni, come per esempio Sarentino, sono invece composti da pi\u00f9 frazioni. Oltre a ci\u00f2 viene riportato il comprensorio di appartenenza della citt\u00e0. La lista segue un ordine regressivo per numero di abitanti (citt\u00e0 grande-media-piccola).\nL'ASTAT, dal punto di vista statistico, definisce \"comuni urbani\" le municipalit\u00e0 con una popolazione superiore ai abitanti: In questa definizione rientrano anche i comuni di Appiano e Lana, pur non essendo giuridicamente comuni in possesso del \"diritto di citt\u00e0\". Per contro vengono esclusi da questa definizione i comuni con \"diritto di citt\u00e0\" aventi una popolazione inferiore ai abitanti (Vipiteno, Chiusa e Glorenza).\nFra il 31 dicembre 2007 e lo stesso giorno del 2008 il numero di comuni con popolazione superiore ai abitanti \u00e8 passato da 18 a 19 (con l'aggiunta di Malles, in Val Venosta). Inoltre i comuni con popolazione superiore ai abitanti sono passati da 4 a 5 (con il superamento di tale quota da parte di Brunico, capoluogo della Val Pusteria). Tutti i comuni elencati hanno registrato nel periodo un incremento demografico, ad eccezione di Silandro, capoluogo della Val Venosta, che registra un abitante in meno rispetto allo stesso giorno dell'anno precedente.\nL'agglomerazione pi\u00f9 rilevante in assoluto dell'Alto Adige-S\u00fcdtirol \u00e8 quella di Bolzano con una popolazione di poco superiore ai abitanti. Nell'area del capoluogo vive quindi un terzo della popolazione provinciale.\nAvvertenza: i dati si riferiscono ad una precisa data e ad una precisa fonte per cui potrebbero risultare non aggiornati. Per i dati aggiornati fare riferimento alla singola voce.\nAgglomerati in Alto Adige-S\u00fcdtirol.\nLa seguente lista di comuni agglomerati \u00e8 riportata in ordine di grandezza rispetto al numero di abitanti.\n\"al 31 dicembre 2008\"\nPiccole aree funzionali (statistiche).\nSono prese in esame solo le piccole aree funzionali con pi\u00f9 di abitanti. L'ASTAT definisce tali entit\u00e0 come \"unit\u00e0 territoriali con caratteristiche di omogeneit\u00e0 e di significativit\u00e0 per l'analisi dei fenomeni dal punto di vista statistico\". Inoltre un insieme di \"piccole aree funzionali\" formano un \"comprensorio statistico\". Tali aree rispettivamente comprensori non hanno alcun valore amministrativo.\n\"al 31 dicembre 2008\"\nComuni con il diritto di citt\u00e0-Stadtgemeinde.\nL'elenco contiene tutti i comuni con diritti di citt\u00e0-Stadtgemeinde in Alto Adige-S\u00fcdtirol ed in ordine alfabetico.\n1 \n2 \n\"al 31 dicembre 2008\"\nComuni con il diritto di mercato (borgate)-Marktrecht.\nL'elenco contiene tutti i comuni con diritti di mercato (borgate) in Alto Adige-S\u00fcdtirol ed in ordine alfabetico.\n1 \n2 \n3 \n\"al 31 dicembre 2008\"\nCapoluoghi comprensoriali.\nQuesto elenco include tutti i comuni che sono capoluogo di una comunit\u00e0 comprensoriale altoatesina.\n1\n\"al 31 dicembre 2008\""}
{"id": "515693", "revid": "79968", "url": "https://it.wikipedia.org/wiki?curid=515693", "title": "Metr\u00f2", "text": ""}
{"id": "515699", "revid": "15756", "url": "https://it.wikipedia.org/wiki?curid=515699", "title": "Area marina protetta Plemmirio", "text": "L'area marina protetta Plemmirio \u00e8 un'area marina protetta che si trova sulla costa orientale di Siracusa ed \u00e8 stata istituita nel 2004. \u00c8 classificata come Area Specialmente Protetta di Interesse Mediterraneo.\nTerritorio.\nSi sviluppa su un perimetro di 14,35\u00a0km di costa lungo la parte orientale della Penisola della Maddalena, con una superficie di 2.429 ettari di mare protetto.\nIl territorio \u00e8 di grande rilevanza dal punto di vista della flora e della fauna, ma anche da un punto di vista storico. Crocevia per il passaggio delle navi e dei bastimenti di Cartaginesi, Romani e Greci, l'area del Plemmirio ospita nei fondali diversi colli d'anfora e reperti di varie epoche, compresi quelli dell'ultima guerra mondiale.\nNel 2017 \u00e8 stato scoperto lungo le acque della riserva il relitto di un bombardiere inglese Vickers Wellington della seconda guerra mondiale a 36 metri di profondit\u00e0. L'aereo venne abbattuto alle 2 del mattino del 9 luglio 1943 durante l'operazione Husky.\nFauna.\nAll'interno dell'area vivono diverse specie caratteristiche come tonni, dentici, ricciole, delfini, squali e capodogli, ricci.\nNella zona intertidale si notano interessanti trottoir a vermeti, biostrutture mediterranee simili a piccole barriere coralline.\nCriticit\u00e0.\nLa \"querelle\" sull'istituzione della riserva e la questione del villaggio turistico.\nNegli ultimi anni \u00e8 sorta una polemica a causa del progetto, di una societ\u00e0 svizzera, di costruire un villaggio turistico all'interno della Area marina Protetta. Il luogo dove dovrebbe sorgere la struttura \u00e8 la cosiddetta \"Pillirina\" o Punta della Mola, oggetto di manifestazioni e comitati in difesa del territorio come SOS Siracusa che unisce tutte le associazioni a difesa del territorio di Siracusa. La vicenda potr\u00e0 dirsi totalmente chiusa solo se verr\u00e0 istituita anche la riserva terrestre che bloccherebbe di fatto qualsiasi nuovo insediamento. A tale scopo \u00e8 stato girato il documentario \"Plemmirio l'ultima costa\".\nA fronte di una serie di ricorsi al TAR sia l'iter di istituzione della Riserva terrestre (promesso dall'assessore regionale entro il 2017) che le rimostranze della societ\u00e0 Elemata che vorrebbe edificare il villaggio, a fine luglio 2017 \u00e8 giunta la sentenza che di fatto annulla tutti gli avanzamenti fatti e azzera ogni atto amministrativo. Pertanto sia l'iter istitutivo che le richieste della societ\u00e0 vanno riproposte.\nLa pesca di frodo.\nPer quanto sia un'area protetta, il fatto stesso d'essere non troppo distante dalla citt\u00e0, favorisce il fenomeno della pesca di frodo di pesce e di ricci. Nonostante il contrasto da parte delle forze dell'ordine il fenomeno \u00e8 vasto e di difficile soluzione rendendo di fatto il fondale un ecosistema seriamente minacciato.\nCuriosit\u00e0.\nl'Astronomy Picture of the Day della NASA giorno 8 dicembre 2020 sceglie una foto del faro Capo Murro di Porco realizzata dal fotografo siracusano Kevin Saragozza."}
{"id": "515705", "revid": "767487", "url": "https://it.wikipedia.org/wiki?curid=515705", "title": "Complesso monumentale di Sant'Agnese fuori le mura", "text": "Il complesso di Sant'Agnese fuori le mura sorge a Roma, al II miglio della via Nomentana.\nSi parla di \"complesso\" in quanto il sito riunisce un articolato ed ampio insieme di edifici cristiani di origine assai antica, ma costruiti e rimaneggiati in tempi diversi:\nLe catacombe.\nLa storia del sito comincia con una necropoli romana del II secolo, con mausolei e colombari. Nel tempo vi avevano trovato posto anche morti cristiani, in un settore di tombe ipogee: per questo la martire Agnese venne sepolta in quel luogo, \"in prediolo suo\", a quanto recita la tradizione, cio\u00e8 in un terreno della sua famiglia.\nLa necropoli pagana, i cui terreni erano venuti in propriet\u00e0 dell'imperatore, fu distrutta nel IV secolo per fare spazio alla basilica costantiniana. Le catacombe cristiane, invece, vennero preservate e anzi, divenuto il cristianesimo religione di Stato, divennero uno dei centri del culto dei martiri cristiani e delle relative reliquie.\nLa regione pi\u00f9 antica delle catacombe cristiane (\"regio I\", nella quale era collocata la tomba di Agnese) fu scavata nel III secolo sul fianco della collina dove ora discende la via di Sant'Agnese, e si mostra non particolarmente affollata.\nNel IV secolo, crescendo il numero dei cristiani ed il loro desiderio di essere sepolti \"ad martyres\", cio\u00e8 il pi\u00f9 vicino possibile a tombe di martiri, le tombe si infittirono e le catacombe si estesero alle dimensioni oggi note (ancora ampliate da recenti indagini).\nLa basilica costantiniana.\nCon San Giovanni in Laterano e Santa Croce in Gerusalemme, quella di santa Costanza \u00e8 una delle tre basiliche costantiniane, cio\u00e8 fatte costruire dalla famiglia imperiale in Roma. \nNon a caso, tali edifici furono eretti fuori le mura o sul loro limitare, e su terreni di propriet\u00e0 della famiglia imperiale. Dopo l'editto di Milano del 313 la politica di cristianizzazione dell'impero procedette infatti non senza prudenza: non era interesse della casa imperiale andare a scontri frontali con l'aristocrazia romana, ancora in gran parte seguace delle divinit\u00e0 tradizionali anche se nel popolo il culto cristiano trovava diffusione crescente. La costruzione di edifici dedicati al culto a cui si era convertita la famiglia imperiale poteva collocarsi tranquillamente nel solco della tolleranza e del sincretismo religioso che avevano storicamente caratterizzato la societ\u00e0 romana.\nLa basilica lateranense e quella Sessoriana avevano carattere esplicitamente cultuale, mentre quella di sant'Agnese, fatta edificare da Costanza (o Costantina), figlia dell'imperatore, aveva una destinazione cimiteriale. Cimitero per cristiani, costruito in luogo del precedente sepolcreto pagano presso la tomba della martire a cui pare che la principessa fosse devota, la grande aula di cui sopravvivono i resti, (meglio visibili e comprensibili da piazza Annibaliano che dal mausoleo) ebbe il nome di basilica piuttosto per indicare uno spazio destinato al pubblico che al culto, che all'epoca si svolgeva ancora soprattutto nelle \"domus ecclesiae\".\nCostruita a met\u00e0 del IV secolo, secondo la testimonianza del \"Liber Pontificalis\" la basilica fu restaurata da papa Simmaco all'inizio del VI secolo (\"Hic absidam beatae Agnae quae in ruinam inminebat et omnem basilicam renouauit\", cio\u00e8 \"[Simmaco] restaur\u00f2 il sepolcro della beata Agnese che stava cadendo in rovina e tutta la basilica\"), e probabilmente abbandonata gi\u00e0 nel VII, quando papa Onorio I fece costruire la chiesa sul sepolcro di Agnese.\nIl mausoleo di Santa Costanza.\nIl mausoleo fu fatto erigere dalla figlia dell'imperatore Costantino (che in realt\u00e0 si chiamava Costantina; il nome Costanza e l'appellativo di santa provengono da confusioni successive) a met\u00e0 del IV secolo. La santificazione del nome, come in altri casi di edifici di origine e concezione romana acquisiti dai cristiani nei primi secoli, ebbe come risultato la conservazione della struttura.\nLa costruzione era posta a fianco della basilica, con la cui navata sinistra era collegata, e l'opinione prevalente \u00e8 che vi sia stata deposta anche Elena, l'altra figlia di Costantino.\nSi caratterizza per la pianta circolare, che era frequentemente usata nei ninfei e in edifici termali, e che divenne caratteristica, nell'architettura paleocristiana ed oltre, dei battisteri. Il vano centrale, coperto da una cupola, \u00e8 circondato da un ambulacro coperto da una volta a botte; un giro di colonne separa i due spazi, e 12 grandi finestre illuminano l'ambiente centrale.\nA fronte della grande semplicit\u00e0 della struttura, la decorazione interna in mosaico era ricchissima, visibile e riprodotta fino al '500. Il mausoleo fu trasformato in chiesa, intitolata appunto a santa Costanza, nel 1254. Nel 1620 fu eliminato quanto restava dei mosaici della cupola, mentre si conservano quelli dell'ambulacro. Per le rappresentazioni di vendemmia e il sarcofago imperiale di porfido rosso che conteneva (ora ai Musei Vaticani), il mausoleo fu interpretato come \"tempio di Bacco\".\nLa basilica di Sant'Agnese fuori le mura.\nL'attuale basilica di Sant'Agnese fuori le mura fu fatta costruire da papa Onorio I nella prima met\u00e0 del VII secolo al posto della ormai fatiscente basilica costantiniana (IV secolo). Mentre questa era costruita nei pressi della tomba della martire Agnese, venerata nelle sottostanti catacombe, papa Onorio edific\u00f2 la nuova basilica direttamente sopra la tomba martiriale, ove in precedenza, fin dai tempi del grande imperatore, esisteva un sacello cosiddetto \"ad corpus\" (ossia edificato sopra la tomba della martire cristiana, ed in parte seminterrato). Papa Onorio realizz\u00f2 una basilica semi-ipogea: l'accesso (oggi murato e visibile nella parte alta dell'attuale facciata) introduceva direttamente sul matroneo e da qui si scendeva in basilica, il cui pavimento era al livello della tomba della martire Agnese. Restauri eseguiti soprattutto nel XVII e XIX secolo hanno portato la basilica allo stato attuale.\nNel catino absidale vi \u00e8 l'opera pi\u00f9 preziosa e pi\u00f9 antica dell'intera basilica: un mosaico raffigurante \"Sant'Agnese e i papi Simmaco ed Onorio\" risalente al 625-638, che presenta le tre figure isolate, altamente simboliche e immateriali, circondate da un abbagliante fondo oro, tipico esempio dell'influenza bizantina nell'ambiente romano dell'epoca."}
{"id": "515706", "revid": "1005847", "url": "https://it.wikipedia.org/wiki?curid=515706", "title": "Deputati dell'VIII legislatura della Repubblica Italiana", "text": "Questo elenco riporta i nomi dei deputati della VIII legislatura della Repubblica Italiana dopo le elezioni politiche del 1979."}
{"id": "515712", "revid": "1318658", "url": "https://it.wikipedia.org/wiki?curid=515712", "title": "Riserva naturale orientata Isola Bella", "text": "La riserva naturale orientata Isola Bella \u00e8 un'area naturale protetta situata nel comune di Taormina, nella citt\u00e0 metropolitana di Messina, istituita con decreto della Regione Siciliana n. 619/44 del 4 novembre 1998 ed affidata in gestione all'Universit\u00e0 degli Studi di Catania.\nIl nome dell'isola \u00e8 stato assegnato dal barone tedesco Wilhelm von Gloeden, che diffuse in tutto il mondo il valore artistico dell'isola.\nStoria.\nDichiarata nel 1984 \"monumento di interesse storico-artistico particolare pregio\", solo nel 1990 \u00e8 stata acquistata dall'Assessorato dei Beni Culturali. Nel 1998 fu istituita riserva naturale, gestita dal WWF, poi dalla Provincia di Messina. \u00c8 affidata in gestione ll'Universit\u00e0 di Catania.\nLa riserva.\nLa riserva contiene un ambiente marino di grande variet\u00e0 con dei fondali ricchi di relitti di navi e reperti archeologici.\nL'Isola Bella \u00e8 stata inserita anche nella lista dei siti di importanza comunitaria (SIC).\nFlora.\nLa vegetazione \u00e8 costituita da macchia mediterranea a lentisco (\"Pistacia lentiscus\"), euforbia arborea (\"Euphorbia dendroides\") e cappero (\"Capparis spinosa\"). Tra le specie costiere rupestri si trovano alcuni interessanti endemismi quali il cavolo bianco (\"Brassica incana\"), il limonio ionico (\"Limonium ionicum\") e il fiordaliso di Taormina (\"Centaurea tauromenitana\"). Tra le specie introdotte dall'uomo infine si annoverano la strelitzia gigante (\"Strelitzia augusta\"), il sangue di dragone (\"Dracaena draco\") e la \"Cycas revoluta\", tutte specie esotiche ma che hanno trovato sull'isola condizioni ideali per lo sviluppo."}
{"id": "515717", "revid": "1573940", "url": "https://it.wikipedia.org/wiki?curid=515717", "title": "Chiesa slava polacca", "text": "Chiesa Slava Polacca (\"Polski Ko\u015bci\u00f3\u0142 S\u0142owia\u0144ski\") \u00e8 un'organizzazione neopagana polacca.\nIl gruppo nacque nel 1981 nell'ambiente degli archeologi di Toru\u0144 e le sue attivit\u00e0 iniziali furono la raccolta di informazioni e materiali riguardanti la mitologia e la cultura slava, la visita agli antichi luoghi di culto slavi e stabilire mutui contatti tra le persone interessate a questi argomenti.\nNell'estate del 1994, durante un incontro sul monte Sleza (nei Sudeti) fu deciso di trasformare il gruppo nella Chiesa Slava Polacca, e anche di iniziare a lavorare sullo Statuto e sui Fondamenti Dottrinali. Il 25 marzo 1995 durante la I Assemblea degli Aderenti alla Chiesa Slava Polacca furono approvati entrambi i documenti e decise che il Consiglio degli Anziani avesse l'autorizzazione a muoversi allo scopo di ottenere la legalizzazione della Chiesa. La legalizzazione avvenne il 1\u00ba luglio 1995 e attualmente figura al numero 98 del registro delle organizzazioni religiose del Ministero dell'Interno."}
{"id": "515719", "revid": "1573940", "url": "https://it.wikipedia.org/wiki?curid=515719", "title": "Chiesa nativa polacca", "text": " La Chiesa nativa polacca (\"Rodzimy Kosci\u00f3\u0142 Polski\", sigla RKP) \u00e8 un'organizzazione neopagana polacca.\nL'associazione fu fondata nel 1995 da Lech Emfazy Stefanski, attuale direttore e guida spirituale del gruppo. Emfazy Stefanski in precedenza \u00e8 stato il presidente della Societ\u00e0 Psicotronica Polacca ed \u00e8 autore del libro \"Wyrocznia s\u0142owia\u0144ska. Magiczny kr\u0105g \u015awi\u0119towita\" (\"L'oracolo slavo. Circolo magico di Svantevit\", 1993).\nLa religione della Chiesa nativa polacca reinterpreta l'antico politeismo slavo in senso enoteistico, in quanto le varie divinit\u00e0 del pantheon slavo (che vengono comunque adorate dai membri del RKP) vengono identificate con aspetti o manifestazioni di un unico dio supremo che viene a sua volta identificato con il dio Svetovit.\nSecondo l'RKP, inoltre, questo dio supremo \u00e8 lo stesso che viene adorato nelle altre religioni, per cui l'appartenenza al RKP non esclude l'appartenenza ad altre religioni.\nLo RKP ha sede a Varsavia e conta qualche centinaio di aderenti, che non devono pagare alcuna quota di iscrizione. L'associazione \u00e8 iscritta al registro delle organizzazioni religiose del Ministero dell'interno."}
{"id": "515721", "revid": "161374", "url": "https://it.wikipedia.org/wiki?curid=515721", "title": "Handley-Page Victor", "text": ""}
{"id": "515723", "revid": "6340", "url": "https://it.wikipedia.org/wiki?curid=515723", "title": "Orco (mitologia germanica)", "text": ""}
{"id": "515728", "revid": "2142968", "url": "https://it.wikipedia.org/wiki?curid=515728", "title": "Hamptons", "text": "L'espressione geografica Hamptons si riferisce specificamente alle \"towns\" di Southampton e East Hampton che si trovano all'estremit\u00e0 orientale di Long Island, sulla penisola nota come South Fork. Southampton e East Hampton fanno parte della Contea di Suffolk.\nGli Hamptons sono famosi per ospitare le residenze in cui molti benestanti di New York trascorrono le vacanze estive e i fine settimana.\nHamlet e village.\nLa citt\u00e0 di Southampton include, da ovest a est, i seguenti \"hamlet\" e \"village\":\nLa citt\u00e0 di East Hampton include, da ovest a est, i seguenti \"hamlet\" e \"village\":\nGli Hamptons nei media.\nMusica.\nGli Hamptons vengono citati da Lana Del Rey nel suo singolo \"National Anthem\", estratto dal suo album \"Born to Die\" e da Halsey nel suo singolo \"New Americana\", dall'album \"Badlands\"."}
{"id": "515732", "revid": "124123", "url": "https://it.wikipedia.org/wiki?curid=515732", "title": "Dezs\u0151 Kosztol\u00e1nyi", "text": "Biografia.\nFu una degli scrittori pi\u00f9 importanti, tra gli esponenti della corrente radicale borghese, riunita attorno alla rivista \"Nyugat\", caratterizzata da intenti rivoluzionari e rinnovamenti formali.\nIl suo stile fu principalmente parnassiano e crepuscolare, comprendente elementi allusivi e sfumati, angoscia esistenziale, e focalizzazione sull'individuo.\nHa tradotto, tra gli altri Shakespeare, Wilde, Rilke, Goethe, Baudelaire, Verlaine e Maupassant"}
{"id": "515733", "revid": "827882", "url": "https://it.wikipedia.org/wiki?curid=515733", "title": "Louis-Georges Papon", "text": "Autore di \"L'incidence de la v\u00e9rit\u00e9 chez Th\u00e9r\u00e8se de Lisieux - L'\u00e9preuve spirituelle du savoir et son enseignement pour la psychanalyse\" (2006) che ha come oggetto uno studio psicoanalitico della nota mistica e dottore della chiesa cattolica Teresa di Lisieux.\nHa scritto anche articoli per la rivista \"Ornicar\" pubblicazione dell'\"Ecole de la cause freudienne\"."}
{"id": "515736", "revid": "287204", "url": "https://it.wikipedia.org/wiki?curid=515736", "title": "Glenfinnan", "text": "Glenfinnan \u00e8 un paese situato nella regione di Lochaber, nelle Highlands, la regione degli altopiani della Scozia. Sorge all'estremit\u00e0 settentrionale del Loch Shiel, ai piedi del Glen Finnan.\nCarlo il bello.\nCarlo Edoardo Stuart innalz\u00f2 i suoi stendardi a Glenfinnan il 19 agosto 1745, esortando i capi dei clan giacobiti a radunarsi in quel luogo per sostenere lui e suo padre, Giacomo Edoardo Stuart, che rivendicava sia il trono di Scozia sia quello inglese. Diversi capi risposero alla sua chiamata, fornendo 2400 uomini a Carlo. Il 1745 segna l'inizio dell'ascesa del movimento giacobita, che sarebbe terminata disastrosamente con la Battaglia di Culloden.\nNel 1815, Alessandro Macdonald di Glenaladale fece costruire una torre a Glenfinnan in memoria dell'evento. La torre fu progettata dall'architetto scozzese James Gillespie Graham. Centinaia di giacobiti si riunivano entusiasti in questo luogo il 19 agosto di ogni anno. La torre \u00e8 divenuta anche un monumento ad Alessandro Macdonald, che mor\u00ec prima del termine della sua costruzione.\nIl Visitor Centre di Glenfinnan, curato dal National Trust for Scotland, fornisce informazioni, biglietti e si possono trovare esposizioni, un negozio, un bar e servizi igienici.\nOgni anno, il sabato pi\u00f9 vicino al 19 agosto, si celebrano i Glenfinnan Gathering and Games.\nIl viadotto di Glenfinnan.\nLa stazione ferroviaria di Glenfinnan sorge circa a met\u00e0 della pittoresca linea West Highland Railway, tra Fort William e Mallaig. Il treno Jacobite Steam Train \u00e8 uno dei tanti a transitare regolarmente su questi binari, e poco prima di arrivare a Glenfinnan dalla direzione di Fort William, attraversa un viadotto sorretto da una serie di archi.\nIl viadotto fu costruito tra il 1897 e il 1901 dall'ingegnere Sir Robert McAlpine. \u00c8 costituito di 21 archi, e raggiunge l'altezza di 30 m. Una targa alla base di una delle arcate \u00e8 stata posta per commemorare il centenario del viadotto stesso.\nIl viadotto di Glenfinnan ha acquistato notoriet\u00e0 recentemente grazie ai film su Harry Potter: in \"Harry Potter e la camera dei segreti\", il secondo dedicato al maghetto, il Jacobite Steam Train \u00e8 stato trasformato nell'espresso per Hogwarts e ripreso mentre attraversava il viadotto.\nCuriosit\u00e0.\nSecondo il film \"Highlander, l'ultimo immortale\", Connor MacLeod, il protagonista, nacque a Glenfinnan nel 1518. Il suo lontano cugino Duncan MacLeod (secondo la serie televisiva) nacque, sempre qui, nel 1592."}
{"id": "515739", "revid": "125887447", "url": "https://it.wikipedia.org/wiki?curid=515739", "title": "Laura Chiatti", "text": "Biografia.\nInizialmente cerca di affermarsi come cantante, partecipando nel 1994 anche alla trasmissione \"Karaoke\", condotta da Fiorello, a Marsciano. La sua carriera prende un'altra strada quando nel 1996 vince il concorso di bellezza \"Miss Teenager\". Nonostante questo, continua a coltivare il suo talento canoro e incide due dischi in lingua inglese. Nel 2000 debutta come attrice nella soap opera di Rai 3, \"Un posto al sole\", a cui fanno seguito: \"Compagni di scuola\" con Massimo Lopez, \"Carabinieri\", \"Diritto di difesa\", \"Incantesimo 7\" e altri ancora.\nPassa quindi al cinema, nel 2004, con un ruolo nel film \"Mai + come prima\" di Giacomo Campiotti. Nel 2005 \u00e8 protagonista, insieme a Kledi Kadiu, di \"Passo a due\", film in cui, oltre che recitare, balla. Nel 2006 recita nel film di Paolo Sorrentino \"L'amico di famiglia\", a fianco di Giacomo Rizzo e Fabrizio Bentivoglio, e in quello della regista Francesca Comencini, \"A casa nostra\", con Valeria Golino e Luca Zingaretti.\nNel 2007 \u00e8 protagonista, insieme a Riccardo Scamarcio, di \"Ho voglia di te\", film diretto da Luis Prieto, tratto dal romanzo omonimo di Federico Moccia. Nello stesso anno ritorna sul piccolo schermo con la miniserie televisiva \"Rino Gaetano - Ma il cielo \u00e8 sempre pi\u00f9 blu\", regia di Marco Turco. Nel 2008 \u00e8 protagonista nel film \"Il mattino ha l'oro in bocca\", un film autobiografico tratto dal libro di Marco Baldini sul gioco d'azzardo.\nNel 2009 torna sul grande schermo con quattro film: \"Baar\u00eca\", regia di Giuseppe Tornatore, dove ha un piccolo ruolo; \"Il caso dell'infedele Klara\", regia di Roberto Faenza, in cui Claudio Santamaria e Laura Chiatti tornano a lavorare insieme; \"Gli amici del bar Margherita\", regia di Pupi Avati; \"Iago\", regia di Volfango De Biasi. Nel 2010 \u00e8 protagonista, nel ruolo di Lara, del film di Carlo Verdone, \"Io, loro e Lara\", e appare inoltre nel film \"Somewhere\", della regista statunitense Sofia Coppola. Sempre nello stesso anno presta la sua voce a Rapunzel, protagonista del film Disney \"Rapunzel - L'intreccio della torre\", liberamente ispirato alla fiaba classica \"Raperonzolo\" dei fratelli Grimm. Nel film interpreta anche le canzoni.\nIl 21 febbraio 2010 si esibisce come cantante nella trasmissione \"Che tempo che fa\", duettando con Cristiano De Andr\u00e9 sulle note della \"Canzone dell'amore perduto\" di Fabrizio De Andr\u00e9.\nL'11 gennaio 2013 debutta come conduttrice televisiva, al fianco di Max Giusti, Donatella Finocchiaro e Cristiano Malgioglio, nel variet\u00e0 di Rai 1 \"Riusciranno i nostri eroi\". Il 14 febbraio seguente partecipa come ospite alla terza serata del Festival di Sanremo, condotto da Fabio Fazio, dove duetta e premia Al Bano.\nNel 2014 interpreta Lilia la matrigna di Davide nella serie tv \"Braccialetti rossi\". Nell'inverno 2015 ritorna nelle sale come co-protagonista nel film \"Il professor Cenerentolo\", diretto ed interpretato da Leonardo Pieraccioni con Massimo Ceccherini e Flavio Insinna.\nNel 2017 entra nel cast di \"1993\", serie televisiva incentrata su Tangentopoli, trasmessa su Sky Atlantic. Nel 2019 viene scelta come testimonial del profumo \"Forever\" di Laura Biagiotti.\nVita privata.\nNel 2006 ha una relazione con Silvio Muccino, seguita da una relazione con il modello e attore Francesco Arca, con il quale convive a Perugia fino al 2009. In seguito, ha una relazione dal 2010 al 2013 con il cestista Davide Lamma.\nNel gennaio 2014 ha ufficializzato il fidanzamento con l'attore Marco Bocci: la coppia si sposa il 5 luglio 2014 a Perugia nella Basilica di San Pietro. La coppia ha due figli, nati entrambi a Perugia: Enea (2015) e Pablo (2016)."}
{"id": "515741", "revid": "1762097", "url": "https://it.wikipedia.org/wiki?curid=515741", "title": "Jostedalsbreen", "text": "Lo Jostedalsbreen (in norvegese \"ghiacciaio della Jostedal\") \u00e8 un ghiacciaio della Norvegia, sito nella contea di Vestland, pi\u00f9 precisamente a nord del Sognefjord, il fiordo pi\u00f9 lungo del Paese.\nMorfologia.\nCon la sua estensione di 487\u00a0km\u00b2 \u00e8 il ghiacciaio pi\u00f9 grande sia della Norvegia che dell'intera Europa continentale e costituisce ci\u00f2 che resta dell'enorme ghiacciaio che circa 10.000 anni fa copriva l'intera Scandinavia.\nIl punto pi\u00f9 elevato \u00e8 rappresentato dal H\u00f8gste Breakulen, a 1957\u00a0m s.l.m. Alcuni rami del ghiacciaio, come il B\u00f8yabreen vicino a Fj\u00e6rland e il Nigardsbreen si spingono gi\u00f9 fino nelle vallate situate a 300\u00a0m\u00a0s.l.m.. Lo spessore massimo del ghiacciaio arriva a circa 600\u00a0m, mentre la sua lunghezza \u00e8 di poco superiore ai 60\u00a0km.\nDescrizione.\nDal 1991 \u00e8 stato istituito il Parco nazionale Jostedalsbreen che, con 1310\u00a0km\u00b2 comprende l'intera superficie del ghiacciaio che ne costituisce la componente principale.\nIl ghiacciaio \u00e8 mantenuto pi\u00f9 dall'elevato livello delle precipitazioni nevose che dalle basse temperature, il che si traduce in un elevato tasso di fusione estiva ai suoi fronti. Lo Jostedalsbreen ha una cinquantina di bracci glaciali, i pi\u00f9 importanti dei quali sono il Nigardsbreen e il Tunsbergdalsbreen nella Jostedal, il Briksdalsbreen presso Olden, il B\u00f8yabreen vicino a Fj\u00e6rland, il Kjenndalsbreen e il Tindefjellbreen vicino a Loen, e l'Austerdalsbreen."}
{"id": "515743", "revid": "1005847", "url": "https://it.wikipedia.org/wiki?curid=515743", "title": "Ferrovie Padane", "text": "La Gestione commissariale governativa Ferrovie Padane (o Ferrovie Padane, FP) fu costituita per l'esercizio provvisorio delle linee ferroviarie date in concessione alla Societ\u00e0 Anonima delle Ferrovie e Tramvie Padane in seguito al fallimento di quest'ultima.\nStoria.\nLa Societ\u00e0 Anonima delle Ferrovie e Tramvie Padane entr\u00f2 in grave crisi finanziaria all'inizio degli anni trenta e, nonostante lo sforzo finanziario di ammodernamento della linea Ferrara\u2013Codigoro, non riusc\u00ec nell'intento previsto di rilancio. La crisi sfoci\u00f2 nel fallimento, a seguito di cui, il 30 maggio 1933, l'esercizio fu sospeso in tutte le tratte gestite.\nLa \"gestione commissariale governativa\", la prima ad essere messa in opera come tale in Italia, subentr\u00f2 il 6 giugno 1933 alla societ\u00e0 gi\u00e0 dichiarata decaduta dalle concessioni per le linee Ferrara\u2013Codigoro, nel frattempo trasformata in ferrovia e Ostellato\u2013Porto Garibaldi e ne riprese l'esercizio. Per la Fano\u2013Fermignano, soppresso l'esercizio ferroviario, venne istituito un autoservizio sostitutivo.\nNel 1997, cessato l'esercizio commissariale, il Ministero dei trasporti cedette la propriet\u00e0 delle tratte alla Regione Emilia-Romagna che nel 2002 le fece confluire nella neo-costituita Ferrovie Emilia Romagna."}
{"id": "515751", "revid": "149727", "url": "https://it.wikipedia.org/wiki?curid=515751", "title": "Ferrovia Parma Suzzara", "text": ""}
{"id": "515753", "revid": "28402", "url": "https://it.wikipedia.org/wiki?curid=515753", "title": "Arte divinatoria", "text": ""}
{"id": "515756", "revid": "207192", "url": "https://it.wikipedia.org/wiki?curid=515756", "title": "Mondiali di calcio Corea del Sud-Giappone 2002", "text": ""}
{"id": "515757", "revid": "36426", "url": "https://it.wikipedia.org/wiki?curid=515757", "title": "San Carlo al Corso", "text": ""}
{"id": "515758", "revid": "1005847", "url": "https://it.wikipedia.org/wiki?curid=515758", "title": "Societ\u00e0 Veneta", "text": "La Societ\u00e0 Veneta per le imprese e costruzioni pubbliche, nota pi\u00f9 brevemente come Societ\u00e0 Veneta (SV), \u00e8 stata una societ\u00e0 privata di trasporti pubblici ferroviari e tranviari. Ha operato anche nell'ambito delle costruzioni di immobili e di infrastrutture diverse dalla tipologia ferroviaria.\nTra il 1898 e il 1977, la sua ragione sociale fu Societ\u00e0 Veneta per la costruzione e l'esercizio di ferrovie secondarie italiane. Nella prima met\u00e0 del XX secolo, fu la pi\u00f9 grande societ\u00e0 esercente ferrovie concesse in Italia, gestendo linee sia del nord sia del centro Italia.\nStoria.\nLa fondazione e le costruzioni civili.\nLa Societ\u00e0 Veneta per le imprese e costruzioni pubbliche fu fondata a Padova l'11 gennaio 1872 da un gruppo di notabili locali tra i quali in seguito spicc\u00f2 ai vertici aziendali l'ingegnere Vincenzo Stefano Breda. La sua costituzione fu poi approvata dal governo con il regio decreto 25 gennaio 1872, n. CCX.\nNei primi due anni di attivit\u00e0, la Veneta ottenne diversi appalti i quali poi vennero effettivamente realizzati in subappalto da aziende minori come ad esempio la costruzione degli argini sul Po, quella di un ponte sul Piave e quella della sede del Ministero delle finanze a Roma completata nel 1879. Furono poi effettuati scavi lagunari in provincia di Venezia.\nNel 1876 ottenne i lavori di ampliamento del porto di Genova, mentre tre anni dopo si aggiunsero quelli nei porti di Napoli e di Castellammare di Stabia. In seguito si aggiunsero cantieri presso altri porti, tra i quali quelli di Brindisi, di Barletta e di Palermo, ma l'impresa non riusc\u00ec a far fronte finanziariamente ai numerosi impegni tant'\u00e8 che i soci dovettero versare venti milioni di lire nel 1884 per riequilibrare il patrimonio aziendale.\nA fianco delle costruzioni di porti e immobili, nel 1874, la Veneta inizi\u00f2 ad operare anche nel ramo ferroviario ottenendo in subconcessione l'esercizio sia della ferrovia Vicenza-Thiene-Schio, in questo caso direttamente dalla provincia di Vicenza in qualit\u00e0 di concessionario originario, sia delle linee Vicenza-Treviso e Padova-Bassano, queste ultime soprannominate \"consorziali\" in quanto concesse ad un consorzio comprendente la provincia di Padova, quella di Treviso e quella di Vicenza. A queste ferrovie si aggiunse, nel 1879, la Conegliano-Vittorio Veneto.\nNel corso degli anni ottanta e novanta del XIX secolo, la Veneta increment\u00f2 il proprio interesse nel ramo ferroviario tanto che divenne il settore principale di tutta l'attivit\u00e0 aziendale, per cui, nel 1898, l'organo volitivo decise quindi di modificare la ragione sociale in Societ\u00e0 Veneta per la costruzione e l'esercizio di Ferrovie secondarie italiane. Per diversi anni, tuttavia, l'azienda patavina prosegu\u00ec anche nell'attivit\u00e0 di costruzione di altre opere civili: l'ultima commessa non ferroviaria fu l'ampliamento del porto di Cadice il cui appalto fu ottenuto nel 1907.\nL'espansione tra nuove ferrovie e tranvie.\nNel quinquennio 1884-88, secondo il Cornol\u00f2 (2005) proprio a seguito del riordino finanziario precedentemente citato, la Veneta accrebbe la propria operativit\u00e0 in campo ferroviario e tranviario espandendosi anche al di fuori delle province venete. Nel Lazio, la SV istitu\u00ec nel 1884 la Societ\u00e0 per la Ferrovia Albano-Anzio-Nettuno (FAAN), nata per esercire la linea omonima, contribuendone alla met\u00e0 del capitale sociale. La FAAN acquist\u00f2 anche la concessione della tranvia Portonaccio-Ciampino-Marino e ne affid\u00f2 l'esercizio alla Societ\u00e0 Veneta che la mantenne fino alla chiusura della tranvia stessa, avvenuta dopo che la Societ\u00e0 Ferrovie Secondarie Romane (SFR) apr\u00ec la Roma-Albano nel 1889.\nAll'inizio del 1885, la Veneta ottenne in subconcessione l'esercizio della ferrovia Parma-Suzzara, completata poco pi\u00f9 di un anno prima da un consorzio di enti locali istituito appositamente. Il 14 settembre dello stesso anno la controllata Societ\u00e0 delle Guidovie Centrali Venete (GCV) apr\u00ec la diramazione tranviaria Malcontenta-Mestre seguita, l'11 novembre, dalla linea principale Padova-Malcontenta-Fusina.\nIl 20 maggio dell'anno seguente la GCV inaugur\u00f2 un'altra interurbana in terra veneta, la Padova-Bagnoli di Sopra. Il 20 del mese successivo fu la volta di un'altra tranvia in terra emiliana, la Bologna-Imola, in questo caso esercita direttamente dalla SV. Pochi giorni dopo la Veneta inaugur\u00f2 una ferrovia, la Udine-Cividale, prima linea sociale in Friuli, mentre il 22 luglio fu aperta all'esercizio la Camposampiero-Montebelluna.\nNel 1887 furono inaugurate le linee ferroviarie della Veneta nel bolognese: la Bologna-Budrio-Portomaggiore e la Budrio-Massalombarda. L'anno seguente, l'impresa ferroviaria prosegu\u00ec ad espandersi in Friuli con l'apertura della Portogruaro-San Giorgio di Nogaro e della Udine-Palmanova-San Giorgio di Nogaro; in Toscana venne aperta anche la Arezzo-Stia dopo tre anni di lavori.\nNel 1889 la SV assunse anche l'esercizio della Roma-Albano come subconcessionaria della SFR. Due anni dopo, quest'ultima ne riprese la gestione, assieme alla Albano-Nettuno.\nIl 10 giugno 1890 fu inaugurata l'ultima tranvia della rete GCV, la Padova-Piove di Sacco.\nA cavallo di due secoli: nuove linee e prime cessioni allo Stato.\nNel 1896, lo Stato italiano riconobbe alla Veneta la prosecuzione decennale della concessione sulle linee consorziali e sulla Vicenza-Schio.\nL'anno dopo fu aperta al traffico la linea San Giorgio di Nogaro-Cervignano presso la quale si innestava a quella proveniente da Monfalcone, costruita dalla Societ\u00e0 Ferroviaria Friuliana (FEG) e gestita dalle imperial-regie austriache. Per il gruppo della Veneta essa fu la prima ferrovia a carattere internazionale in quanto varcava il confine tra l'Italia e l'Impero austro-ungarico. La sua apertura consent\u00ec inoltre l'istituzione di un percorso pi\u00f9 breve e diretto fra Venezia e il porto di Trieste rispetto a quello esistente a quel tempo, passante per Treviso e Udine.\nNel 1902, la Veneta ottenne la sua prima concessione ferroviaria nella provincia di Ferrara e l'anno dopo, il 21 novembre, attiv\u00f2 la linea per Copparo.\nDue anni dopo, la SV rilev\u00f2 da un precedente concessionario la tranvia Udine-San Daniele, a scartamento metrico.\nIl 1\u00ba luglio 1906 avvenne il passaggio formale delle linee consorziali e della Vicenza-Schio alle Ferrovie dello Stato (FS). Il 1\u00ba ottobre, una societ\u00e0 controllata dalla Societ\u00e0 Veneta, la Ferrovie Nord Vicenza (FNV) assunse l'esercizio delle linee a scartamento ridotto, da 950\u00a0mm, situate nella parte settentrionale del vicentino: la Torrebelvicino-Schio, la Schio-Rocchette e la Rocchette-Arsiero. Le linee erano state costruite dalla Societ\u00e0 Ferrovie Economiche di Schio (SFES) che non era pi\u00f9 in grado di garantire i servizi ferroviari ed era stata posta in liquidazione nel corso dello stesso 1906.\nAncora durante il 1906, iniziarono i lavori per la costruzione della ferrovia Thiene-Rocchette, per la quale fu adottato lo scartamento ordinario come la Vicenza-Thiene-Schio, che fu aperta al traffico il 7 settembre 1907. Nello stesso mese, la Veneta ottenne dalla Societ\u00e0 per la ferrovia Alessandria-Ovada (SAO), l'esercizio dell'omonima linea ferroviaria. La linea fu poi riscattata dallo Stato sul finire dell'anno, ma la SV ne mantenne l'esercizio.\nTra il 1908 e il 1910, un'altra impresa controllata dalla Veneta, la Societ\u00e0 Italiana per la Ferrovia della Valsugana (SIFV), fu impegnata nella costruzione della Mestre-Bassano-Tezze presso la quale si sarebbe innestata con la linea austro-ungarica proveniente da Trento. Il 15 luglio 1908 fu aperto il tronco Mestre-Bassano del Grappa, a cui fece seguito, il 1\u00ba gennaio dell'anno seguente, il tratto Bassano-Valstagna e quindi, il 21 luglio 1910, il Valstagna-Tezze. Primolano divenne stazione internazionale di trasmissione fra la rete ferroviaria austriaca e quella italiana.\nNel corso del 1909, a seguito di regolare riscatto da parte dello Stato italiano, la Camposampiero-Montebelluna pass\u00f2 alle FS. Il 19 maggio dello stesso anno, dopo due anni di lavori, fu avviata la trazione elettrica sulla Padova-Piove di Sacco, primo esempio in tal senso nel gruppo della Veneta. L'azienda adott\u00f2 un sistema simile a quello in uso sulla ferrovia della Valle Brembana: in corrente alternata con frequenza da 25 hertz e con una tensione di volt. Il 28 luglio 1909 fu aperto il primo tratto della Ferrara-Modena, tra il capoluogo ferrarese e Cento.\nOltre al tratto conclusivo della linea della Valsugana, nel 1910 furono aperte al traffico altre due linee. Il 10 febbraio inizi\u00f2 il servizio sulla Rocchette-Asiago che ebbe la caratteristica di avere un tratto cremagliera per risolvere la differenza altimetrica tra l'altopiano di Asiago rispetto al resto della provincia vicentina; fu costruita dalla SV che la subconcesse alla FNV. Il 9 maggio fu aperta la Carnia-Villa Santina. Nello stesso 1910, la Veneta rilev\u00f2 la gestione della ferrovia Verona-Caprino-Garda dall'omonima societ\u00e0.\nNel 1911, fu aperto il tratto Cento-Decima, della Ferrara-Modena, e la diramazione Decima-San Giovanni in Persiceto\nPer motivi prettamente militari, nel 1912, la Mestre-Primolano-Tezze fu rilevata dallo Stato, passando all'esercizio delle FS. L'anno dopo le stesse ferrovie statali assunsero anche la gestione diretta della Alessandria-Ovada. Sempre nel 1913, fu inaugurata la trazione elettrica sulla Padova-Piove di Sacco, con le medesime caratteristiche applicate sulla Padova-Malcontenta-Fusina.\nPoco prima dell'ingresso dell'Italia nella prima guerra mondiale, la Veneta inaugur\u00f2 un gruppo di tranvie a scartamento metrico in provincia di Treviso: la Montebelluna-Caselle d'Asolo e la Montebelluna-Valdobbiadene furono aperte il 17 agosto 1913, mentre il 16 novembre seguente fu attivata la Susegana-Pieve di Soligo. Il 20 gennaio dell'anno successivo fu ultimato l'itinerario della prima linea fino ad Asolo. Le tranvie facenti capo a Montebelluna furono elettrificate con specifiche diverse da quelle adottate per le linee delle GCV, dato che venne applicato un sistema in corrente continua con tensione a 975 volt; la trazione della linea Susegana-Pieve di Soligo rimase a vapore.\nDurante la prima guerra mondiale.\nDurante gli eventi bellici, la tendenza dell'esercito italiano fu quella di far gestire i servizi pubblici nei territori occupati alle imprese operanti nelle zone vicine, dopo un breve periodo di riorganizzazione iniziale. Di conseguenza, il consolidamento del fronte dell'Isonzo dopo la quarta battaglia comport\u00f2 un'espansione della rete della Societ\u00e0 Veneta: nel 1915, essa assunse l'esercizio delle linee che precedentemente si trovavano in territorio austro-ungarico come la Cervignano-Ponte sull'Isonzo e la Cervignano-Pontile per Grado..\nAl fine di favorire il trasferimento ed il rifornimento di uomini e mezzi sul fronte della Carnia, l'esercito italiano dispose la costruzione di tre linee, a scartamento ridotto da 750 mm, che si sarebbero sviluppate lungo tre valli incuneate nel fronte nemico. La Veneta ne ottenne la costruzione e l'esercizio, completandole nell'inverno 1915-16: la Cividale-Susida, lungo la valle del Natisone, la Tolmezzo-Moscardo, situata nelle valli del But e di san Pietro, e la Villa Santina-Comeglians che si sviluppava nella valle del Gorto.\nIl 3 febbraio 1916 fu aperta al traffico la Piove di Sacco-Adria una ferrovia che nei fatti fu la prosecuzione della tranvia proveniente da Padova, dato che condividevano la medesima stazione, sebbene la trazione della prima fosse rimasta a vapore.\nA seguito dell'offensiva dell'esercito austriaco nella battaglia degli Altipiani, Arsiero e Asiago furono da questo occupate nel maggio 1916. La Veneta fu costretta a far terminare il servizio sulla ferrovia Rocchette-Arsiero nei pressi di Seghe di Velo e a svolgerlo solamente nei tempi notturni, mentre sulla Rocchette-Asiago il capolinea fu trasferito a Campiello. Per quanto riguarda il materiale rotabile, le perdite furono nulle in quanto tutto il materiale venne trasferito all'interno delle linee italiane al momento delle prime offensive. Con la liberazione di Arsiero, avvenuta il 25 giugno, la Veneta dovette attendere qualche settimana prima di poter riprendere il servizio, svolgendolo comunque sempre in ore notturne.\nIl 16 agosto 1916 fu completata la ferrovia Ferrara-Modena con l'apertura dell'ultimo tronco tra Decima e Modena. L'anno seguente, la Veneta ottenne l'esercizio della Palmanova-Cervignano costruita dal Genio ferrovieri per facilitare il rifornimento del fronte dell'Isonzo.\nLa ritirata dell'esercito italiano sul fronte del Piave dopo la battaglia di Caporetto comport\u00f2 per la Societ\u00e0 Veneta la perdita di tutte le linee ferroviarie e tranviarie del Friuli e di quella parte del materiale rotabile che non riusc\u00ec a trasferire nel versante italiano. Le linee in questione furono rilevate dall'amministrazione militare austriaca che le riattiv\u00f2 ad eccezione della tranvia Susegana-Pieve di Soligo, i cui danni non la resero immediatamente recuperabile, e delle linee divise in due dal fronte, come la Montebelluna-Valdobbiadene, la Rocchette-Asiago e la Rocchette-Arsiero.\nIl primo dopoguerra.\nDopo la battaglia di Vittorio Veneto e l'armistizio di Villa Giusti, la Veneta riprese possesso sia delle linee oltre il Piave sia del materiale rotabile che non era stato trasferito dall'esercito austro-ungarico in localit\u00e0 esterne ai confini italiani. Rapidamente furono riattivate le linee sociali, ad eccezione di alcune la cui gravit\u00e0 dei danni impediva una ripresa immediata dei servizi, come nel caso della Palmanova-San Giorgio di Nogaro e delle tranvie nella provincia di Treviso.\nNel corso degli anni seguenti, il complesso delle linee della Veneta si ridusse per diversi motivi. Le ferrovie a scartamento ridotto da 750\u00a0mm passarono a tre diversi concessionari:\nNel 1920, le FS rilevarono l'esercizio di buona parte delle linee friulane della Veneta in quanto ritenute di interesse strategico dallo Stato italiano: la Udine-Palmanova-Cervignano, la Palmanova-San Giorgio di Nogaro e la San Giorgio di Nogaro-Cervignano. La Cervignano-Pontile per Grado era passata alle ferrovie statali gi\u00e0 nel 1918.\nNel 1924, la SV perse la gestione sia della tranvia Udine-San Daniele, che pass\u00f2 all'ingegner Giacomo Cantoni, sia della Verona-Caprino-Garda, la quale fu riscattata dalla provincia di Verona.\nSecondo il Cornol\u00f2 (2005), nel 1925 la Veneta fu privata pure dell'esercizio della tranvia Susegana-Pieve di Soligo in quanto acquisita da altra amministrazione. Il 30 novembre dello stesso anno, la FNV, da tempo in difficolt\u00e0 e da diversi anni in stato di liquidazione, fu costretta a terminare l'esercizio delle sue linee. La Societ\u00e0 Veneta subentr\u00f2 alla sua controllata nei mesi seguenti, riaprendo al contempo tutte le linee, ad eccezione della ferrovia Torrebelvicino-Schio, il 12 settembre dell'anno seguente.\nIl 27 maggio 1928 fu attivata la trazione elettrica sulla tranvia Padova-Bagnoli di Sopra che fu l'ultima del gruppo delle Guidovie Centrali Venete a venire elettrificata. L'anno seguente si procedette a spostare il capolinea patavino da Piazza Ermitani alla stazione di Santa Sofia.\nIl 31 marzo e il 1\u00ba giugno 1931 furono chiuse le tranvie SV facenti capo a Montebelluna, rispettivamente quella per Valdobbiadene e quella per Asolo. Il 28 ottobre fu aperta la Piove di Sacco-Mestre che complet\u00f2 il percorso ferroviario tra Venezia e il Polesine.\nNel 1933, fu ultimata la ricostruzione a scartamento ordinario della ferrovia Rocchette-Arsiero, la quale fu l'ultima costruzione ferroviaria effettuata dalla Societ\u00e0 Veneta nell'arco della sua attivit\u00e0 aziendale.\nDue anni dopo, termin\u00f2 l'esercizio della tranvia Bologna-Imola. Nello stesso periodo, la SV decise di sperimentare la trazione termica sia introducendo bruciatori a gasolio sulle locomotive a vapore sia affidandosi alla costruzione di nuove automotrici. L'anno seguente arrivarono i primi modelli del gruppo ADn 500 che furono introdotti sulla Adria-Mestre e sulla Ferrara-Copparo. Al termine dell'anno fu convocata un'assemblea straordinaria della GCV con il compito di approvarne la liquidazione; le sue tranvie erano gi\u00e0 da anni esercite direttamente dalla capogruppo.\nNel 1937, lo Stato italiano riscatt\u00f2 la Conegliano-Vittorio Veneto; le FS si incaricarono di costruire il tronco fino a Ponte nelle Alpi.\nNel 1942, la Veneta ottenne in subconcessione dalla Societ\u00e0 Veneto-Emiliana di Ferrovie e Tramvie (SVEFT) l'esercizio della ferrovia Adria-Ariano Polesine.\nIl secondo dopoguerra tra ricostruzioni e dismissioni.\nLa maggior parte dei danni dovuti al conflitto bellico si verificarono nel periodo in cui il settentrione italiano fu occupato dall'esercito tedesco e furono provocati da azioni compiute sia dagli occupanti sia dalle forze partigiane e alleate. I servizi ferroviari e tranviari furono pressoch\u00e9 sospesi nell'arco di poco tempo a partire dal settembre 1943.\nNell'estate 1945 il Comitato di Liberazione Nazionale fece decadere il consiglio d'amministrazione e nomin\u00f2 un commissario, l'ingegnere Leonarduzzi, che si occup\u00f2 di inventariare la situazione e di procedere al ripristino delle attivit\u00e0. Parecchie linee furono trovate in condizioni pietose, con l'armamento asportato e il materiale rotabile distrutto o sottratto, per cui si procedette alla ricostruzione dando la precedenza a quelle linee che potevano riprendere l'attivit\u00e0 in poco tempo. Comunque, nel giro di due anni, tutte le linee sociali vennero riaperte ad eccezione della diramazione San Giovanni in Persiceto-Decima, della Adria-Ariano Polesine e della ferrovia Casentinese. Le prime due perch\u00e9 considerate non ripristinabili per le dimensioni delle distruzioni operate dagli eventi bellici e dall'esercito tedesco in ritirata, la terza in quanto pass\u00f2 ad un'altra societ\u00e0, La Ferroviaria Italiana (LFI), che la sistem\u00f2 e la riapr\u00ec nel 1950.\nGli sforzi per la ricostruzione delle infrastrutture ferroviarie e tranviarie furono notevoli, ma negli anni successivi apparvero sprecati alla luce della politica che la Veneta attu\u00f2 per ridurre le perdite in bilancio, ovvero quella della soppressione dei servizi ferrotranviari e della loro sostituzione con gli autobus. Un primo esempio fu la ferrovia Schio-Rocchette che chiuse il 20 giugno 1949. La rete delle interurbane di Padova fu soppressa nel 1954, mentre due anni dopo fu la volta delle ferrovie facenti capo a Ferrara. La Rocchette-Asiago fu chiusa nel 1958. Gi\u00e0 nel 1955, i prodotti derivanti dai servizi automobilistici superarono quelli dei ferroviari.\nSul finire degli anni cinquanta, la Veneta invest\u00ec per\u00f2 nel processo di sostituzione della trazione a vapore su quelle linee sociali che nello stesso periodo non venivano chiuse, utilizzando le risorse fornite dallo Stato con la legge 1221/1952. Si procedette all'acquisto di locomotori diesel, alcuni reperiti sul mercato dell'usato, altri frutto di progetti nuovi, come il gruppo di locomotive DE.424, fatte costruire alla Tecnomasio Italiano Brown Boveri (TIBB). Furono introdotte le automotrici gruppo ADn 800 e furono acquistate due unit\u00e0 simili alla serie 1400 delle 688 FS che furono immatricolte nel gruppo ADn 600.\nLa politica delle soppressioni, tuttavia, prosegu\u00ec anche negli anni sessanta. Nel 1964, terminarono le attivit\u00e0 sulla Budrio\u2013Massalombarda, sulla Thiene\u2013Rocchette e sulla Rocchette-Arsiero. Nel 1968 fu chiusa definitivamente la Carnia\u2013Villa Santina, dopo che gi\u00e0 nel 1960 ne era stato soppresso il servizio passeggeri.\nLa Societ\u00e0 Veneta Autoferrovie e la conclusione delle operazioni ferroviarie.\nDopo il 1968, la Societ\u00e0 Veneta mantenne quindi l'esercizio ferroviario su quattro linee: la Adria\u2013Mestre, la Bologna\u2013Portomaggiore, la Parma\u2013Suzzara e la Udine\u2013Cividale.\nNel luglio 1969 fu istituita la \"Societ\u00e0 Veneta Autoferrovie\" (SVA): un'impresa controllata dalla SV che ebbe il compito di rilevare dalla capogruppo tutte le concessioni ferroviarie e automobilistiche. Con Decreto ministeriale 29 dicembre 1970, n. 2192, il Governo italiano approv\u00f2 il passaggio di consegne, ad eccezione della Parma\u2013Suzzara che rimase in capo alla Veneta: il consorzio intercomunale, che ne possedeva la concessione originaria, si era infatti opposto al trasferimento della subconcessione. La Veneta, tuttavia, fece gestire la linea dalla SVA tramite mandato institutorio.\nIl 3 luglio 1977 la societ\u00e0, divenuta una finanziaria, ripristin\u00f2 l'originaria ragione sociale ovverosia \"Societ\u00e0 Veneta per Imprese e Costruzioni Pubbliche\".\nNel 1981 avvenne un altro stravolgimento della composizione del gruppo societario. La SVA cedette quasi tutti i suoi rami d'azienda ad imprese a loro volta controllate dalla \"Veneta\": gli esercizi della Bologna\u2013Portomaggiore e delle autolinee del bolognese passarono alla \"Cooperativa Trasporti Romagnoli\" (TraRo), mentre quelli della Adria\u2013Mestre e della Udine\u2013Cividale andarono alla \"Ferrovie del Nord Est\" (FNE). Furono istituite anche la \"Autolinee Patavine\" (AUPA) e le \"Autolinee Ferraresi\" (AUFE). La SVA mantenne l'esercizio della Parma\u2013Suzzara per nome e conto della Societ\u00e0 capogruppo.\nIl 6 febbraio 1986, il Ministero dei trasporti decret\u00f2 la gestione commissariale per le quattro linee ferroviarie del gruppo della Veneta di fatto concludendo l'operativit\u00e0 della SVA. Dal punto di vista degli autoservizi, le linee ex AUPA passarono in parte alla provincia di Padova e in parte al Consorzio Trasporti Veneziano; le linee ex Tra.Ro invece furono in gran parte riscattate dallo Stato l'11 novembre 1986, passando alla gestione commissariale governativa Ferrovia Bologna-Portomaggiore ed Autoservizi (le restanti confluirono nell'ATC di Bologna il 1\u00ba gennaio 1987).\nMateriale rotabile.\nClassificazione dei mezzi di trazione.\nIl parco dei veicoli ferroviari della Societ\u00e0 Veneta e delle sue controllate fu piuttosto variegato a causa principalmente delle differenti caratteristiche delle linee sociali, per scartamento e per aderenza.\nInizialmente, la trazione di tutte le linee fu a vapore e la classificazione del materiale di trazione segu\u00ec il semplice ordine numerico, per le linee costruite in origine dalla Veneta, oppure quello preesistente, per quelle frutto di acquisizioni successive. In alcuni casi, si aggiunse anche un nome, di solito proveniente da un toponimo attraversato dalle linee sociali.\nNel 1915, la societ\u00e0 riorganizz\u00f2 la propria classificazione adottando il seguente schema numerico:\nNell'arco di vita dell'azienda le locomotive a quattro assi non furono mai acquistate, per cui la numerazione della serie 400 fu reimpiegata per le locomotive elettriche tranviarie, aggiungendo ad esse il prefisso \"E.\". Le elettromotrici tranviarie furono invece contrassegnate da uno 0 iniziale e suddivise nei gruppi 001 (001-010), 040 (041-044), 020 (021-024) e 050 (051-056). I primi tre gruppi furono utilizzati sulle linee padovane, mentre lo 050 fu impiegato sulle linee trevigiane.\nLa trazione termica fu introdotta a titolo sperimentale negli anni trenta, il primo gruppo di automotrici fu costruito dalla Stanga su licenza MAN, e si decise di proseguire con la numerazione gi\u00e0 adottata per le locomotive a vapore ed elettriche, costituendo il gruppo 500, con sigla ADn. Con l'introduzione massiva della trazione termica, a partire dagli anni cinquanta, le diverse automotrici simili alle ALn 668 furono immatricolate nella serie ADn 600, mentre le automotrici costruite dalle OMS per conto della Veneta furono classificate nel gruppo ADn 800. Le ALn 663 acquistate da societ\u00e0 del gruppo della Veneta, la FNE e la TraRo, furono immatricolate come ADn 901, poi AD 901, e come AD 902. Per le locomotive a trazione termica fu applicata una logica diversa: inizialmente le Diesel (LDn) furono immatricolate nella classe 600, poi, con la sigla Ld, furono riclassificate nella 400. Le Diesel-Elettriche (DE) costruite dalla TIBB furono invece classificate come DE.424 serie 01-09.\nClassificazione dei mezzi rimorchiati.\nA differenza del materiale di trazione, carrozze e rimorchi non subirono un processo di riclassificazione, per cui la numerazione delle diverse unit\u00e0 rimase piuttosto eterogenea.\nBibliografia.\nUlteriori approfondimenti (non utilizzati nella stesura di questa voce):"}
{"id": "515766", "revid": "27723", "url": "https://it.wikipedia.org/wiki?curid=515766", "title": "Ferrovie Emilia Romagna", "text": "La Ferrovie Emilia Romagna (FER) \u00e8 una societ\u00e0 a responsabilit\u00e0 limitata italiana che gestisce la rete ferroviaria di propriet\u00e0 regionale dell'omonima regione.\nFondata nel 2001, fino al 2012 si occup\u00f2 anche dell'esercizio del trasporti ferroviari e automobilistici, sia sulla rete da s\u00e9 gestita sia sulle linee ferroviarie di propriet\u00e0 statale ubicate in Emilia-Romagna. Il 1\u00ba febbraio 2012 il ramo trasporti, scorporato da FER, si \u00e8 fuso con ATC dando vita a Trasporto Passeggeri Emilia-Romagna (TPER), che da quel momento ha gestito il trasporto ferroviario sulla rete FER. A partire dal 1\u00ba gennaio 2020, a TPER \u00e8 subentrata la nuova compagnia Trenitalia Tper, che attualmente gestisce il trasporto ferroviario sull'intero territorio dell'Emilia-Romagna (sia su rete FER, sia su rete RFI).\nFino alla nascita di TPER, FER fece parte, assieme a Trenitalia, del CTI-Consorzio Trasporti Integrati delle ferrovie dell'Emilia Romagna, con lo scopo di attuare sinergie tra le diverse imprese ferroviarie e aumentare la qualit\u00e0 e il servizio.\nIn Italia, FER \u00e8 il terzo gestore di infrastruttura ferroviaria per estensione di rete, dopo Rete Ferroviaria Italiana e Ferrovie del Sud-Est, e prima di Ferrovienord.\nStoria.\nLa societ\u00e0 \u00e8 nata dalla fusione di quattro precedenti societ\u00e0 ferroviarie in Gestione commissariale governativa:\nIn seguito della Legge 422 del 1997, la propriet\u00e0 delle linee suddette \u00e8 stata trasferita alla regione Emilia-Romagna che nel 2002 ha costituito l'attuale societ\u00e0 di cui detiene il 59,44% del capitale. Il rimanente \u00e8 stato suddiviso in quote paritarie del 5,7% tra Provincia di Bologna, Provincia di Ferrara, Provincia di Mantova, Provincia di Modena, Provincia di Parma, Provincia di Ravenna, Provincia di Reggio Emilia e Provincia di Rimini.\nSul finire del primo decennio del XXI secolo, la societ\u00e0 ha allargato il proprio ambito ottenendo la gestione delle linee provinciali modenesi, comprendente la sola Modena\u2013Sassuolo, e di quelle reggiane. Dal 1\u00ba gennaio 2008 ha acquisito il ramo ferroviario della modenese ATCM, dal 1\u00ba gennaio dell'anno seguente ha ottenuto quello della reggiana ACT, e infine il 1\u00ba febbraio 2009 ha assorbito la FBV, diventando l'unica azienda a gestire le ferrovie di propriet\u00e0 regionale.\nNel primo decennio di vita, FER \u00e8 stata organizzata in una Divisione Autolinee ed in una Divisione Ferroviaria. Quest'ultima, a sua volta composta da due divisioni: \"divisione trasporto\" che si occupava della gestione dei servizi ferroviari oltre alle attivit\u00e0 di manovra in alcune stazioni e \"divisione infrastruttura\" che si occupava di gestire i binari, gli impianti e la circolazione ferroviaria, le stazioni, pianifica gli investimenti (sia per le infrastrutture sia per ul materiale rotabile), effettua la manutenzione delle infrastrutture e del materiale rotabile.\nNell'autunno 2011, per volont\u00e0 dei soci, \u00e8 stata divisa in due societ\u00e0: FER Trasporti, che ha ottenuto il ramo aziendale relativo al trasporto pubblico locale su gomma e quello su rotaia degli ambiti di Bologna e Ferrara, e FER Infrastrutture, che ha rilevato la gestione delle infrastrutture ferroviarie.\nNel novembre dello stesso anno, il consiglio di amministrazione di FER Trasporti ha deliberato a favore della fusione con ATC Bologna che \u00e8 stata attuata il 1\u00ba febbraio dell'anno seguente, dando vita a TPER.\nRete ferroviaria.\nFER svolge il ruolo di gestore dell'infrastruttura. L'infrastruttura sociale si estende per 364 km, con 49 stazioni e 68 fermate viaggiatori e 8 punti di carico e scarico merci, nei territori della regione Emilia-Romagna e nell'Oltrep\u00f2 mantovano.\nLe linee gestite da FER sono:\nSu tali linee sono svolti servizi passeggeri a cura di Trenitalia Tper e servizi merci a cura di Dinazzano Po, imprese ferroviarie partecipate anch'esse dalla Regione Emilia-Romagna.\nLa rete presenta 9 stazioni di interconnessione con la rete nazionale (Bologna Centrale, Casalecchio Garibaldi, Ferrara, Modena, Parma, Poggio Rusco, Portomaggiore, Reggio Emilia, Suzzara). Ulteriori interscambi con la rete RFI, pur in assenza di un'interconnessione ferroviaria, sono previsti a Reggio Mediopadana (interscambio con la stazione RFI Reggio Emilia AV Mediopadana) e Bologna Rimesse (interscambio con la stazione RFI Bologna San Vitale).\nAttivit\u00e0 di trasporto pubblico svolte in passato.\nDivisione trasporto ferroviario.\n\u00c8 stato il ramo d'azienda che, insieme alla Divisione Autolinee, nel 2012 \u00e8 stato fuso in TPER.\nLa FER effettuava servizi passeggeri sia sulla rete gestita direttamente, sia sulle seguenti tratte della Rete Ferroviaria Italiana per conto del Consorzio Trasporti Integrati, formato dalla stessa societ\u00e0 e da Trenitalia, il quale ha vinto l'affidamento del servizio di trasporto pubblico ferroviario della regione emiliano romagnola nel 2008:\nNel periodo estivo effettuava servizi diretti tra la citt\u00e0 di Pesaro e quelle di Bergamo, Brescia, Cremona con fermate presso tutte le stazioni della riviera romagnola: i cosiddetti \"Treni del mare\". Le relazioni Bergamo \u2013 Pesaro, denominata anche \"Freccia Orobica\", e Brescia \u2013 Pesaro erano espletate da treni composti da una locomotiva di tipo E 464 e da carrozze Vivalto, di cui una pilota. La relazione Cremona \u2013 Mantova \u2013 Pesaro era invece coperta da automotrici tipo ALn 668 e ALn 663 e rimorchiate pilota del tipo Ln 880, dato che la tratta Suzzara\u00a0\u2013 Poggio Rusco non risultava elettrificata.\nPer quanto riguarda il servizio merci, la societ\u00e0 operava sia sulla propria rete ferroviaria sia su quella RFI.\nParco rotabili.\nAl momento della sua istituzione, la societ\u00e0 Ferrovie Emilia Romagna ha avuto a disposizione un parco rotabili abbastanza eterogeneo ereditato dalle quattro gestione commissariale delle Ferrovie Padane (FP), Ferrovia Suzzara-Ferrara S.p.A. (FSF), ferrovia Bologna-Portomaggiore (FBP) e Ferrovia Parma-Suzzara (FPS). Tra il 2008 e il 2009, la societ\u00e0 ferroviaria ha inglobato i rotabili provenienti da altre realt\u00e0 come la modenese ATCM, ACT di Reggio Emilia (ACT) e suburbana FBV.\nRamo passeggeri.\nPer quanto riguarda il trasporto passeggeri all'atto della nascita il parco FER era costituito unicamente da automotrici leggere a nafta, in particolare:\nInoltre sono presenti le relative rimorchiate:\nA partire dal 2004 la societ\u00e0 ha iniziato a fare numerosi acquisti sul mercato dell'usato. Dietro questa scelta esistono varie cause tra cui la riapertura della ferrovia Bologna-Vignola la cui gestione viene affidata a FER dalla societ\u00e0 proprietaria \"Suburbana FBV\" di cui essa faceva parte insieme a ATC di Bologna e l'aumentare dei servizi passeggeri gestiti da FER sulle linee statali gestite da Rete Ferroviaria Italiana (RFI).\nIn particolare, FER acquisisce:\nNello stesso periodo sono noleggiate due \"ALn 668\" dalla ACT di Reggio Emilia. Intanto si inizia ad applicare la nuova livrea aziendale tricolore alle automotrici diesel del parco rotabili. Le \"ALn 668\" e le \"ALn 663\" in parte sono anche dotate di nuovi sedili, altoparlanti per gli annunci sonori e di impianti di condizionamento.\nTra il 2005 e il 2006 sempre con l'intento di effettuare treni regionali reversibili su rete RFI sono acquistate sei locomotive elettriche E.464, identiche a quelle utilizzate da Trenitalia. La societ\u00e0 emiliana le ha immatricolate nella serie 901-906. Al traino di queste nuove locomotive, si pensava di utilizzare le carrozze acquistate dalla FSF e dalla FP alla fine degli anni ottanta e provenienti dalle Ferrovie Federali Svizzere (FFS), le quali erano state successivamente accantonate per la presenza di amianto. Il progetto prevedeva di bonificarle e ristrutturarle, convertendo alcune unit\u00e0 in semipilota. L'idea fu presto abbandonata, preferendo ordinare delle nuove carrozze a due piani identiche alle Vivalto di Trenitalia. L'ordine consisteva in sei carrozze semipilota e dodici intermedie. Poich\u00e9 le carrozze Vivalto non furono quindi disponibili fino alla seconda met\u00e0 del 2007, si decise di noleggiare le sei E.464 a Trenitalia che le impieg\u00f2 sui treni regionali di competenza del deposito di Bologna.\nCon l'acquisizione del ramo d'azienda ferroviario della ATCM di Modena, la FER ha acquisito il relativo parco rotabili costituito da:\nA fine 2008 FER ha noleggiato da Trenitalia dieci carrozze tipo UIC-X a salone con l'intento di utilizzarle al traino delle E.640, gi\u00e0 utilizzate sui treni merci, da impiegare sui treni regionali. A causa di problemi di certificazione queste carrozze non sono mai state utilizzate da FER in servizio regolare e sono state restituite a Trenitalia l'anno successivo.\nIl parco rotabili della ACT di Reggio Emilia, acquisito il 1\u00ba gennaio 2009, \u00e8 invece cos\u00ec composto:\nIl parco rotabili FBV ereditato a partire dal 1\u00ba febbraio 2009 constava di:\nNel 2009, nell'ambito di un piano di rinnovo del materiale rotabile, la societ\u00e0 emiliana acquist\u00f2 otto autotreni ATR 220 di produzione Pesa Bydgoszcz allo scopo di sostituire le ALn 668 delle linee Bologna\u2013Portomaggiore e Bologna-Vignola. I treni sono stati immatricolati nella serie 026 - 033 e sono stati consegnati tra giugno e dicembre 2009. Oltre alle linee previste, i convogli sono stati inoltre impiegati sulla linea Ferrara-Codigoro e Ferrara-Suzzara. Nel 2010 sono stati ordinati altri quattro esemplari, immatricolati nella serie 034 - 037 e consegnati alla fine dello stesso anno.\nIl piano prevedeva inoltre:\nRamo merci.\nPer quanto riguarda il trasporto merci, il parco della societ\u00e0 ottenuto dai conferimenti delle quattro Gestioni Commissariali era costituito da:\nTra le acquisizione effettuate dalla FER su mercato dell'usato a partire dal 2004 troviamo:\nNello stesso periodo sono state ammodernate le D.220, ad eccezione della R01, le quali sono state inviate alla TVZ Gredelj di Zagabria che le ha revisionate e rimotorizzate con nuovi propulsori di marca Caterpillar.\nDal parco ACT di Reggio Emilia, acquisito nel 2009, provengono:\nNel piano di svecchiamento del parco rotabili avviato nel 2009, la FER ha acquistato quattro locomotive elettriche E.483 del tipo Bombardier Traxx F140DC, immatricolate nella serie 023-026 ER, di cui due sono poi state vendute a Sistemi Territoriali.\nIn seguito all'aumento dei servizi merci effettuati, per conto principalmente della societ\u00e0 Oceanogate di cui fa parte insieme a Sogemar, a partire dal 2010 FER si \u00e8 trovata, per carenza di locomotive, a doverne noleggiare da altre societ\u00e0, inizialmente (2010) si sono noleggiate a pi\u00f9 riprese delle E655 di Trenitalia cargo mentre successivamente si \u00e8 preferito noleggiare rotabili pi\u00f9 moderni da altre societ\u00e0 tra cui una E483 di Arenaways, una E189 di ISC e una E484 sempre di ISC. Successivamente la consociata Oceanogate si \u00e8 costituita impresa ferroviaria indipendente ed \u00e8 subentrata a FER in molte delle relazioni merci specie quelle legate agli scali marittimi, utilizzando inizialmente locomotive di FER per poi dotarsi di un proprio parco rotabili (principalmente in leasing).\nRotabili storici.\nAl momento della sua costituzione in societ\u00e0, la FER ha ereditato dalle precedenti amministrazioni anche rotabili di interesse storico:\nCon l'acquisizione del ramo d'azienda ATCM, nel 2008, il parco rotabili storici si \u00e8 incrementato dei mezzi facenti parte della dotazione originale della linea Modena - Sassuolo di cui due locomotive e tre automotrici costruite dalla Breda nel 1932.\nCon l'acquisizione della ACT di Reggio Emilia si sono aggiunte nel parco storico la \"vaporiera CCFR 7\" prodotta nel 1907 dalla Henschel &amp; Sohn di Kassel e alcune carrozze di provenienza Ferrovie Nord Milano.\nDivisione autolinee.\nLa divisione autolinee faceva parte integrante della \"divisione trasporto\" della divisione ferroviaria. Anche questo ramo d'azienda nel 2012 \u00e8 stato fuso in TPER.\nLa Ferrovie Emilia Romagna gest\u00ec linee di trasporto pubblico interurbano automobilistico nelle province di Bologna, Ferrara e Rimini.\nPer quanto riguarda Bologna, dal 1\u00ba marzo 2011 la Societ\u00e0 svolse il servizio all'interno della societ\u00e0 TPB, con Atc e Omnibus a seguito della gara di assegnazione svolta nel 2010. Nel caso di Ferrara la Societ\u00e0 partecip\u00f2 alla gara di assegnazione all'interno dell'Associazione Temporanea di Imprese \"Trasporto Pubblico Ferrarese\" (TPF), assieme alla ACFT, in seguito entrata in Atc e al consorzio di operatori privati FEM. Per Rimini gest\u00ec, sempre a seguito di gara, alcune linee all'interno dell\"'Adriatic Transport Group\" (ATG), con la TRAM e altri operatori privati.\nNel 2009 FER, attraverso il consorzio HERM, costituito con RATP, CTT e Nuova Mobilit\u00e0, acquis\u00ec una partecipazione in ATCM, che gestiva il servizio automobilistico della citt\u00e0 e della provincia di Modena.\nStruttura societaria.\nLa societ\u00e0 \u00e8 controllata dalla Regione Emilia-Romagna, socio unico che detiene il 100% del capitale sociale pari a \u20ac 10.345.396,00 dal 10 agosto 2016."}
{"id": "515770", "revid": "599013", "url": "https://it.wikipedia.org/wiki?curid=515770", "title": "Radelchi I di Benevento", "text": "Biografia.\nRadelchi assunse il trono dopo l'assassinio del principe Sicardo, tuttavia il principato beneventano perse buona parte dei suoi territori, che andarono a costituire il Principato di Salerno, governato dal fratello di Sicardo, Siconolfo, aiutato dal conte di Capua, Landolfo I e da Guaiferio. Con l'acclamazione di Siconolfo ebbe inizio una pi\u00f9 che decennale guerra civile che sconvolse il principato e port\u00f2 alla divisione in due parti del suo vasto territorio, corrispondente alla cosiddetta \"Langobardia Minor\". \nNell'841 Radelchi ottenne l'aiuto dei mercenari saraceni, come aveva fatto quattro anni prima il duca Andrea II di Napoli. Alle scorrerie dei soldati musulmani, che saccheggiarono la citt\u00e0 di Capua e costrinsero Landolfo il Vecchio a fondare una nuova capitale nei pressi della collina di Triflisco, rispose Siconolfo, che pag\u00f2 a sua volta truppe di mercenari saraceni per contrastare le offensive di Radelchi. I due principi cristiani e i loro guerrieri musulmani provocarono ovunque saccheggi e devastazioni, attirandosi la collera del re d'Italia Ludovico II. Incoronato co-imperatore nell'850, Ludovico si dedic\u00f2 subito alla pacificazione dei longobardi del sud Italia, costringendo Radelchi e Siconolfo a siglare un accordo di pace nell'851. Il capitolare serv\u00ec a ratificare ufficialmente, sotto l'autorit\u00e0 del sovrano carolingio, l'accordo di massima gi\u00e0 intervenuto fra i due rivali. Esso stabiliva che il vasto territorio beneventano fosse diviso in due parti: il principato di Benevento, notevolmente ridotto, rest\u00f2 a Radelchi; a Siconolfo fu riconosciuto il dominio sulle restanti regioni, che costituirono il principato di Salerno. Inoltre, Ludovico espulse da Benevento i guerrieri saraceni dell'Emirato di Bari. \nDopo la divisione, Radelchi visse appena pochi mesi e il suo trono fu ereditato dal figlio Radelgardo."}
{"id": "515776", "revid": "106456", "url": "https://it.wikipedia.org/wiki?curid=515776", "title": "Ex chiesa di San Giuseppe (Asti)", "text": "L'ex chiesa di San Giuseppe (oggi centro Giraudi) \u00e8 un edificio di Asti, che fino al XVIII secolo, ha svolto funzione ecclesiastica. Negli ultimi anni, alcuni interventi di restauro e di consolidamento strutturale hanno permesso di trasformarla in sede di mostre ed avvenimenti culturali della citt\u00e0.\nIl quartiere delle caserme.\nIntorno alla met\u00e0 del 1600, a est del quartiere del Carmine e del convento di Sant'Anna, si insediarono i Carmelitani scalzi. La prima sede doveva essere il decadente ed abbandonato edificio tardo-medievale dei Roero Sanseverino di Revigliasco. \nProbabilmente un palazzo di tre piani dotato di torre, con giardino, portico e colonnato; al primo piano verso la strada, la galleria di cinque archi con quattro colonne di pietra. Alcuni saloni erano stati adibiti in passato a mulini. La prima chiesa venne sicuramente ricavata da questi locali, e la consacrazione avvenne il 12 agosto 1646, a lavori ancora in corso, terminati nel 1647.\nLa nuova chiesa.\nSulla fine del 1660, si costru\u00ec la nuova chiesa sulla struttura gi\u00e0 esistente, ma visto che i padri vivevano di elemosine, i lavori per le decorazioni e gli arredi, vennero intrapresi solo agli inizi del 1700, per diretto intervento delle maggiori famiglie nobili della citt\u00e0, che ambivano ad avere il patronato sulle cappelle.\nL'Ottocento.\nCon l'avvento del governo rivoluzionario, la chiesa sub\u00ec il destino della maggior parte degli edifici religiosi della citt\u00e0. Il 5 settembre 1802, venne soppressa ed i beni venduti all'asta o distrutti. Soltanto nel 1827, i religiosi furono fatti tornare per assistere i militari malati ospitati nel complesso. Rimasero fino al 1859. Da quel momento in poi le destinazioni d'uso della chiesa e convento annesso furono prettamente militari.\nNel 1923 parte del convento venne dato alla milizia nazionale fascista. Dal 1927, il convento, oramai trasformato in caserma, divenne in parte la sede dei vigili del fuoco fino al 1971 ed in parte fu adibito ad edificio scolastico. Negli ultimi anni, gli interventi di restauro sulla chiesa hanno permesso il riutilizzo dello stabile come sede di mostre ed avvenimenti culturali.\nLa chiesa.\nLa chiesa \u00e8 a pianta rettangolare, rigorosamente rettilinea anche nella parte absidale, molto simile alla chiesa di Santa Teresa dei carmelitani scalzi di Torino (1642-1675). La facciata \u00e8 barocca, con la presenza nella parte alta di una finestra \"serliana\" (finestra a tre luci di cui quella centrale \u00e8 pi\u00f9 ampia e ad arco, e le cui imposte poggiano sulla trabeazione di quelle laterali); risente delle influenze guariniane, in cui \u00e8 palese la tendenza a contenere il moto barocco entro i confini di una solenne stesura.\nAll'interno le volte del presbiterio, dove si intravede una falsa architettura di riquadri con sfondati animati da figure. Al centro, decorazioni ad affresco raffigurante san Giuseppe tra gli angeli musicanti, ed il simbolo della Trinit\u00e0; ai lati sopra le balconate, appaiono teste di angioletti e nei pennacchi sono dipinte grandi figure di angeli a sostenere i capitelli. Molti affreschi sono attribuibili all'Aliberti.\nL'altare centrale.\nIl magnifico altare centrale in marmi policromi con al centro la mastodontica statua di san Giuseppe, descritto dall'Incisa nel suo memoriale, con l'abbandono della chiesa nei primi anni dell'Ottocento, \u00e8 stato trasportato nella chiesa parrocchiale di Revigliasco d'Asti. Tuttora lo si pu\u00f2 ammirare l\u00ec."}
{"id": "515780", "revid": "1305772", "url": "https://it.wikipedia.org/wiki?curid=515780", "title": "Music (singolo Madonna)", "text": "Music \u00e8 un singolo della cantautrice statunitense Madonna, il primo estratto dall'album omonimo e pubblicato nel 2000.\nDescrizione.\nIl singolo, contenente un sample di \"Never Young Again\" di Mirwais, \u00e8 stato pubblicato il 21 agosto 2000 in Europa, il 23 in Giappone e il 29 negli Stati Uniti ed \u00e8 uno dei singoli pi\u00f9 venduti di Madonna piazzandosi direttamente in vetta alle classifiche mondiali.\nVideo musicale.\nNel videoclip della canzone, girato a Los Angeles e diretto da Jonas \u00c5kerlund, Madonna sfoggia un \"look\" da cowgirl chic girando per locali notturni in una limousine guidata dal DJ Ali G (Sacha Baron Cohen) in compagnia delle sue amiche Debi Mazar e Niki Harris. Nella parte centrale del video vi \u00e8 una sequenza animata in cui Madonna si trasforma in una sorta di Wonder Woman, che distrugge le insegne che riportano i titoli di suoi successi del passato. Il video lascia spazio alle battute di Ali G che prima chiede inutilmente a Madonna di ingaggiarlo per il prossimo disco, e poi, al termine del video, domanda a due ballerine: \"Siete mai state in Inghilterra? Volete vedere il vero Big Ben? Tra poco ve lo mostrer\u00f2!\". Usc\u00ec anche un DVD contenente due versioni del video che conquist\u00f2 diversi premi: il \"Billboard Video Award 2000\", il \"Dotmusic Award 2000\", il \"Rolling Stone 25th Annual Readers Poll\", l\"'International Dance Music Awards\"."}
{"id": "515781", "revid": "92723", "url": "https://it.wikipedia.org/wiki?curid=515781", "title": "Sicardo di Benevento", "text": "Sicardo fu il figlio e successore di Sicone I di Benevento, diventando l'ultimo sovrano del principato beneventano prima che avvenisse la definitiva separazione dal dominio di Salerno. Una breve riunificazione si ebbe solo sotto Pandolfo Testadiferro dal 977 al 981.\nBiografia.\nDurante il suo regno, dapprima esili\u00f2 il fratello maggiore Siconolfo a Taranto costringendolo al sacerdozio, poi combatt\u00e9 ripetutamente contro i Saraceni e le citt\u00e0 vicine, specialmente contro Sorrento, Napoli e Amalfi, e rappresent\u00f2 la massima potenza economica e militare di tutta l'Italia meridionale. Nell'836, col \"Pactum Sicardi\", stipul\u00f2 una pace di cinque anni con le tre citt\u00e0 campane e riconobbe ai loro mercanti il diritto alla libera circolazione.\nLa guerra tuttavia continu\u00f2 lo stesso e nell'837 si aggiunse il duca Andrea II di Napoli, che per la prima volta chiam\u00f2 in suo aiuto i Saraceni, dando inizio ad una \"tradizione\" seguita da molti altri principi cristiani. Nell'838 riusc\u00ec inoltre a sottomettere Amalfi attaccandola dal mare, e ne deport\u00f2 parecchi abitanti a Salerno.\nMalgrado l'attitudine alla guerra, Sicardo fu anche un alacre patrocinatore di nuove costruzioni. A lui si deve l'edificazione di una nuova chiesa a Benevento, che egli volle valorizzare facendola sede delle reliquie di San Bartolomeo, appositamente trafugate ai Saraceni grazie all'ingaggio di alcuni mercanti amalfitani. Dopo la presa di Amalfi si impossess\u00f2 anche delle reliquie di Santa Trofimena, riportate di recente alla loro sede originaria da Minori.\nSicardo mor\u00ec assassinato nell'estate 839 da una congiura capeggiata dagli Amalfitani (che cos\u00ec si ripresero il Ducato, dopo aver messo Salerno a ferro e fuoco) e dal tesoriere Radelchi, che si autoproclam\u00f2 principe.\nL'usurpazione fu subito contrastata dal fratello del defunto Sicardo, Siconolfo, che fu proclamato principe dal popolo di Salerno. Lo scontro fra i due pretendenti si protrasse per dieci anni e si concluse con la suddivisione del principato in due nuove realt\u00e0 statali. Dalla ripartizione del dominio beneventano nacque il principato di Salerno, di cui Siconolfo fu primo sovrano."}
{"id": "515782", "revid": "14691", "url": "https://it.wikipedia.org/wiki?curid=515782", "title": "Don't tell me", "text": ""}
{"id": "515788", "revid": "125112921", "url": "https://it.wikipedia.org/wiki?curid=515788", "title": "What It Feels Like for a Girl", "text": "What It Feels Like for a Girl \u00e8 una canzone della cantautrice statunitense Madonna. \u00c8 il terzo e ultimo singolo estratto dall'album \"Music\". Il testo parlato \u00e8 tratto dal film \"Il giardino di cemento\" (\"Orso d'Argento\" al Festival di Berlino nel 1993).\nIl singolo.\nIl singolo di \"What It Feels Like for a Girl\" \u00e8 stato pubblicato in Europa il 17 aprile 2001, e negli Stati Uniti il 1\u00ba maggio 2001. Ha raggiunto la quarta posizione in classifica nel Regno Unito, restando 5 settimane in classifica; la 23\u00b0 negli USA, restando 10 settimane in classifica e la seconda posizione nella classifica italiana dei singoli.\nIn occasione del Drowned World Tour del 2001, fu creata una versione in spagnolo della canzone intitolata \"Lo Que Siente la Mujer\", pubblicata sull'edizione speciale del tour dell'album \"Music\" in cui furono pubblicati, oltre i soliti 11 brani, vari remix delle canzoni dell'album. La canzone apre il quarto atto del tour in cui Madonna, vestita da se\u00f1orita latina, si esibisce cantando e ballando.\nIl video.\nIl video di \"What It Feels Like for a Girl\" \u00e8 stato diretto da Guy Ritchie come remix \"Above &amp; Beyond Club Radio Edit\" ed \u00e8 stato girato a Los Angeles. Nel video Madonna interpreta una ragazza violentata che ruba una Chevrolet gialla targata \"PUSSY-CAT\" sulla quale fa salire una signora anziana che va a prendere in una casa di riposo chiamata \"Ol Kuntz Guest Home\". Insieme a lei compie un gran numero di infrazioni stradali e gravi reati: tampona delle auto, ruba i soldi ad un uomo, riga l'auto di una pattuglia della polizia, falcia un gruppo di giocatori di hockey, tutti ai danni di uomini, categoria contro cui probabilmente vuole vendicarsi. Alla fine ruba un'auto da una stazione di benzina mentre il proprietario \u00e8 intento a fare rifornimento, versando la benzina sul marciapiede. Prima di scappare con l'auto rubata Madonna getta un accendino dal finestrino provocando un'esplosione e finisce, forse volontariamente, a sbattere contro un palo lasciando in sospeso la loro sorte (anche perch\u00e9 sia Madonna che l'anziana signora indossano delle protezioni per gli urti).\nA causa del suo contenuto violento, il video di \"What It Feels Like for a Girl\" in America viene trasmesso solo di notte da MTV e VH1 per evitare casi di emulazione, prima di essere completamente bandito. Si tratta del quarto video di Madonna censurato dai canali musicali americani dopo \"Like a Prayer\", \"Justify My Love\" ed \"Erotica.\""}
{"id": "515789", "revid": "1543377", "url": "https://it.wikipedia.org/wiki?curid=515789", "title": "Ortigia Festival", "text": "Ortigia Festival era un festival di teatro, danza, musica e arti visive organizzato ogni anno a Siracusa.\nFondato nel 2001, il festival \u00e8 ambientato in suggestive cornici sceniche cittadine: la Latomia del Paradiso, il Castello Maniace, la Chiesa di San Giovannello, Piazza Duomo ecc.\nImportanti le partecipazioni di personaggi dello spettacolo e del teatro come: Philip Glass, Vittorio Sgarbi, Anna Galiena, Dario Fo, ecc.\nGli spettacoli sono legati soprattutto alla rievocazione in chiave moderna di opere antiche, ma anche di opere attuali."}
{"id": "515791", "revid": "15756", "url": "https://it.wikipedia.org/wiki?curid=515791", "title": "New York City Police Department", "text": "Il New York City Police Department (NYPD) \u00e8 il pi\u00f9 grande dipartimento di polizia cittadino degli Stati Uniti d'America. La sua responsabilit\u00e0 primaria \u00e8 quella di assicurare l'ordine e reprimere il crimine all'interno della citt\u00e0 di New York. Viene considerato il primo dipartimento di polizia \"moderno\" del Paese. Quando fu creato, nel XIX secolo, venne modellato sulla Metropolitan Police di Londra.\nLa sua consistenza varia a seconda dei tassi di criminalit\u00e0, delle decisioni politiche cittadine, dei fondi disponibili. La tendenza generale \u00e8 verso una diminuzione. Se nel giugno 2004, oltre a migliaia di impiegati amministrativi, erano in servizio oltre 40\u00a0000 agenti e funzionari, nel giugno del 2005, questo numero si era ridotto a 35\u00a0000.\nLa Divisione di intelligence del NYPD e l'Ufficio antiterrorismo hanno funzionari di stanza in undici citt\u00e0 a livello internazionale. Negli anni '90 il dipartimento ha sviluppato un \"CompStat,\" un sistema di gestione che da allora \u00e8 stato istituito anche in altre citt\u00e0.\nIl NYPD ha ampie indagini sulla scena del crimine e risorse di laboratorio, nonch\u00e9 unit\u00e0 che aiutano nelle indagini sulla criminalit\u00e0 informatica. Il NYPD gestisce un \"Real Time Crime Center\", essenzialmente un grande motore di ricerca e un data warehouse gestito da investigatori per assistere gli agenti sul campo nelle loro indagini. Un Domain Awareness System, un progetto congiunto di Microsoft e NYPD, collega 6.000 telecamere a circuito chiuso, lettori di targhe e altri dispositivi di sorveglianza in un sistema integrato.\nStoria.\nLa polizia municipale fu istituita nel 1844, in sostituzione di un vecchio sistema di sorveglianza notturna. Il sindaco William Havemeyer ha guidato insieme il NYPD, dando origine alla frase \"Il migliore di New York\". Nel 1857, fu tumultuosamente sostituito da una forza metropolitana, che abol\u00ec la polizia municipale. Le tendenze del ventesimo secolo includevano la professionalizzazione e le lotte contro la corruzione.\nOrganizzazione.\nIl Dipartimento di polizia di New York \u00e8 organizzato attorno ad otto \"Bureaus\" (\"uffici\"), di cui sei sono uffici che si occupano del mantenimento dell'ordine. Ogni ufficio \u00e8 gestito da un Capo Bureau.\nOrganized Crime Control Bureau.\nL\"'Organized Crime Control Bureau\" (OCCB, \"ufficio per il controllo del crimine organizzato\") si occupa di investigare la criminalit\u00e0 organizzata, il traffico illegale di narcotici e armi da fuoco, prostituzione, riciclo di denaro, confisca di beni, crimini automobilistici, gioco d'azzardo e l'eliminazione delle gang. Comprende sei divisioni e ne fanno parte pi\u00f9 di agenti e funzionari civili.\nPatrol Services Bureau.\nIl \"Patrol Services Bureau\" (PSB, \"ufficio per il servizio delle pattuglie\") si occupa di dirigere il personale in uniforme del Dipartimento durante le normali azioni di pattuglia, a piedi ed in macchina. L'ufficio \u00e8 organizzato in otto \"Patrol Borough Commands\" (\"comandi di circoscrizione di pattugliamento\"), \"Manhattan North\", \"Manhattan South\", \"Brooklyn North\", \"Brooklyn South\", \"Queens North\", \"Queens South\", \"Bronx\" e \"Staten Island\". Comprende inoltre la \"Special Operations Division\", di cui fanno parte le unit\u00e0 d'aviazione, a cavallo, servizi d'emergenza, servizi medici, immersioni, K-9 (cani appositamente addestrati per trovare criminali o persone scomparse) e portuali. \u00c8 guidato dal Capo Bureau James P. Hall.\nDetective Bureau.\nIl \"Detective Bureau\" (DB) ha la funzione di investigare e prevenire i crimini. \u00c8 composto da varie divisioni specializzate che si occupano dei reati in tutti e cinque i \"boroughs\" della citt\u00e0 (tra cui scientifica, persone scomparse, crimini importanti e casi irrisolti) e da varie squadre a livello di \"borough\" (omicidi, vittime speciali e rapine) e distretto. \u00c8 comandato dal Capo Bureau Phil T. Pulaski.\nTransit Bureau.\nIl \"Transit Bureau\" (\"ufficio metropolitana\") ha il compito di mantenere la sicurezza e l'ordine nella metropolitana di New York. \u00c8 composto da quattro \"Transit Boroughs\" con giurisdizione a Manhattan, Brooklyn, Queens e Bronx. Staten Island \u00e8 esclusa in quanto non ha un sistema di metropolitane. L'ufficio \u00e8 guidato dal Capo Bureau Joseph Fox.\nHousing Bureau.\nL\"'Housing Bureau\" (\"ufficio alloggi\") del NYPD ha il compito di offrire sicurezza agli abitanti delle case popolari di New York. \u00c8 diviso in tre \"Boroughs\", responsabili per la sicurezza di Manhattan, Brooklyn e del Bronx/Queens. \u00c8 diretto dal Capo Bureau Joanne Jaffe.\nTransportation Bureau.\nIl \"Transportation Bureau\" (\"ufficio dei trasporti\") si occupa di far rispettare il codice della strada, della gestione del traffico e della sicurezza delle autostrade. \u00c8 comandato dal Capo Bureau James Tuller.\nInternal Affairs Bureau.\nL\"'Internal Affairs Bureau\" (IAB, \"ufficio per gli affari interni\") \u00e8 l'ufficio del Dipartimento che si occupa di investigare gli appartenenti alla forza di polizia sospetti di aver infranto la legge o di aver avuto una condotta poco esemplare. \u00c8 diretto dal Capo Bureau Charles V. Campisi.\nCommunity Affairs Bureau.\nIl \"Community Affairs Bureau\" (CAB, \"ufficio per le relazioni con la comunit\u00e0\") \u00e8 la componente che tiene le relazioni con le varie comunit\u00e0 di New York e promuove un'immagine positiva del Dipartimento. Lo guida il Capo Bureau Philip Banks.\nUnit\u00e0.\nLa polizia di New York dispone di una unit\u00e0 speciale chiamata \"ESU (Emergency Service Unit)\" che ricopre sia il ruolo di reparto d'assalto (SWAT) che di soccorso. Le 11 squadre in cui \u00e8 diviso il reparto intervengono con i vigili del fuoco (NYFD) in caso di soccorsi in acqua, incidenti tra veicoli e crollo di edifici, anche con il supporto delle squadre cinofile; i compiti di polizia invece comprendono soprattutto operazioni ad alto rischio e salvataggio ostaggi, grazie anche ai negoziatori dell'unit\u00e0, e operazioni di ordine pubblico.\nIl servizio di polizia stradale \u00e8 svolto dalla \"NYPD Highway Patrol\", mentre quello di viabilit\u00e0 e controllo del traffico dalla \"NYPD Traffic Enforcement\".\nIl dipartimento impiega inoltre squadre di cittadini volontari e specialmente formati (\"NYPD auxiliary police\") per compiti di vigilanza da svolgere disarmati.\nVeicoli.\nI veicoli del Dipartimento di Polizia di New York City sono composti da 9.624 auto della polizia, 11 barche, 8 elicotteri e numerosi altri veicoli. Le responsabilit\u00e0 del funzionamento e della manutenzione spetta all'Ufficio dei servizi di supporto del NYPD.\nI colori attuali dei veicoli NYPD sono una carrozzeria completamente bianca con due strisce blu lungo ciascun lato. La parola \"POLICE\" \u00e8 stampata in caratteri piccoli sopra i passaruota anteriori e come \"polizia di New York\" sopra la griglia anteriore. La toppa NYPD \u00e8 decorata su entrambi i lati, su o solo davanti alle porte anteriori. Le lettere \"NYPD\" sono stampate in blu Rockwell Extra Bold font sulle porte anteriori, e il motto di NYPD \" Courtesy, Professionalism, Respect\" \u00e8 stampato su quelli posteriori. Il numero dell'unit\u00e0 \u00e8 stampato sul cofano posteriore. Il numero del negozio \u00e8 inoltre stampato sui pannelli laterali posteriori sopra la presa del gas, insieme al numero del distretto assegnato dall'unit\u00e0.\nUno schema di vernice modificato, con il corpo blu scuro (o nero, per alcune unit\u00e0 ausiliarie) e strisce bianche sui lati \u00e8 stato utilizzato per alcune divisioni. Anche il testo era bianco. Questo \u00e8 stato gradualmente eliminato a favore di una versione modificata dello schema regolare, con la parola \"AUSILIARIA\", \"SICUREZZA SCOLASTICA\" o \"TRAFFICO\" sui pannelli posteriori e sul bagagliaio.\nPrevenzione del crimine.\nDomain Awareness System.\nIl Domain Awareness System \u00e8 un sistema di sorveglianza sviluppato nell'ambito della Lower Manhattan Security Initiative in una partnership tra il NYPD e Microsoft per monitorare New York City. Consente al NYPD di tracciare gli obiettivi di sorveglianza e ottenere informazioni dettagliate su di essi. Ha anche accesso ai dati di almeno 2 miliardi di letture di targhe, 100 milioni di convocazioni, 54 milioni di chiamate 911, 15 milioni di denunce, 12 milioni di rapporti di detective, 11 milioni di arresti e 2 milioni di warrant. I dati delle 9000 telecamere a circuito chiuso sono conservati per 30 giorni. I record di testo sono ricercabili. Il sistema \u00e8 collegato a 9.000 videocamere nei dintorni di New York City.\nCorruzione e cattiva condotta.\nIl Civilian Complaint Review Board \u00e8 un panel composto da 13 membri, interamente civile, incaricato di indagare sulla cattiva condotta o sulle accuse di abuso minore nei confronti degli agenti del NYPD, compreso l'uso di forza eccessiva, abuso di autorit\u00e0, scortesia e linguaggio offensivo. I reclami contro gli ufficiali possono essere presentati online, per posta, per telefono o di persona presso qualsiasi stazione della polizia di New York.\nAffiliazioni.\nIl NYPD \u00e8 affiliato alla New York City Police Foundation e al New York City Police Museum. Gestisce anche un'accademia di polizia giovanile per fornire un'interazione positiva con agenti di polizia e educare i giovani alle sfide e alla responsabilit\u00e0 del lavoro di polizia. Il dipartimento fornisce anche un'accademia di polizia cittadina che educa il pubblico sulle leggi di base e sulle procedure di polizia.\nUfficiali caduti.\nSecondo l'ufficiale Down Memorial Page, il NYPD ha perso 930 ufficiali in servizio dal 1849. Questa cifra include ufficiali di agenzie che furono successivamente assorbiti o entrarono a far parte del moderno NYPD in aggiunta al NYPD stesso. Questo numero comprende anche gli ufficiali uccisi in servizio e fuori servizio da spari di altri ufficiali in servizio. Il NYPD ha perso 23 agenti negli attacchi dell'11 settembre 2001, inclusi altri 136 morti per malattie legate agli attacchi."}
{"id": "515795", "revid": "729019", "url": "https://it.wikipedia.org/wiki?curid=515795", "title": "Robert Georges Nivelle", "text": "Biografia.\nNacque nel Limosino da padre francese e madre inglese, e si diplom\u00f2 alla \u00c9cole polytechnique e a partire dal 1878 serv\u00ec in Indocina e in Cina come ufficiale di artiglieria. Dopo aver preso parte alla spedizione degli otto paesi occidentali alleati durante la Ribellione dei Boxer, rimase ancora in Asia, incaricato di una missione presso il governo coreano.\nTrasferito in Algeria con il grado di tenente colonnello, fu capo di stato maggiore delle forze francesi dislocate nella colonia e, nel dicembre 1913, torn\u00f2 in patria dove fu promosso colonnello e posto al comando del IV reggimento di artiglieria a Besan\u00e7on. Qui si trovava allo scoppio del primo conflitto mondiale.\nArtigliere di grandi capacit\u00e0, fu promosso generale di brigata nell'ottobre 1914. Nivelle era fautore di una tattica aggressiva e sosteneva l'impiego del fuoco di sbarramento mobile come unica soluzione in grado di porre fine alla guerra sul fronte occidentale.\nL'artiglieria doveva dirigere il proprio fuoco immediatamente davanti alla fanteria, in modo da abbattere ogni ostacolo e aprirle la strada, spostando progressivamente il tiro in avanti man mano che la fanteria procedeva. Ad ogni batteria veniva assegnata una zona di terreno ben delimitata e un rigido limite di tempo in cui doveva essere colpita; questo per poter sincronizzare la progressione tra artiglieri e fanti in un'epoca in cui non esistevano mezzi affidabili di comunicazione durante la battaglia.\nL'intenso fuoco che Nivelle fu in grado di mantenere con questa tecnica gioc\u00f2 un ruolo chiave nel fermare gli attacchi tedeschi durante l'offensiva francese in Alsazia nelle prime fasi della guerra, cos\u00ec come nella Prima battaglia della Marna (5\u201310 settembre 1914) e nella Prima battaglia dell'Aisne (15\u201318 settembre 1914).\nDopo l'offensiva scatenata dai tedeschi a Verdun, Nivelle ottenne, insieme al generale Mangin, due successi significativi sia dal punto di vista militare che simbolico: la riconquista di Fort Douaumont (24 ottobre) e di Fort Vaux (3 novembre 1916), catturando seimila prigionieri. A seguito di queste importanti vittorie, a Nivelle venne dato l'incarico di comandare l'intero settore di Verdun al posto di Philippe P\u00e9tain, di cui era stato fino ad allora assistente.\nProseguendo nell'offensiva, a dicembre dello stesso anno sferr\u00f2 l'offensiva finale contro l'esercito tedesco e, grazie al successo ottenuto, conquist\u00f2 la fiducia del Primo Ministro francese Aristide Briand, che il 13 dicembre 1916 lo promosse comandante in capo dell'esercito al posto di Joseph Joffre, giudicato d'impostazione troppo statica.\nCon i suoi progetti entusiastici e il grandioso piano messo a punto per vincere la guerra entro il 1917, riusc\u00ec a convincere l'alleato britannico, forse anche in virt\u00f9 della sua fede protestante e del suo inglese fluente, e Lloyd George accett\u00f2 di porre al suo comando una parte delle truppe britanniche.\nIl piano prevedeva un attacco britannico per trattenere le riserve tedesche, seguito da una massiccia offensiva generale francese, incentrata sul saliente Arras\u2013Soissons\u2013Reims. Tuttavia Nivelle non si trattenne dal parlare del suo piano con chiunque, giornalisti compresi, mentre i tedeschi riuscirono a trovare delle copie del piano di battaglia nelle trincee francesi catturate; di conseguenza si perse l'elemento sorpresa. Quando fu lanciata nell'aprile 1917, l\"'Offensiva di Nivelle\" fu un fallimento totale: 350.000 uomini perduti tra morti o feriti per un guadagno di terreno insignificante, una disfatta che gli valse l'appellativo di macellaio (\"boucher\") dello Chemin des Dames.\nNivelle continu\u00f2 tuttavia a seguire la propria strategia e rifiut\u00f2 di dimettersi anche quando l'esercito inizi\u00f2 ad ammutinarsi. Fu destituito il 15 maggio 1917 e rimpiazzato da P\u00e9tain, che riusc\u00ec a restituire alle forze francesi la capacit\u00e0 di combattere.\nSottoposto a inchiesta e poi prosciolto, nel dicembre 1917 fu inviato lontano dal fronte in Nord Africa, dove trascorse il resto della sua carriera militare prima di ritirarsi nel 1921 a Parigi dove mor\u00ec tre anni pi\u00f9 tardi nel suo letto."}
{"id": "515796", "revid": "83531", "url": "https://it.wikipedia.org/wiki?curid=515796", "title": "Biliverdina", "text": "La biliverdina \u00e8 un pigmento biliare di colore verde derivato dalla degradazione dell'eme ad opera dell'enzima eme ossigenasi, con rilascio anche di monossido di carbonio. La biliverdina \u00e8 un tetrapirrolo di formula bruta C33H34N4O6, abbastanza solubile in acqua.\nNell'organismo sano la biliverdina viene ridotta a bilirubina per opera della biliverdina reduttasi. Oltre che nell'urina, la biliverdina \u00e8 anche presente nel succo biliare prodotto dal fegato, al quale conferisce la sua colorazione."}
{"id": "515798", "revid": "1851848", "url": "https://it.wikipedia.org/wiki?curid=515798", "title": "Giovanni Galeone", "text": "Carriera.\nCalciatore.\nTrascorse la carriera da calciatore con le maglie di Ponziana, e Udinese fino al 1974; alla fine degli anni cinquanta, inoltre, milit\u00f2 nella Nazionale italiana juniores, insieme ad Enrico Albertosi, Sandro Salvadore, Roberto Rosato, Pierluigi Cera e Giacinto Facchetti.\nAllenatore.\nNel 1975 inizi\u00f2, ancor giovane, l'attivit\u00e0 di allenatore con il Pordenone, passando la stagione successiva all'Adriese. La stagione 1977-1978 vide Galeone fermo per frequentare il Supercorso di Coverciano, per poi allenare nella stagione successiva in Serie C i grigiorossi della , societ\u00e0 dalla quale venne presto esonerato.\nNella stagione 1979-1980 allen\u00f2 la Sangiovannese in Serie C2, dove venne esonerato, e subentr\u00f2, a stagione in corso, al . Dal 1981 al 1983 si occup\u00f2 delle formazioni giovanili dell'Udinese. Dal 1983 al 1985 guid\u00f2, per due campionati di Serie C1, la .\nNella stagione 1986-1987 approd\u00f2 al e, con una squadra costruita per il campionato di Serie C1, e ripescata in Serie B, ottenne il primo posto in classifica, conquistando la promozione in Serie A grazie alla vittoria all'ultima giornata contro il Parma. La squadra abruzzese ottenne, con la sua guida nella stagione successiva, la permanenza nella massima serie, registrando vittorie clamorose contro l'Inter di Giovanni Trapattoni per 2-0 a San Siro e contro la Juventus per 2-0 allo Stadio Adriatico. Nella stagione 1988-1989 la squadra sub\u00ec la retrocessione all'ultima giornata in Serie B; l'allenatore, dopo una breve parentesi a Como, ritorn\u00f2 alla guida degli abruzzesi nella stagione 1990-1991, ottenendo in due anni una salvezza in Serie B e una promozione in Serie A. Tornato nella massima serie nella stagione 1992-1993, Galeone venne esonerato dopo 24 gare: si segnalano, tuttavia, alla prima giornata la vittoria sul campo della Roma per 0-2 e, alla seconda giornata, il 4-5 con il quale il Pescara perse all'Adriatico contro il dopo essere stato in vantaggio per 4-2.\nSubito dopo l'esonero, nell'aprile del 1993 il tecnico fu coinvolto in un'inchiesta giudiziaria partita da una sua telefonata con Miriam Label, la \"maga\" genovese, dalla quale nacque il caso relativo alle scommesse sulla penultima partita del campionato di Serie B 1991-1992 tra Taranto e Pescara, terminata 2-1, con il Pescara gi\u00e0 promosso in Serie A ed il Taranto bisognoso di vincere per raggiungere la salvezza. Nel colloquio telefonico, quando la \"maga\" informava Galeone di avere appreso che c'era stato un intervento per alterare il risultato della gara Taranto-Pescara, il tecnico replicava che alcuni giocatori gli riferirono come, prima della gara, una persona chiamata \"il serpente\" (soprannome dietro cui, secondo l'accusa, si nascondeva l'allora direttore generale Pierpaolo Marino), li aveva invitati a non impegnarsi. La vicenda si concluse nel luglio del 1993 con la squalifica di Galeone per 8 mesi per omessa denuncia e di Marino per 3 anni, oltre a penalizzazioni in classifica per Pescara e Taranto.\nNel novembre 1994 fu ingaggiato dall'Udinese per sostituire l'esonerato Adriano Fedele e condusse il club all'immediata promozione in Serie A. Abbandonata la squadra friulana, nella stagione 1995-1996 Galeone assunse la guida tecnica del Perugia, conquistando la quarta promozione in Serie A della sua carriera. Tuttavia, per divergenze con il presidente Luciano Gaucci, nel dicembre del 1996 il tecnico venne esonerato, lasciando la squadra a met\u00e0 classifica (a fine stagione gli umbri furono retrocessi nel campionato cadetto). Nel novembre del 1997 subentr\u00f2 a campionato in corso nella panchina del per sostituire Carlo Mazzone (non prima di aver risolto il contratto che lo legava ancora al Perugia), ma fu poi a sua volta esonerato nel febbraio del 1998 e sostituito da Vincenzo Montefusco. lasciando la squadra ultima in classifica (a fine stagione i campani furono retrocessi nel campionato cadetto).\nNella stagione 1999-2000 torn\u00f2 ad allenare per la terza volta il Pescara, concludendo il campionato di Serie B al 14\u00ba posto. Nella stagione successiva non fu riconfermato alla guida del Pescara, ma successivamente, nel novembre del 2000, vi fece ritorno per la quarta volta, subentrando al posto di Delio Rossi; nel gennaio del 2001, tuttavia, fu esonerato dopo 9 gare e rimpiazzato da Tarcisio Burgnich. Dopo due stagioni da inattivo, nel gennaio del 2004 Galeone subentr\u00f2 alla guida dell', ma non riusc\u00ec ad evitare la retrocessione del club marchigiano. Nella stagione 2005-2006, a 8 giornate dalla fine del campionato di Serie A, assunse nuovamente la guida dell'Udinese, subentrando a Loris Dominissini e N\u00e9stor Sensini: 4 successi, 3 pareggi e 1 sconfitta consentirono ai friulani di salvarsi in extremis, e Galeone ottenne il rinnovo fino al giugno del 2007. Dopo un buon girone d'andata, con la squadra friulana a tre punti dal quarto posto (ultimo utile per la qualificazione in Champions League), nel gennaio 2007 Galeone fu esonerato e sostituito da Alberto Malesani.\nNel settembre del 2007 \u00e8 coinvolto in un episodio di cronaca locale, quando la sua pistola, regolarmente denunciata, viene sottratta durante un furto nella sua abitazione di Udine e successivamente usata per compiere una rapina con omicidio nella stessa citt\u00e0. Galeone aveva gi\u00e0 denunciato la sottrazione dell'arma in questione.\nI tre tecnici Massimiliano Allegri, Marco Giampaolo e Gian Piero Gasperini sono considerati suoi allievi e prediligono tutti \u2013 tranne Allegri, padre del cosiddetto \"cortomusismo\" \u2013 la filosofia calcistica di Galeone basata su un bel calcio e votata all'attacco prima che alla difesa, che il tecnico ha dichiarato essere ispirata alla filosofia delle squadre allenate da Nils Liedholm; in particolare Allegri, dopo aver conquistato lo scudetto al primo anno al Milan nel maggio 2011, dichiar\u00f2 la sua riconoscenza nei confronti di Galeone, suo maestro ai tempi di Perugia e Pescara.\nIl 4 marzo 2013 si \u00e8 ritirato ufficialmente dal calcio, rifiutando la panchina del ."}
{"id": "515803", "revid": "131962", "url": "https://it.wikipedia.org/wiki?curid=515803", "title": "Santa Maria delle Grazie di Milano", "text": ""}
{"id": "515809", "revid": "74801", "url": "https://it.wikipedia.org/wiki?curid=515809", "title": "Domenico Amorotto", "text": "Fu uno dei pi\u00f9 noti banditi del XVI sec. ed oper\u00f2 principalmente nell'Appennino reggiano e modenese e nella Garfagnana. \nBiografia.\nNato Domenico de'Bretti, cambi\u00f2 il cognome nel 1497 in Amorotto, dal ramo principale della famiglia, a discapito del ramo cadetto de'Bretti successivamente Beretti.\n\u00c8 ritenuto una figura quasi leggendaria nelle montagne di Reggio Emilia e per molti anni fu l'ossessione di Francesco Guicciardini, all'epoca governatore papale di Reggio. \nFiglio dell'oste del paese, aveva due fratelli, Alessandro, di indole pi\u00f9 pacifica e Vitale, suo futuro sgherro.\nLa sua stirpe discendeva da tale Raimondinus De Brito o De Brectis, gi\u00e0 annoverata come nobile dal 1156. Secondo alcune cronache si diede alla macchia in giovent\u00f9 dopo aver ucciso a coltellate un rivale in una piazza di Carpineti, raggruppando quindi attorno a s\u00e9 altri ricercati dalla giustizia. La sua carriera inizi\u00f2 al soldo dei signorotti locali (Bebbi, Scajoli, Manfredi ecc) che si servivano di lui per piccole vendette. In seguito, assieme al padre e i fratelli, si mise al servizio di Papa Giulio II quando, nel 1512, questi si impossess\u00f2 di Reggio. Gli fu concessa la rocca di Carpineti con diritto alla riscossione dei dazi in paese, privilegi poi confermati anche da Papa Leone X.\nIl Guicciardini, salito nel 1517 al governo di Reggio, nonostante i reiterati tentativi diplomatici e militari, dovette combattere per diversi anni nel tentativo di ottenere la rimozione del montanaro dal suo incarico. Per un certo periodo l'Amorotto si rifugi\u00f3 a Bologna dall'amico e compagno d'armi nelle milizie pontificie, Ramazzotto dei Ramazzotti. Suo nemico per molti anni fu Cato da Castagneto, anch'egli capitano di ventura dall'atteggiamento banditesco, al servizio del duca Alfonso I d'Este. Alla morte del pontefice, tutte le bande che operavano nella montagna reggiana e modenese si sollevarono, in particolar modo i Pancianighi, soldataglie mercenarie pistoiesi. Scoppi\u00f2 cos\u00ec l'ultima guerra tra il Da Castagneto e l'Amorotto, che uccise il rivale a tradimento nel castello di Fanano. Si scaten\u00f2 quindi una sanguinosa vendetta dei frignanesi, capitanati da Virgilio da Castagneto, fratello del defunto e coadiuvati dagli Estensi. Le stragi ed i saccheggi si susseguirono ad opera di ambo le fazioni. Fra queste azioni si annoverano il saccheggio di Albinea e il tentativo di assalto alla stessa Reggio Emilia da parte dei Carpinetani, finch\u00e9 l'Amorotto fu ferito da Virgilio in uno scontro presso Montese e, mentre cercava di riparare a Carpineti, fu ucciso, in localit\u00e0 Corneto, da Tebaldo Sessi e Antonio Pacchioni, alleati dei da Castagneto. La sua testa ed una mano furono esposte nella rocca di Spilamberto e Guicciardini, il cui ruolo nella vicenda non \u00e8 chiaro, approfitt\u00f2 di questa morte per debellare definitivamente le bande della montagna reggiana.\nPoco tempo dopo Vitale Amorotto fu invitato a Reggio per stipulare un armistizio, ma fu invece catturato, sommariamente processato, passato per le armi e il suo cadavere squartato esposto al Palazzo del Capitano del Popolo, come monito a tutti i montanari a non ribellarsi pi\u00f9 all'autorit\u00e0 .\nIn questo modo finiva un'epoca di continue guerre e lotte per l'egemonia della montagna reggiana, modenese, garfagnana e lunigiana, tutte allora appartenenti ai domini Estensi.\nAppena fuori Civago, frazione di Villa Minozzo (RE) un rudere, gravemente danneggiato dal terremoto del 1920, \u00e8 chiamato \"Torre dell'Amorotto\" perch\u00e9 probabilmente fu uno dei suoi rifugi pi\u00f9 sicuri ed inespugnabili."}
{"id": "515811", "revid": "2206883", "url": "https://it.wikipedia.org/wiki?curid=515811", "title": "Florentia", "text": "Florentia fu una citt\u00e0 romana della valle dell'Arno dalla quale ebbe origine Firenze. La tradizione la vuole costruita dalle legioni di Gaio Giulio Cesare nel 59 a.C., ma l'ipotesi prevalente fa risalire la fondazione al periodo augusteo (tra il 30 ed il 15 a.C.)\nOrigine del nome.\nLa leggenda attribuisce l'origine del nome Florentia a Florio (un soldato ucciso sul luogo) o ai fiori, o a Flora, poich\u00e9 fondata durante i \"Ludi Floralia,\". Ma in realt\u00e0 \u00e8 tutto molto pi\u00f9 semplice, Florentia \u00e8 un nome beneaugurale: \"che tu sia florida\", \"citt\u00e0 della floridezza\". Allo stesso modo \"Potentia, Piacentia, Valentia, Pollentia\" in altre regioni dell'Impero. Anche l'antico nome di Granada, ad esempio, era \"Florentia Illiberitana\". L'origine puramente benaugurale della parola Florentia \u00e8 stata recentemente confermata dall'accademia della Crusca. Si sono cercate anche radici etrusche del termine. Semerano propose che Firenze derivasse, con una tipica reinterpretazione paretimologica, da un ipotetico \"birent\" o \"birenz\" con il significato di \u201cterra tra le acque, paludosa\u201d (in riferimento ai fiumi Mugnone e Affrico), collegato con l'accadico \"birent\". Ipotesi molto fantasiosa quella di Semerano e priva di valore storico: la parola \"birentz\" non \u00e8 attestata in etrusco e il nome etrusco dell'insediamento preromano non \u00e8 conosciuto. \nIn realt\u00e0 Florentia ha subito lo stesso passaggio lessicale verso l'italiano moderno di \"flos-floris\" in \"fiore\", divenendo prima Fiorenza (italiano medievale) e poi Firenze. Nelle lingue straniere \u00e8 rimasta invece una dizione pi\u00f9 fedele all'originale latino (ad esempio \"Florence\" in inglese e francese, \"Florenz\" in tedesco o \"Floren\u0163ia\" in rumeno).\nPrimi insediamenti.\nTracce di sepolture dell'Et\u00e0 del Rame sono state individuate nell'area del centro storico di Firenze tra Piazza della Signoria e Piazza della Repubblica. \nCon l'Et\u00e0 del Ferro l'area fiorentina \u00e8 interessata da insediamenti villanoviani, che sono testimoniati dalle sepolture dell'VIII secolo a.C. trovate tra il 1892 e il 1906 nel centro storico, verso Via de' Vecchietti e sotto l'odierno ex-Gambrinus, in piazza della Repubblica.\nL'area dove sorger\u00e0 poi la citt\u00e0 era probabilmente quella in cui era pi\u00f9 facile il guado dell'Arno per la minor distanza tra le due sponde. Inoltre la posizione sullo spartiacque tra la confluenza degli affluenti dell'Arno, Mugnone e Affrico, dava all'area una quota leggermente superiore al resto della piana, probabilmente paludosa. \nLa zona fu interessata da una continuit\u00e0 d'insediamento anche in epoca successiva, visto che assicurava la possibilit\u00e0 di collegamento dell'Etruria interna con la citt\u00e0 di Fiesole. Risulta probabile che gli Etruschi di Fiesole abbiano reso stabile l'attraversamento del fiume con una passerella di legno o un traghetto, nel punto in cui l'Arno si restringe (zona del Ponte Vecchio), forse anche per controllare militarmente un punto cos\u00ec strategico che tra l'altro si trova tra l'alto corso dell'Arno, il Valdarno aretino, ed il basso corso che conduce verso Pisa e il mare. Dai reperti trovati sul fondo dell'Arno (lastre di pietra) si pu\u00f2 dedurre la grandezza e la tipologia della passerella: era infatti in legno montato su pile di pietra.\nDopo l'espansione romana in Etruria e nella pianura padana, l'insediamento del guado probabilmente crebbe, anche perch\u00e9 la via Cassia, per un certo periodo, attravers\u00f2 l'Arno proprio nell'area fiorentina, forse proprio nella zona dell'attuale Ponte Vecchio.\nAlcuni scavi hanno individuato edifici civili romani e un cerchio murario a lato delle mura del 1333, abbattute durante lo scempio del XIX secolo per fare posto ai viali di Circonvallazione.\nDall'odierna Piazza Donatello in direzione est verso il torrente Affrico sorgeva probabilmente un agglomerato urbano forse etrusco-romano che era l'espansione verso l'Arno della Fiesole romana a difesa del ponte etrusco che attraversava l'Arno all'altezza dell'odierna frazione di Rovezzano, gi\u00e0 citato dagli storici medievali come Giovanni Villani\nQuesto agglomerato era forse un avamposto costruito al tempo della guerra civile tra Gaio Mario e Lucio Cornelio Silla vinta dal partito di quest'ultimo che provvide poi alla conquista della colonia fiesolana favorevole al partito di Mario.\nLa decadenza di Fiesole dopo l'80 a.C., dette, probabilmente, un nuovo impulso all'insediamento a valle. Dopo la disastrosa avventura di Catilina, che si concluse tragicamente nel 62 a.C. a \"Pistoria\" (Pistoia), che vide di nuovo i municipi etruschi confederati contro Roma, la citt\u00e0 etrusco-romana acquis\u00ec sempre pi\u00f9 valore strategico data la sua posizione geografica tra il fiume e la collina. Nello stesso anno Cesare ordin\u00f2 la costruzione di un castrum per controllare la citt\u00e0 di Fiesole a causa della grande quantit\u00e0 di catilinari\nLa fondazione della colonia.\nIncerta \u00e8 la data della fondazione della colonia di Florentia che nel tempo \u00e8 stata variamente attribuita, a parte riferimenti mitologici, a Silla, a Gaio Giulio Cesare o a Ottaviano.\nGli storici sono concordi nel datare al 59 a.C. la fondazione della colonia romana di Florentia. Il \"Liber Coloniarum\" attribuisce ad una \"lex Iulia agris limitandis metiundis\", voluta da Gaio Giulio Cesare, la volont\u00e0 di far nascere un nuovo impianto urbano in questo tratto della valle dell'Arno, l\u00e0 dove traversava il fiume all'altezza di Ponte Vecchio.\nAl secondo triumvirato risale invece l'effettivo impianto della citt\u00e0 e la centuriazione del suo territorio, per poter sistemare i veterani per mezzo dell'assegnazione di terreni.\nCome consueto nella fondazione di nuovi insediamenti, la citt\u00e0 ed i suoi dintorni vennero definiti secondo un preciso piano che coinvolgeva l'impianto urbano ed in territorio agricolo.\nPer la citt\u00e0 fu seguita la regola ideale dell'orientamento secondo gli assi cardinali, mentre\nil territorio circostante fu sistemato tenendo conto della conformazione idraulica, ruotando gli assi secondo quanto conveniente.\nDalle foto aeree, ancora oggi, si possono distinguere il \"cardo massimo\" orientato Nord-Sud (da Via Roma all'Arno), e il \"decumano massimo\" orientato Est-Ovest (l'attuale percorso di Via Strozzi e Via del Corso) che si incrociavano all'altezza dell'attuale Piazza della Repubblica sede del Foro della citt\u00e0 e del Campidoglio, circondati dai principali edifici pubblici e templi.\nDurante i secoli dell'Impero infatti, la citt\u00e0 si arricchi di tutti quegli edifici ed infrastrutture che caratterizzano le citt\u00e0 romane: un acquedotto (dal Monte Morello), due terme, un teatro e un anfiteatro, sorto fuori dalle mura, come era consueto.\nGli edifici romani.\nSecondo il Guicciardini i romani che costruirono Florentia erano:\nAl dio Marte, secondo la tradizione militare, fu dedicato naturalmente il tempio principale della citt\u00e0 da sempre identificato con il Battistero, il cambio del patrono \u00e8 stato sottolineato anche da Dante nell'Inferno:\nEd ancora Lorenzo Ghiberti nella sua \"Cronaca\" del XV secolo esclama:\nGradivus (colui che va) era uno dei vari nomi o attributi del Dio Marte, ma lo stesso autore-artista indica nel Battistero il vecchio tempio pagano cristianizzato:\nLa citt\u00e0, nel frattempo si stava allargando in tutte le direzioni; verso nord nell'area religiosa del Tempio di Marte e poi l'antica chiesa di Santa Reparata, verso sud fino al fiume e anche oltre l'Arno dove si stanzi\u00f2 una colonia di commercianti siriani all'interno della quale si svilupparono i primi nuclei di cristiani della citt\u00e0.\nMa pi\u00f9 che altro la citt\u00e0 si estese verso est come testimoniano le fondazioni di edifici civili e resti di terme del periodo imperiale, scoperti durante gli scavi in piazza della Signoria, ma soprattutto nella discesa che porta alla sottostante piazza San Firenze.\nSu questo declivio naturale i romani avevano costruito il Teatro della citt\u00e0 (I secolo d.C.), che affiora da sotto palazzo Vecchio e palazzo Gondi. Dove a lungo ha avuto sede il Tribunale verosimilmente si trovava la \"sken\u00e9\" e verso piazza della Signoria le gradinate per il pubblico. Poco distante, fuori dalle mura, sono state trovate le tracce di un Tempio di Iside (II secolo d.C.), scavate tra l'ottobre e il dicembre 2008.\nLe fondazioni delle mura, con torri difensive, sono state rinvenute sotto via del Proconsolo e secondo gli scavi pi\u00f9 recenti risalirebbero al periodo tra il 30 e il 15 a.C. Erano spesse in media due metri e circondavano un'area di circa 20 ettari. Altri resti romani sono stati trovati sotto il vicino palazzo dell'Arte dei Giudici e Notai. Sotto la chiesa di Santa Felicita si trova un tratto della via Cassia.\nUna delle poche strutture effettivamente ancora riconoscibili in laterizio romano \u00e8 quella dell'Anfiteatro, che si trovava fuori dal \"castrum\" cesariano, nell'attuale quartiere medievale di Santa Croce.\nIl primo che fece uno studio approfondito su questa struttura fu l'erudito Domenico Maria Manni che nel 1746 pubblic\u00f2 il libro \"Notizie istoriche intorno al Parlagio ovvero anfiteatro di Firenze\".\nCircondato da una strada che, opportunamente, era chiamata sin dal Medioevo via T\u00f3rta, l'anfiteatro di Florentia era di medie proporzioni (circa 20.000 posti, contro gli 87.000 del Colosseo), forse a testimoniare l'esiguit\u00e0 della popolazione locale, ma perfettamente riconoscibile nelle sue strutture portanti, anche se qui, come in altri casi (es. l'anfiteatro di Lucca), la sovrapposizione di case medievali ha chiuso gli antichi archi (\"i fornices\") e sfruttato tutti gli spazi del piccolo anfiteatro.\nNell'Ottocento alcuni nomi delle vie attorno a piazza della Repubblica furono scelti in base ai ritrovamenti romani nel sottosuolo: via delle Terme, via del Campidoglio, via di Capaccio (cio\u00e8 del \"Caput Aquae\", dello sbocco dell'acquedotto, che \"Nuova Cronica\" di Giovanni Villani \u00e8 assegnato a Macrino, generale di Cesare).\nI dintorni di Florentia.\nVerso sud Florentia confinava con una zona di ville e bagni termali, zona che ancora oggi porta il nome di Bagno a Ripoli, comune del Chianti, contiguo alla citt\u00e0 odierna, ma in epoca romana luogo di divertimento e riposo come si vede dai ritrovamenti di ville e complessi termali. Ma la testimonianza pi\u00f9 interessante dell'Etruria romana \u00e8 la bellissima zona archeologica di Fiesole, con il teatro quasi integro e le terme, gi\u00e0 di epoca repubblicana, che furono abbellite sotto gli imperatori Claudio e Settimio Severo.\nA Nord della citt\u00e0 passava la via Cassia e come in molti altri casi nelle citt\u00e0 di origine romana, alcune frazioni hanno preso il nome dalla distanza, in miglia romane, dalla citt\u00e0, nel caso di Florentia, in direzione nord-ovest si trovano, dal terzo miglio in poi Terzolle (ed anche Le Tre Pietre), Quarto, Quinto, Sesto Fiorentino e Settimello.\nLa citt\u00e0 medievale non si sovrappose subito all'antica Florentia, ancora nel '400 Guicciardini testimonia le ancora visibili vestigia di Florentia.\nQuindi una citt\u00e0 sempre pi\u00f9 importante Florentia con Adriano fu raggiunta dalla via Cassia e la un\u00ec alla rete viaria dell'Impero.\nSotto Diocleziano fu innalzata a \"Corrector Italiae\" cio\u00e8 capitale dell'Etruria settentrionale e dell'Umbria e fu preferita a citt\u00e0 ben pi\u00f9 antiche come le etrusche Fiesole, Arezzo e Perugia.\nCenturiazione.\nCome tutte le colonie romane, anche per Florentia venne eseguita la centuriazione del territorio circostante ed in particolare di quello pianeggiante e presumibilmente paludoso ad ovest della citt\u00e0 che fu contemporaneamente bonificato per poter ricavare appezzamento da assegnare ai legionari veterani.\nLe tracce della centuriazione sono ancora visibili, per esempio sulla cartografia IGM (anche se lo sono ancora di pi\u00f9 osservando le edizioni fino agli anni '50, prima che l'espansione urbana aggredisse in modo rilevante la piana tra Firenze e Campi ed oltre).\nLa regolarit\u00e0 geometrica dei campi nelle poche zone ancora non urbanizzate \u00e8 un'eredit\u00e0 della\nvasta bonifica romana, connessa alla colonia di\nFlorentia, che si estendeva su tutta la piana tra Firenze e Prato ricollegandosi alla centuriazione di \"Pistoriae\" (Pistoia).\nDalle risultanze cartografiche \u00e8 stato possibile ricostruire lo schema della centuriazione nel suo insieme, fatto da quadrati di circa 710 metri di lato\nFlorentia cristiana.\nAl tempo della decadenza dell'Impero romano, Florentia era una citt\u00e0 florida grazie al commercio, l'Arno, come testimonia Strabone, era un fiume ancora navigabile e all'altezza dell'odierna piazza de' Giudici (altri situano il porto nella successiva piazza Mentana) c'erano delle banchine, pi\u00f9 o meno dove oggi c'\u00e8 il Circolo della Canottieri Firenze, per il carico e lo scarico delle merci nella zona che ancora oggi si chiama la Dogana.\nMa il benessere economico attir\u00f2 inevitabilmente anche le scorrerie dei re barbari che imperversavano in Italia: nel 405 o nel 406 fu assediata dagli Ostrogoti di Radagaiso, e di nuovo nel 542 dagli stessi Ostrogoti stavolta comandati dal re Totila.\nCon Costantino il Cristianesimo era diventata religione di Stato, ma l'affermazione della religione cristiana a Florentia non fu facile n\u00e9 indolore.\nLe borgate dell'Oltrarno, dove viveva una nutrita comunit\u00e0 di commercianti orientali, soprattutto siriani, furono la culla delle nuove religioni, sia Mitra sia il culto egiziano della dea Iside (un tempio a lei dedicato si trovava in Piazza San Firenze), sia il Cristianesimo. Queste borgate erano comunque un sobborgo della citt\u00e0, come scrive il nobile Guicciardini \"abitato da gente vile\", il centro della citt\u00e0, invece, era in mano alle famiglie patrizie legate alla vecchia religione.\nLe religioni orientali di stampo misteriosofico per via della presa che facevano sulla \"gente vile\" preoccuparono il patriziato di Florentia, ma il pericolo maggiore era costituito dall'ascendente che i capi religiosi del cristianesimo avevano sulle folle.\nFlorentia annover\u00f2 cos\u00ec i primi martiri della citt\u00e0, il vescovo d'origine siriana Miniato (III secolo) fu uno dei pi\u00f9 celebri le cui ossa sono sepolte nella chiesa d'oltrarno di San Miniato al Monte a lui dedicata dopo il suo martirio avvenuto nell'Anfiteatro. Gi\u00e0 nel IV secolo esiste una prova documentata di un vescovo Felice, anche se una vera organizzazione diocesana a Firenze fu possibile solo pochi decenni dopo con San Zanobi (337 - 417).\nCon il protrarsi delle invasioni straniere, dai Bizantini ai Longobardi, la Florentia romana decadde. \nFlorentia cominci\u00f2 ad assumere un'importanza che non aveva mai avuto in precedenza, ma era nata un'altra citt\u00e0: Firenze.\nLa progressiva scomparsa della \"Florentia\" romana.\nTra il I e il II secolo la citt\u00e0 fece parte pienamente del vasto e organizzato sistema commerciale dell'impero romano, grazie anche al porto fluviale, che consentiva commerci fino con Pisa. Gli scavi archeologici hanno documentato, tra l'altro, scambi con la Gallia e l'Africa. Nel tardo impero la citt\u00e0 fu coinvolta nelle generale crisi, anche economica, dell'impero. Nel VI secolo con le guerre greco-gotiche e la conquista longobarda si aggrav\u00f2 definitivamente la situazione di generale ripiegamento, con l'interruzione dei traffici commerciali ed il generale impoverimento.\nTra il VI e l'VIII secolo, probabilmente, entr\u00f2 in crisi anche la struttura urbanistica della citt\u00e0, con il calo demografico, l'abbandono delle aree pi\u00f9 esterne ed il degrado generale e progressivo di tutti gli edifici e delle mura.\nA partire dall'XI secolo la nuova crescita edilizia lascia poche vestigia del passato. I resti del teatro, delle terme dell'anfiteatro e di altri edifici furono inglobati in nuovi edifici o usati come fondamenta. La piazza del Foro fu densamente edificata e divent\u00f2 in seguito parte del Ghetto, intorno alla piazza del Mercato Vecchio.\nCon la sistemazione sabauda della piazza del Mercato Vecchio, al tempo di Firenze capitale d'Italia (il cosiddetto \"Risanamento\"), il Ghetto fu abbattuto e con questo anche le pi\u00f9 importanti vestigia del Campidoglio e del Foro sono scomparse. Dei ritrovamenti fatti durante tali lavori, furono fatti solo sommari rilievi e le testimonianze raccolte dall'architetto Corinto Corinti.\nArte romana a Firenze.\nContrariamente a quanto si possa immaginare, la quasi totalit\u00e0 di arte romana presente oggi a Firenze, a parte alcuni rari esempi di sarcofagi citati poco sopra, non apparteneva a Florentia, ma venne portata da Roma all'epoca dei Medici e dei Lorena. Vengono da Roma la collezione di statue antiche che decorano la Loggia dei Lanzi, la Galleria degli Uffizi, Palazzo Pitti e il Giardino di Boboli, compreso l'obelisco. L'altro obelisco romano della citt\u00e0, che si trova in Piazza Santa Trinita di fronte alla chiesa omonima, viene dalle Terme di Caracalla, dono di papa Pio IV al granduca Cosimo I. Le collezioni romane del Museo archeologico nazionale hanno varia provenienza e furono in gran parte convogliate in citt\u00e0 tra Otto e Novecento, ad esclusione dei materiali sarrcolti nel cosiddetto \"cortile dei Fiorentini\"."}
{"id": "515812", "revid": "1602064", "url": "https://it.wikipedia.org/wiki?curid=515812", "title": "Ponte dell'Alamillo", "text": "Il ponte di Alamillo \u00e8 un ponte strallato di Siviglia (Spagna) che scavalca il fiume Guadalquivir, progettato da Santiago Calatrava e terminato nel 1992.\nDescrizione.\nFu realizzato in occasione dell'Expo 92, per permettere di raggiungere l'isola de \"La Cartuja\", dove aveva luogo l'esposizione.\n\u00c8 un ponte ad un unico pilone, che agisce da contrappeso per i 200 m di struttura, sospesa per mezzo di tredici grossi tiranti. L'idea originale era di costruire due ponti simmetrici su entrambi i lati dell'isola, comunque il particolare design del ponte \u00e8 di per s\u00e9 molto d'impatto. Un ponte con una struttura simile \u00e8 il Sundial Bridge a Turtle Bay, presso Redding (California), sempre di Calatrava, terminato nel 2004."}
{"id": "515814", "revid": "1543377", "url": "https://it.wikipedia.org/wiki?curid=515814", "title": "True Blue (album Madonna)", "text": "True Blue \u00e8 il terzo album discografico della cantante statunitense Madonna, pubblicato il 30 giugno del 1986 dall'etichetta discografica Sire Records. Madonna partecip\u00f2 alla produzione dell'intero album, collaborando con Stephen Bray e Patrick Leonard. In \"True Blue\" la cantante rivela le sue idee sull'amore e sul suo lavoro, e parla dei suoi sogni e delle sue delusioni. Il disco \u00e8 dedicato a Sean Penn, l'allora suo marito: \u201cThis is dedicated to my husband, the coolest guy in the universe\u201d.\nDa un punto di vista musicale, le canzoni presentano un orientamento diverso rispetto ai lavori precedenti, incorporando anche la musica classica, con l'obiettivo dichiarato di voler coinvolgere un pubblico pi\u00f9 maturo, che fino a quel momento era stato finora scettico sulla sua musica. Per la prima volta Madonna scrisse e coprodusse ogni brano. Anche il look di Madonna cambi\u00f2, diventando pi\u00f9 sobrio e curato. Le immagini di Herb Ritts che appaiono sulla copertina sono un omaggio ai classici glamour hollywoodiani, come Jean Harlow, Grace Kelly e Marilyn Monroe. Nell'album sono utilizzati diversi strumenti, tra cui la chitarra elettrica, la batteria, i sintetizzatori e strumenti cubani. I temi affrontati vanno dall'amore alla libert\u00e0 passando per questioni sociali come, nel caso di \"Papa Don't Preach\", il tema della gravidanza adolescenziale.\n\"True Blue\" fu un successo globale, raggiungendo il vertice delle classifiche in 28 paesi in tutto il mondo, tra cui Australia, Canada, Francia, Germania, Regno Unito e Stati Uniti. L'album fu il pi\u00f9 venduto del 1986 ed \u00e8 considerato l'album di un'artista femminile pi\u00f9 venduto degli anni Ottanta, con oltre 25 milioni di copie vendute in tutto il mondo. Inoltre, \"True Blue\" rimane uno degli album pi\u00f9 venduti di tutti i tempi. Tutti e cinque i singoli estratti raggiunsero le prime cinque posizioni della classifica generale di \"Billboard\", con \"Live to Tell\", \"Papa Don't Preach\" e \"Open Your Heart (Madonna)\" che si piazzarono alla posizione numero uno della classifica.\nDopo la pubblicazione, il disco ottenne pareri positivi da parte della critica, che elogi\u00f2 Madonna anche per le sue doti di cantautrice e di artista.\nA scopo promozionale, Madonna decise di intraprendere un secondo tour, il \"Who's That Girl Tour\", che tocc\u00f2 le principali citt\u00e0 del Nord America, dell'Europa e dell'Asia nel 1987. \"True Blue\" \u00e8 l'album che rese Madonna una delle artiste femminili pi\u00f9 famose di tutti i tempi, facendola rivaleggiare con artisti maschili come Michael Jackson e Prince. Le canzoni estratte dall'album scatenarono dibattiti tra gli studiosi e i gruppi sociali. Proprio per questo Madonna ricevette il \"Video Vanguard Award\" agli \"MTV Video Music Awards\" del 1986, come riconoscimento al suo impatto sulla cultura popolare. Grazie a questo album, l'artista apparse per la prima volta nel libro dei \"Guinness dei primati\".\nSviluppo e produzione.\nIl 6 marzo 1986, ai Kensington Roof Gardens di Londra, durante una conferenza stampa per Shanghai Surprise, Madonna conferm\u00f2 che stava lavorando a un nuovo album chiamato \"Live to Tell\", che sarebbe poi cambiato in \"True Blue\".\nHa collaborato con Stephen Bray, che aveva lavorato alla precedente \"Like a Virgin\", e con il direttore musicale di The Virgin Tour, Patrick Leonard. \"Ero gi\u00f9 nel seminterrato con questi amici idioti, lavorando su una melodia\", ha ricordato Leonard nel 1992. \"Le piaceva. E quello ha finito per essere una delle tracce di \"True Blue\".\"\nMadonna ha scritto o co-scritto ogni canzone, sebbene il suo coinvolgimento in quelli come \"Papa Don't Preach\" e \"Open Your Heart\" fosse limitato all'aggiunta di testi. \u00c8 stata anche attribuita la coproduzione di ogni brano. \nL'album \u00e8 stato registrato dal dicembre 1985 all'aprile 1986, durante il primo anno del matrimonio di Madonna con l'attore americano Sean Penn. Dedic\u00f2 l'album proprio a Penn, \"Il ragazzo pi\u00f9 cool dell'universo\". Sperimentando la sua immagine, adottando un aspetto pi\u00f9 \"tradizionale\" e incorporando la musica classica nelle sue canzoni, Madonna cerc\u00f2 di attrarre un pubblico pi\u00f9 anziano che era stato scettico sulla sua musica. Considerato l'album pi\u00f9 femminile di Madonna, \"True Blue\" si occupa della visione di Madonna dell'amore, del lavoro e dei sogni, nonch\u00e9 delle delusioni. Secondo Madonna, il titolo deriva da un'espressione preferita del suo allora marito Penn e dalla sua visione purissima dell'amore.\nL'album \u00e8 stato il suo \"San Valentino senza scrupoli\" per Penn. La maggior parte delle sue canzoni riflette questa idea sebbene ognuna sia stata sviluppata separatamente. Il primo brano, \"Papa Don't Preach\", \u00e8 stato scritto da Brian Elliot, che lo ha descritto come \"una canzone d'amore, forse incorniciata in modo leggermente diverso\". La canzone \u00e8 basata sul gossip adolescenziale che Elliot ha sentito fuori dal suo studio, che aveva una grande finestra che raddoppiava come uno specchio in cui le studentesse della North Hollywood High School di Los Angeles si fermavano regolarmente per sistemarsi i capelli e chiacchierare. [10] \n\"Open Your Heart\" \u00e8 stato il primo taglio registrato per l'album, gi\u00e0 nel dicembre 1985 e alla fine \u00e8 arrivato alla tracklist finale pubblicata; originariamente era destinato a Cyndi Lauper.\nLa terza traccia \"White Heat\" \u00e8 stata dedicata all'attore James Cagney e prende il nome dall'omonimo film del 1949. Nel brano sono state incluse due citazioni della colonna sonora originale. La quarta traccia \"Live to Tell\" \u00e8 stata scritta da Patrick Leonard per la colonna sonora del film drammatico romantico della Paramount Fire with Fire ma, dopo che la compagnia l'ha rifiutata, Leonard ha mostrato la canzone a Madonna. Ha deciso di usarlo per \"At Close Range\", il nuovo film di suo marito Penn. Madonna ha fatto una demo della canzone; quando il regista, James Foley, lo ascolt\u00f2, chiese a Leonard di scrivere la colonna sonora del film, come suggerito da Madonna.\n\"True Blue\" \u00e8 stato il primo album in cui Madonna includeva temi spagnoli come evidente nella canzone \"La isla bonita\". La canzone era stata scritta per l'album \"Bad\" di Michael Jackson, ma l'aveva rifiutato. Mentre lavorava con Leonard, Madonna lo accett\u00f2 al posto di Jackson e riscrisse il testo, guadagnandosi un credito da co-autore. Madonna lo descrisse come il suo omaggio alla \"bellezza e mistero del popolo latinoamericano\".\nInizialmente inteso come il primo singolo, \"Love Makes the World Go Round\" \u2014 eseguito per la prima volta al Live Aid un anno prima, nel luglio 1985 \u2014 chiude l'album. La canzone ha ricordato la musica contro la guerra degli anni sessanta.\nComposizione.\nMusicalmente, \"True Blue\" era una direzione diversa per Madonna. I suoi precedenti sforzi l'avevano fatta cantare ad alta voce. Con questo album, Madonna lo ha attenuato per una voce pi\u00f9 \"bubblegum pop\". Le canzoni dell'album riflettono questo e un certo numero di strumenti sono stati usati nelle canzoni per mettere in evidenza i diversi stati d'animo che il testo sottolineava. \"Papa Don't Preach\" presenta chitarre acustiche, elettriche e ritmiche, tastiere e arrangiamenti di corde. La canzone contiene un campionamento della sonata \"Appassionata\" di Beethoven. Una struttura piena di percussioni continue \u00e8 stata utilizzata in \"Open Your Heart\".\nIl campionamento della citazione del film da parte di \"White Heat\" \u00e8 stato incluso nel discorso e negli spari. \u00c8 una canzone dance uptempo con synth bass e voce a doppia traccia supportata da voci maschili nel coro. \"Non scrivo musica dance e non la vedo come un contributo alla crescita culturale del mondo\", brontol\u00f2 Pat Leonard nel 1992. \"All'epoca stavamo facendo le cose solide sull'album \"True Blue\", era semi -innovativo. Non c'era un precedente che ti facesse vomitare. Dio non voglia che io possa aver contribuito al caos in cui ci troviamo adesso.\"\nSu ballate come \"Live to Tell\" c'\u00e8 una strumentazione di sottofondo da una tastiera, un sintetizzatore, una chitarra funk e un mix di batteria sintetizzata e reale.\n\u00c8 la mia ultima affermazione su cosa significhi stare nel mezzo di questa roba della stampa con tutti sulla schiena, il mio mondo sta per scavare. Ogni volta che mi sento cos\u00ec \u2014 e a volte mi capita \u2014 dico 'Aspetta un minuto, dovrei divertirmi qui, quindi dov'\u00e8 la festa? Non deve essere cos\u00ec. Posso ancora godermi la vita.\n\"Where's the Party\" \u00e8 una traccia dance standard con arrangiamenti di grancasse, sintetizzatore, ritmi rumorosi e un approccio remixato all'intera composizione. La traccia del titolo presentava la strumentazione di una chitarra ritmica, un sintetizzatore, tastiere e batteria per la linea di basso, con una base musicale che utilizzava una progressione di accordi comunemente usata nel doo-wop \ntamburi cubani e chitarra spagnola, vengono utilizzate maracas e armoniche in \"La isla bonita\". \"Jimmy Jimmy\" ha un'influenza pop dei primi anni sessanta, i suoi testi sono un tributo alla star del cinema James Dean.\nLiricamente, \"True Blue\" riflette le idee di Madonna sull'amore. \"Where's the Party\" racconta di una ragazza che lavora godendosi la pista da ballo dopo il lavoro.\nEro solita fantasticare sul fatto che siamo cresciuti nello stesso quartiere e che lui (James Dean) si sia allontanato e sia diventato una grande star. \n\"Jimmy Jimmy\" parla dell'ammirazione di Madonna per il cattivo ragazzo del quartiere. Lo spagnolo \"La Isla Bonita\" e \"Love Makes the World Go Round\" affrontano l'evasione dalla vita normale, con quest'ultima che parla di guerra e di povert\u00e0 e usa tamburi e ritmi latini influenzati dalla samba. \"White Heat\" affronta la fermezza e cita la frase di \"Make my day\" di Clint Eastwood. I testi di \"Papa Don't Preach\" parlano di una giovane donna che dice a suo padre che \u00e8 incinta fuori dal matrimonio, ma che terr\u00e0 il suo bambino.\n\"Live to Tell\" ritrae la complessit\u00e0 dell'inganno e della sfiducia. La canzone parla anche di cicatrici infantili e ha avuto un tono emotivo estremo, raggiungendolo in senso divino.\nLa traccia del titolo aveva Madonna che parlava di romanticismo e di gruppi pop femminili ispirati agli anni '50. I testi di \"True Blue\" sono costruiti in una forma in versi-coro, con il tema dei sentimenti di Madonna per Sean Penn; usa persino la parola d'amore arcaica del 1929 \"cara\" nella riga \"Basta ripensare e ricordare, cara\".\nMadonna ha espresso i suoi desideri sessuali nei testi di \"Open Your Heart\" e ha descritto la bellezza di un paradiso latino in \"La Isla Bonita\".\nTitolo e copertina.\nSecondo Madonna, \"True Blue\" prende il titolo da un'espressione che l'allora marito Sean Penn usava frequentemente, e che rispecchiava la sua visione pura dell'amore La copertina dell'album, realizzata dal fotografo Herb Ritts, \u00e8 una delle immagini pi\u00f9 riconosciute di Madonna. Nella copertina si vede Madonna dal collo in su. I colori principali della foto sono le sfumature di grigio, il bianco e le varie tonalit\u00e0 di blu, per rafforzare che richiama il titolo stesso dell'album. Madonna nella foto assume una elegante posa da cigno, ravvivata da un trucco leggero e dalle labbra rosse. Secondo Lucy O'Brien, autore di \"Madonna: Like an Icon,\" la copertina dell'album era assimilabile al concetto di pop art dato da Andy Warhol. \nLucy O'Brien afferma che l'immagine \u00e8 un misto di innocenza e idealismo, pur incorporando le caratteristiche del disegno serigrafato di Warhol, diffuso nel 1960. Lucy O'Brien afferma inoltre che la copertina annunciava l'arrivo di una nuova Madonna, una Madonna che ha reso evidente il legame tra Warhol e se stessa, il legame vivido tra pop art e commercio. Randy Taraborrelli in \"Madonna: An Intimate Biography\", ha affermato che la copertina dell'album \"True Blue\" ha messo in mostra la crescita di Madonna. L'autore afferma che l'immagine dai colori sbiaditi, di una Madonna con la testa piegata all'indietro e gli occhi chiusi \u00e8 stata \"sottovalutata\", in particolare quando \u00e8 stata messa a confronto con le pose pi\u00f9 sensuali a cui la cantante \u00e8 spesso associata.\nNegli Stati Uniti e in Canada, la copertina non aveva alcun logo, ma nelle nazioni europee venivano vendute con il nome di Madonna e il titolo dell'album sulla copertina. Heiden ha spiegato in un'intervista con la rivista Aperture che hanno pensato che sarebbe stato \"bello\" usare una pellicola termoretraibile sulle copertine degli Stati Uniti, in modo che quando uno lo togliesse, ci sarebbe stata solo la foto di Madonna. Per le nazioni europee, Warner sentiva che il nome era necessario sulla copertina, poich\u00e9 non volevano rischiare con la popolarit\u00e0 di Madonna l\u00ec. La manica posteriore e il libretto all'interno contenevano i titoli delle canzoni nella calligrafia di Heiden. A proposito di ritagliare l'immagine per la cassetta e le versioni in vinile, Heiden ha dichiarato: \n\"Penso che l'immagine sia diventata pi\u00f9 interessante ritagliata in un quadrato - e in quel momento abbiamo sempre iniziato con la configurazione della copertina dell'album. Era come se stesse fluttuando - i suoi vestiti non erano visibili. Assunse l'aspetto di una statua di marmo, come una Dea. Nel taglio verticale vedi la sua giacca di pelle e il muro, e diventa pi\u00f9 tipico, editoriale, terrestre.\" \nJeri Heiden, cover designer dell'album, ha commentato: \"Era gi\u00e0 molto consapevole del valore della sua immagine e ne aveva il controllo. Dopo che ho scattato la foto, sembrava che stesse fluttuando: i suoi vestiti non erano visibili, era simile a una dea.\" Erica Wexler di \"Spin\" ha descritto Madonna sulla copertina come \"un cobra che si crogiola nel sole caldo, Madonna sulla copertina del suo nuovo album allarga il suo profilo lascivamente.\" La copertina interna dell'album non conteneva fotografie, ma era invece dedicata ai titoli degli album e ai testi delle canzoni, dal momento che Madonna voleva essere rappresentata dalle sue canzoni e non dalla sua immagine. Billboard ha posizionato la copertina di \"True Blue\" al 34\u00ba posto nel suo articolo sulle \"50 copertine degli album pi\u00f9 belli\", descrivendola come \"un'immagine sorprendente della cantante.\"\nPromozione e uscita.\nSingoli.\n\"Live to Tell\" \u00e8 stato il primo singolo estratto dall'album, nel marzo del 1986. La canzone \u00e8 la seconda ballata di Madonna dopo \"Crazy for You\", e fa parte della colonna sonora del film \"A distanza ravvicinata\" che vede come protagonista l'allora marito di Madonna Sean Penn. La canzone \u00e8 stata accolta positivamente dalla critica, che la descrisse come \"un'eccezionale ballata che riscrive le regole del contemporaneo degli adulti\". \"Live to Tell\" \u00e8 divenuto il terzo singolo di Madonna a raggiungere la posizione numero uno della Billboard Hot 100. Il singolo \u00e8 diventato anche un successo a livello internazionale, raggiungendo la top ten in Canada, Francia, Paesi Bassi, Svizzera, Regno Unito e Italia. \"Papa Don't Preach\" \u00e8 stato pubblicato come secondo singolo nel giugno del 1986. La canzone \u00e8 stata giudicata positivamente dalla critica, che \u00e8 stata definita come \"il passaggio di transizione di Madonna da star del pop ad artista del calibro di Michael Jackson e Prince\". La canzone divenne il quarto singolo di Madonna a raggiungere la posizione numero uno negli Stati Uniti, in Canada, Irlanda, Italia e Regno Unito.\n\"True Blue\" \u00e8 stato il terzo singolo estratto dall'album nel settembre del 1986. Si tratta di una canzone dance-pop ispirata ai gruppi femminili degli anni '60. La risposta della critica rispetto alla canzone non \u00e8 stata univoca: alcuni critici hanno accolto positivamente la canzone, sottolineando di essa il sapore anni '50, altri invece hanno giudicato la canzone \"semplicemente carina ma non degna di dare il titolo all'album\". La canzone ha raggiunto la posizione numero tre della Billboard Hot 100 chart, e la posizione numero uno in Irlanda e nel Regno Unito. \"Open Your Heart\" \u00e8 stato il quarto singolo estratto dall'album, pubblicato nel novembre del 1986. La canzone \u00e8 diventata il quinto singolo numero uno di Madonna nella Billboard Hot 100 chart. A livello internazionale la canzone ha raggiunto la top ten in diversi paesi europei, tra cui Belgio, Irlanda, Italia, Paesi Bassi, e Regno Unito.\n\"La isla bonita\" \u00e8 stato pubblicato come quinto e ultimo singolo dell'album nel febbraio del 1987. La canzone rievoca l'isola del Belize chiamata San Pedro e descrive Madonna come un turista che prega \"che i giorni durino di pi\u00f9, ma sono passati cos\u00ec in fretta\". La canzone \u00e8 stata ricevuta positivamente dalla critica, che la considerano ancora oggi una delle canzoni pi\u00f9 importanti e rappresentative della carriera di Madonna, nonch\u00e9 la migliore canzone dell'album. \"La Isla Bonita\" \u00e8 stato un successo commerciale in tutto il mondo, raggiungendo la posizione numero uno in Canada, Francia, Germania, e Regno Unito.\nEsibizioni dal vivo e tour promozionale.\nPrima dell'uscita dell'album, Madonna ha presentato per la prima volta \"Love Makes the World Go Round\" al concerto Live Aid del 1985. Il resto dei brani dell'album sono stati inclusi nella scaletta del suo Who's That Girl Tour del 1987, ad eccezione di \"Jimmy Jimmy\", che rimane ancora l'unica canzone dell'album che Madonna non ha eseguito in nessuna apparizione dal vivo. Era il suo secondo tour di concerti e promuoveva \"True Blue\" insieme al progetto cinematografico Who's That Girl. \u00c8 stato il primo tour mondiale di Madonna, raggiungendo l'Asia, il Nord America e l'Europa. Musicalmente e tecnicamente superiore al suo precedente \"Virgin Tour\", il tour Who's That Girl ha incorporato componenti multimediali per rendere lo spettacolo pi\u00f9 attraente.\nMadonna si \u00e8 allenata fisicamente con l'aerobica, il jogging e il sollevamento pesi, per far fronte alle coreografie e alle routine di danza. Per i costumi, ha collaborato con la designer Marlene Stewart, espandendo l'idea di dare vita ai suoi famosi personaggi dei video sul palco, rielaborando scene di \"True Blue\", \"Open Your Heart\", \"Papa Don't Preach\" e \"La Isla bonita\". Il palcoscenico era enorme, con quattro schermi video, proiettori multimediali e una rampa di scale nel mezzo. Leonard divenne il direttore musicale e incoraggi\u00f2 Madonna a seguire l'idea di riordinare le sue canzoni pi\u00f9 vecchie e presentarle in un nuovo formato. Madonna ha chiamato il tour \"Who's That Girl Tour\", dopo aver guardato un'immagine gigantesca di se stessa proiettata su uno schermo sul palco durante le prove.\nLo spettacolo includeva routine e spettacoli teatrali di canzoni e danze, sette cambi di costume e un bis composto da \"Who's That Girl\" e \"Holiday\". Il tour ha anche affrontato cause sociali come l'AIDS, durante \"Papa Don't Preach\". \"Who's That Girl\" \u00e8 stato apprezzato dalla critica, con i recensori che hanno commentato la natura stravagante del concerto e si sono complimentati con Madonna per le sue danze, i cambi di costume e il ritmo dinamico. Il \"Who's That Girl Tour\" \u00e8 stato un successo commerciale, incassando un totale di $ 25 milioni negli Stati Uniti, con Madonna che ha suonato di fronte a 1,5 milioni di persone nel corso del tour. Secondo Pollstar, \u00e8 stato il secondo tour femminile del 1987, dietro al \"Break Every Rule Tour\" di Tina Turner.\nIn seguito furono pubblicati due concerti del video musicale, \"Who's That Girl: Live in Japan\" (1987), in esclusiva per il mercato giapponese e \"Ciao Italia: Live from Italy\" (1988), che fu distribuito a livello internazionale. Taraborrelli ha commentato che \"Molte artiste si comportano come una diva per un periodo in cui raggiungono lo status di superstar e il Who's That Girl Tour segn\u00f2 l'inizio di quello di Madonna.\" Il tour \u00e8 anche noto per aver dato vita al nuovo personaggio di Madonna, un'immagine sessuale pi\u00f9 forte e pi\u00f9 intelligente di prima, che aveva dato origine al termine \"aspirante Madonna\", termine con cui si identificano le persone che cercano di atteggiarsi, vestirsi ed essere come Madonna, dette anche \"Madonna Wannabe\". Una statua di Madonna, che indossava un corsetto conico, fu eretta in suo nome, al centro della citt\u00e0 di Pacentro in Italia, dove vivevano i suoi antenati.\nSuccesso commerciale.\nDopo la sua pubblicazione, l'album \u00e8 stato accolto molto positivamente dai critici. In particolare i critici musicali lodano la voce di Madonna, che in questo disco sembra pi\u00f9 forte. Jon Pareles, in un commento nel \"The New York Times\", afferma che \"True Blue\" riprende il tema della fedelt\u00e0 nei suoi testi, e si \u00e8 complimentato per un maggiore attaccamento di essi alla realt\u00e0, facendo s\u00ec che Madonna raggiungesse le \"frange dell'ammissibile\".\nL'album ha venduto mondialmente 25 milioni di copie diventando uno degli album pi\u00f9 venduti di tutti i tempi. Nel Regno Unito, l'album \u00e8 rimasto in classifica per 85 settimane, di cui sei passate in vetta, vendendo oltre 2 milioni di copie. L'album in Francia ha venduto oltre un milione di copie. Anche in Germania l'album \u00e8 riuscito a vendere oltre un milione di copie. Negli Stati Uniti l'album \u00e8 stato certificato sette volte disco di platino, diventando il terzo album pi\u00f9 venduto in questo Stato della cantante, dopo \"Like a Virgin\" e \"The Immaculate Collection\" In Italia, l'album ha venduto oltre di copie, diventando il disco pi\u00f9 venduto da un'artista straniero nel paese.\nRiconoscimenti e candidature.\n\"True Blue\" \u00e8 uno degli album pi\u00f9 premiati della carriera di Madonna, avendo vinto 10 premi, a fronte di 18 candidature. Nel 1987 \"True Blue\" ottiene una candidatura e una vittoria per \"Live to Tell\", rispettivamente agli American Music Awards e agli American Society of Composers, Authors and Publishers (ASCAP) Film Awards, nella categoria \"Singolo pop preferito\" e \"Miglior canzone di un film\". Riceve poi due vittorie, a fronte di due candidature, ai Japan Gold Disc Award e una ai Canadian Juno Awards, per la categoria \"Miglior album pop dell'anno\".\n\"Papa Don't Preach\" ricevette il plauso della critica, e venne nominato ai Grammy Awards nella categoria \"Miglior registrazione pop femminile\", a tre MTV Video Music Awards, vincendo quello per il \"Miglior videoclip femminile\" e una ai Canadian Juno Awards per la \"Canzone internazionale dell'anno\". Con l'uscita di questo album, Madonna ha ricevuto anche, agli MTV Video Music Awards, il premio speciale Video Vanguard, diventando la prima donna a riceverlo. Infine, l'album le \u00e8 valso le sue prime entrate nel Guinness World Records in almeno tre categorie: l'album musicale pi\u00f9 venduto di una donna nella storia, album musicale con il maggior numero uno nel maggior numero di paesi e album musicale di maggior successo del 1986.\nLe \u00e8 stato anche assegnato il premio come \"Cantante preferita\" ai Kids' Choice Awards e ai People's Choice Awards. Inoltre, il \"Who's That Girl Tour\" \u00e8 stato candidato ai Pollstar Concert Industry Awards nella categoria \"Scenografia pi\u00f9 creativa\"."}
{"id": "515816", "revid": "2091899", "url": "https://it.wikipedia.org/wiki?curid=515816", "title": "Wroxeter", "text": "Wroxeter \u00e8 un villaggio dello Shropshire (Inghilterra), sulla riva orientale del fiume Severn, nella parrocchia civile di Wroxeter and Uppington. Si trova nel sito dell'antica citt\u00e0 romana di \"Viroconium\", conosciuta in gallese come \"Caer Guircon\". \"Viroconium\" era la quarta \"civitas\" pi\u00f9 grande della Britannia romana, mentre Caer Guircon fu la capitale del regno altomedioevale del Powys. L'invasione merciana costrinse i gallesi a spostarsi al castello di Mathrafal prima del 717.\nAlcune rovine dell'antica \"Viroconium\" si trovano appena fuori dal villaggio, dove c'\u00e8 anche un piccolo museo. La localit\u00e0 \u00e8 anche sede di un'importante azienda vinicola.\nWroxeter \u00e8 l'unico insediamento romano di grandi dimensioni in Inghilterra a non essersi trasformato in citt\u00e0. Una scuola di pensiero sostiene che un importante evento come un'inondazione (fenomeno ancora frequente nella zona) costrinse la popolazione a spostarsi e a muovere a Shrewsbury. Un'altra ipotesi \u00e8 che mantenere le difese romane dopo il ritiro delle legioni era troppo dispendioso per gli abitanti, che quindi scelsero Shrewsbury, che era pi\u00f9 facilmente difendibile. Wroxeter si trova a circa 5 miglia a sud-est della citt\u00e0 di Shrewsbury ed \u00e8 vicino al villaggio di Atcham. \nLa Wroxeter britannica non va confusa con l'omonimo piccolo villaggio nell'Ontario, Canada."}
{"id": "515817", "revid": "24443", "url": "https://it.wikipedia.org/wiki?curid=515817", "title": "Crismon", "text": ""}
{"id": "515823", "revid": "287204", "url": "https://it.wikipedia.org/wiki?curid=515823", "title": "Atcham", "text": "Atcham \u00e8 un villaggio del Shropshire, Inghilterra. Un tempo faceva parte del distretto rurale di Atcham, prima di fondersi con Shrewsbury e di dar vita all'area ora amministrata dal Consiglio municipale di Shrewsbury e Atcham.\nFu in questo villaggio che nell'XI secolo venne fondata l'unica chiesa in Inghilterra dedicata a sant'Eata.\nLe principali attrazioni di Atcham comprendono il piccolo ponte di Atcham ed il parco di Attingham (sede regionale del National Trust per i luoghi di interesse storico e le bellezze naturali). Nei dintorni del villaggio sorge il centro di Wroxeter.\nUn tempo l'A5 attraversava il villaggio, ma ora il suo tracciato corre a nord, lungo una nuova strada a doppia corsia. Atcham si trova a 5 miglia a sud-est di Shrewsbury. Il fiume Severnscorre intorno al villaggio"}
{"id": "515824", "revid": "438678", "url": "https://it.wikipedia.org/wiki?curid=515824", "title": "Le manoir du diable", "text": "Le manoir du diable \u00e8 un film diretto da Georges M\u00e9li\u00e8s della durata di 3 minuti in bianco e nero. \u00c8 spesso citato come il primo film horror, anche se le scene del film muto sono caratterizzate da numerosi elementi di pantomima, la cui funzione era quella di far divertire il pubblico piuttosto che spaventarlo.\nTrama.\nUn enorme pipistrello vola all'interno di un castello di epoca medioevale. Una volta all'interno, prima di trasformarsi in Mefistofele, il pipistrello girer\u00e0 in cerchio lentamente agitando le sue mostruose ali. Dopo aver preparato un calderone, il demone incomincia a forgiare scheletri, fantasmi e streghe dalla ribollente miscela. Dopodich\u00e9 un gruppo di suore con delle lenzuola in testa comincia a girare intorno, finch\u00e9 queste non si rannicchiano tutte quante e scompaiono senza motivo. Il cavaliere con la spada le guarda perplesso, saluta il pubblico e incontra uno strano individuo vestito di nero (il diavolo); gli mostra una croce di legno, lui si spaventa e perde lo scontro, indietreggiando.\nDistribuzione.\n\"Le manoir du diable\" fu proiettato la prima volta la vigilia di Natale del 1896 al teatro Robert Houdin, al numero 8 del \"boulevard des Italiens\", a Parigi. Fu questo il primo film, seppur della durata di tre minuti, a dare il via alla storia del cinema horror.\nQuesto film \u00e8 anche conosciuto nel mondo anglosassone con diversi altri titoli:"}
{"id": "515830", "revid": "547034", "url": "https://it.wikipedia.org/wiki?curid=515830", "title": "Turbo (Judas Priest)", "text": "Turbo \u00e8 il decimo album in studio dei Judas Priest, pubblicato il 14 Aprile 1986 per l'Etichetta discografica Columbia Records.\nL'album \u00e8 stato ristampato nel febbraio del 2017 per celebrare il traguardo del 30\u00ba anniversario dall'uscita originale, in edizione triplo CD con due dischi bonus contenenti il concerto tenuto dal gruppo a Kansas City, Missouri, durante il tour promozionale di \"Turbo\".\nIl disco.\nUsc\u00ec nel 1986 e segn\u00f2 un cambiamento di rotta nel sound della band, ora orientato sul pop metal (es.il pezzo intitolato \"Wild Nights, Hot &amp; Crazy Days\"), genere molto in voga negli anni '80, soprattutto negli Stati Uniti."}
{"id": "515832", "revid": "21880", "url": "https://it.wikipedia.org/wiki?curid=515832", "title": "Pomacee", "text": "Pomacee \u00e8 un termine tecnico usato in agronomia per indicare un raggruppamento (senza alcun valore sistematico) che include le piante da frutto che producono come frutto un pomo (esempi: melo, pero).\nAppartengono alle Pomacee le seguenti specie: melo, pero, nashi, cotogno, nespolo comune, nespolo del Giappone, sorbo domestico, azzeruolo.\nRaggruppamenti.\nLe pomacee (o \"pomaceae\") appartengono alla famiglia delle Rosaceae e alla sottofamiglia delle Maloideae; sotto l'aspetto botanico, le pomacee non si identificano a rigore con le \"Maloideae\", perch\u00e9 questa sottofamiglia comprende anche altre specie che non hanno interesse per la frutticoltura. Alle Rosaceae appartengono anche le drupacee, che per\u00f2 sono comprese nella sottofamiglia delle Prunoideae.\nCaratteristiche.\nLe gemme delle pomacee possono essere di due tipi: vegetative (o a legno) e miste (riproduttive). Le prime producono un germoglio solo vegetativo ovvero privo di fiori e quindi privo di frutti. Le gemme miste danno un germoglio misto con fiori (od infiorescenze) e parti vegetative come le foglie."}
{"id": "515833", "revid": "122794747", "url": "https://it.wikipedia.org/wiki?curid=515833", "title": "Drupacee", "text": "Drupacee \u00e8 un termine tecnico adottato in agronomia per fare riferimento a un insieme di alberi da frutto che appartengono alla famiglia delle Rosacee, sottofamiglia Prunoideae, e che producono come frutto una drupa. Ne fanno parte il pesco, il susino, l'albicocco, il mandorlo e il ciliegio.\nSotto l'aspetto botanico le drupacee non si identificano a rigore con le Prunoideae, nelle quali sono comprese anche specie spontanee che tecnicamente non hanno interesse in frutticoltura. Sotto l'aspetto agronomico le drupacee manifestano una certa omogeneit\u00e0 che presume in molti casi l'adozione di tecniche colturali simili o solo leggermente differenti. La letteratura contraddistingue in genere questo raggruppamento contrapponendolo a quello delle Pomacee che, analogamente, fa riferimento ad alberi da frutto della stessa famiglia, ma compresi nella sottofamiglia delle Maloideae.\nLa drupa \u00e8 un vero frutto il cui pericarpo \u00e8 diviso in tre parti: esocarpo (la buccia), sottile e membranoso, mesocarpo (la polpa) in genere carnoso, endocarpo (il n\u00f2cciolo) duro e legnoso, contenente il seme.\nRamificazione.\nPur con differenze di specie in specie, le drupacee producono sostanzialmente due tipi di rami, i brindilli e i dardi.\nI brindilli sono rami lunghi e relativamente esili, si distinguono in vegetativi e misti a seconda che producano fiori o solo germogli. Lungo i brindilli misti sono prodotte sia gemme a legno sia gemme a fiore, all'ascella delle foglie, mentre all'apice \u00e8 prodotta una gemma a legno. In alcune specie (es. il pesco) \u00e8 marcata la formazione di \"gemme pronte\", che germogliano nello stesso anno dando luogo alla formazione di \"rami anticipati\". Questa tendenza \u00e8 sfruttata nel vivaismo, per ridurre i cicli di produzione degli astoni, e in frutticoltura, per ridurre la durata della fase improduttiva in alcuni sistemi di allevamento.\nI dardi sono rami molto brevi, anch'essi distinti in vegetativi e misti (questi ultimi detti \"dardi fioriferi\" o \"mazzetti di maggio\"). I dardi vegetativi sono presenti soprattutto nell'habitus giovanile di alcune specie (ad esempio il susino) o nelle specie \"selvatiche\" (es. il prugnolo); sono esili e rigidi e terminano con un apice pi\u00f9 o meno acuto, simulante spesso una spina; producono una sola gemma a legno all'apice. I dardi fioriferi sono rametti brevissimi e privi di gemme laterali; terminano con una corona apicale di gemme a fiore e con una gemma centrale a legno. Ogni anno il dardo fiorifero produce un'ombrella di fiori, mentre la gemma apicale germoglia facendo crescere, in misura quasi impercettibile, il dardo in lunghezza.\nLa tendenza a produrre dardi o brindilli cambia di specie in specie: ad esempio, il pesco produce quasi esclusivamente brindilli, mentre il ciliegio e diverse variet\u00e0 di susino producono principalmente dardi.\nFioritura e fruttificazione.\nIn generale le drupacee fruttificano sui brindilli dell'anno precedente oppure sui mazzetti di maggio, con marcate differenze, secondo la specie o la cultivar, che condizionano l'intera tecnica di potatura.\nLe specie che producono prevalentemente o esclusivamente sui brindilli, come il pesco e alcuni susini, richiedono potature anche drastiche che consistono nel diradamento dei brindilli e nel loro accorciamento con tagli di ritorno, in funzione della vigoria del ramo. Le specie che producono principalmente sui mazzetti di maggio, come il ciliegio, diversi susini cino-giapponesi, in generale l'albicocco, richiedono potature pi\u00f9 oculate e moderate, finalizzate a ridurre lo sviluppo in altezza (con tagli di ritorno) oppure a garantire il giusto equilibrio fra vegetazione e riproduzione. Tagli drastici, oltre a ridurre il numero di dardi fioriferi nella pianta, stimolano l'emissione di rami a legno riducendo nel complesso la produzione.\nColtivazione.\nNella potatura, che andr\u00e0 eseguita durante il riposo vegetativo (potatura secca) fino all'inizio del germoglio, i rami dovranno essere sempre spuntati tenendo conto che nelle ultime gemme a legno sorgeranno nuovi rami.\nDurante il periodo estivo si pu\u00f2 eseguire la potatura verde (generalmente luglio) al fine di aumentare l'arieggiamento della chioma, favorire la penetrazione della luce e migliorare l'efficacia dei trattamenti fitosanitari.\nPer le drupacee esiste il serio pericolo della Sharka (nome bulgaro che significa vaiolo) detta anche vaiolatura, ritenuta la pi\u00f9 grave malattia virale sia per i danni alla produzione che per la rapidit\u00e0 di diffusione.\nOsservata per la prima volta in Bulgaria nel 1917, si diffuse in tutta Europa, comparendo in Italia, precisamente in Alto Adige, nel 1973.\n\u00c8 un virus da quarantena per il quale in Italia \u00e8 prevista la lotta obbligatoria (DM del 29 novembre 1996) che obbliga le regioni attraverso i propri Servizi fitosanitari regionali (SFR) a compiere sopralluoghi ed ispezioni sistematiche in campi e in vivai (art. 2). \u00c8 obbligo poi per i vivaisti, che coltivano drupacee suscettibili, di prelevare il materiale di propagazione in aree dichiarate dal SFR \"esenti da Sharka\" nel raggio di 1 km.\nFra i fitofagi di maggior rilievo sono da citare la tignola orientale del pesco, la mosca mediterranea della frutta, l'anarsia, gli afidi, le cocciniglie.\nFra i batteri pi\u00f9 temibili c'\u00e8 invece lo Xanthomonas arboricola pv. pruni, che \u00e8 causa della maculatura batterica delle drupacee."}
{"id": "515834", "revid": "183694", "url": "https://it.wikipedia.org/wiki?curid=515834", "title": "Ludwig von Bertalanffy", "text": "Biografia.\nDopo gli studi universitari a Innsbruck e Vienna in storia, biologia e filosofia, conseguendo un dottorato nel 1926, e dopo una breve parentesi negli Stati Uniti, a Vienna inizi\u00f2 la sua carriera universitaria, dirigendo \u2013 dal 1938 \u2013 l'Istituto di Biologia dell'Universit\u00e0 di Vienna, e dove ben presto ader\u00ec a un gruppo di scienziati e filosofi noto a livello internazionale come Circolo di Vienna. Trasferitosi in Canada, divenne \u2013 dal 1949 \u2013 direttore del Dipartimento di Biologia dell'Universit\u00e0 di Ottawa. Dal 1954 al 1959 lavor\u00f2 pure al Mount Sinai Hospital di Los Angeles, quindi insegn\u00f2 biologia teorica all'Universit\u00e0 dell'Alberta a Edmonton fino al 1969, quando pass\u00f2 all'Universit\u00e0 di Buffalo, nello stato di New York, dove rimase fino alla morte. \nCome biologo, diede importanti contributi alla fisiologia cellulare e alla diagnostica del cancro. Tuttavia, egli \u00e8 noto soprattutto per aver introdotto, negli anni sessanta, un nuovo approccio di studio e una innovativa metodologia di ricerca in biologia nota come teoria dei sistemi, delineati in un primo libro del 1968, nella cui introduzione egli scrive:\nConsiderava infatti gli organismi viventi come sistemi in stato stazionario; le sue teorie, sebbene molto criticate, ebbero grande influenza. Tale approccio sistemico verr\u00e0 poi esteso a quasi tutte le discipline che trattano di interazioni, quali le scienze naturali, quelle tecnologiche (soprattutto in ingegneria e informatica) e quelle sociali."}
{"id": "515836", "revid": "767487", "url": "https://it.wikipedia.org/wiki?curid=515836", "title": "Flux of Pink Indians", "text": "I Flux of Pink Indians erano un gruppo anarcho punk/hardcore punk che nacque a Bishops Stortford, Hertfordshire, Inghilterra.\nStoria del gruppo.\nIl gruppo nacque dalle ceneri degli Epileptics (che pi\u00f9 tardi cambiarono il loro nome in Epi-X a causa dei reclami della British Epilepsy Association) con: Colin Latter (voce), Derek Birkett (basso), il chitarrista Andy e il batterista Sid (che militava anche nelle file dei Rubella Ballet). Il loro EP di debutto \"Neu Smell\" usc\u00ec per la Crass Records nel 1981. I testi delle canzoni toccavano argomenti molto delicati come il vegetarianismo e il pacifismo. La canzone che meglio rappresenta il gruppo \u00e8 \"Tube Disasters\", che \u00e8 caratterizzata da una forte vena di humor nero, cosa molto inusuale tra gli altri gruppi punk di quel periodo.\nIn seguito Sid abbandon\u00f2 la band per dedicarsi a tempo pieno ai Rubella Ballet, e fu presto sostituito da Bambi, che contemporaneamente suonava con i Discharge, mentre Andy fu sostituito da Simon. Comunque ambedue abbandonarono presto il gruppo per tornare a suonare con gli Insane, e furono sostituiti da Kevin Hunter e da Martin Wilson rispettivamente il vecchio chitarrista e il vecchio batterista degli Epileptics. L'album di debutto dei Flux of Pink Indians \"Strive To Survive Causing Least Suffering Possible\", conferm\u00f2 le aspettative create dal primo EP tanto che la band fu spinta a creare una propria etichetta: la Spiderleg. Le canzoni erano state composte nel pi\u00f9 classico stile punk con attacchi molto forti soprattutto rivolti alla societ\u00e0 consumistica. Un esempio \u00e8 l'anti-religiosa \"Is Anybody There\" che usando semplici liriche riesce ad enfatizzare al punto giusto le idee del gruppo.\nIl secondo album del gruppo, \"The Fucking Cunts Treat Us Like Pricks\", a causa dei contenuti ritenuti osceni, non fu venduto presso i negozi HMV, addirittura diverse copie furono sequestrate dal negozio Eastern Bloc dal capo della polizia di Manchester, con l'accusa di mostrare \"articoli osceni per la pubblicazione e il guadagno\". L'album, ironicamente, racconta una storia di violenza tra un uomo e una donna, esperienza vissuta in prima persona da uno dei componenti del gruppo che fu molestato sessualmente da una donna.\nDal 1986 il gruppo abbrevi\u00f2 il suo nome in Flux e pubblic\u00f2 il suo terzo album \"Uncarved Block\". Quest'ultimo lavoro si diversifica dai precedenti per una maggiore riflessivit\u00e0 riscontrabile gi\u00e0 nei testi pi\u00f9 filosofici, che rimandano al buddismo e alla dottrina Zen, e di conseguenza nelle musiche nelle quali sono presenti elementi, come percussioni e basi funk.\nBirkett, facendo tesoro dell'esperienza con la Spiderleg, abbandon\u00f2 il gruppo per creare la One Little Independent Records che nel tempo ha riscosso un maggiore successo, e a volte usa ancora il nome Flux per occasionali progetti musicali. Latter si un\u00ec agli Hotalacio."}
{"id": "515844", "revid": "287204", "url": "https://it.wikipedia.org/wiki?curid=515844", "title": "Gianni Clerici", "text": "\u00c8 considerato uno dei maggiori esperti di tennis del mondo, tanto che per il numero e la qualit\u00e0 delle sue pubblicazioni \u00e8 stato inserito nel 2006 nella International Tennis Hall of Fame, secondo italiano presente dopo Nicola Pietrangeli (insignito del riconoscimento nel 1986).\nCarriera.\nCome tennista.\nNel corso della sua attivit\u00e0 tennistica, ha vinto due titoli nazionali juniores di doppio con Fausto Gardini (1947 e 1948) e sempre da juniores ha raggiunto la finale del singolare nel 1950. Sempre nel 1950 ha conquistato la \"Coppa de Galea\" a Vichy, bissando tale successo nel 1952 al \"Monte Carlo New Eve Tournament\". Come singolarista ha partecipato ai tornei di Wimbledon (1953) e Roland Garros, fermandosi sempre al primo turno.\nCome giornalista.\nDopo aver collaborato dal 1951 al 1954 con \"La Gazzetta dello Sport\", e nel 1954 con \"Sport Giallo\" e \"Il Mondo\" , Clerici nel 1956 divenne inviato e poi editorialista de \"Il Giorno\", col quale ebbe un rapporto di collaborazione fino al 1988.\nDal 1988 collabora con \"L'Espresso\" e \"la Repubblica\".\nHa dedicato al tennis varie pubblicazioni: nel 1965 \"Il vero tennis\", nel 1972 \"Il tennis facile\", nel 1978 \"Il grande tennis\". Del 1974 \u00e8 la prima edizione della sua opera pi\u00f9 famosa, \"500 anni di tennis\", tradotta in Francia, Gran Bretagna, Germania, Giappone e Spagna, e pi\u00f9 volte ristampata e aggiornata. Nel 1984 ha pubblicato in Francia la biografia di Suzanne Lenglen, sei volte vincitrice di Wimbledon, uscita in Italia soltanto nel 2002.\nHa scritto pi\u00f9 di 6.000 articoli sportivi ed \u00e8 stato uno dei commentatori tecnici italiani pi\u00f9 importanti, al fianco di Rino Tommasi. Nel 2002 lo stile delle loro telecronache \u00e8 stato messo in risalto anche dal settimanale americano \"TIME\" in un articolo dal titolo \"Tennis, Italian Style\". Nel 1987 ha vinto il \u201cPremio Vallecorsi\u201d come miglior giornalista italiano dell'anno, e nel 1992 il premio \u201cPenna d'Oro\u201d come miglior editorialista italiano. Attualmente scrive per il quotidiano la Repubblica. Durante l'edizione di Wimbledon 2011, la storica coppia Tommasi-Clerici viene sciolta dalla decisione di Sky di far commentare le partite del major inglese dagli studi di Milano e non pi\u00f9 \"dal posto\" a Londra. Clerici ha comunque continuato a scrivere per La Repubblica durante il corso del torneo.\nNel 2010 \u00e8 uscita la sua biografia autorizzata, scritta da Veronica Lavenia e Piero Pardini, edita da Le Lettere Firenze \"Il cantastorie instancabile - Gianni Clerici lo scrittore, il poeta il giornalista\", mentre nel 2015 ha pubblicato la \"bio-eterografia\" \"Quello del tennis. Storia della mia vita e di uomini pi\u00f9 noti di me\"."}
{"id": "515845", "revid": "228587", "url": "https://it.wikipedia.org/wiki?curid=515845", "title": "Rialto", "text": ""}
{"id": "515847", "revid": "767487", "url": "https://it.wikipedia.org/wiki?curid=515847", "title": "InterCityExpress", "text": "InterCityExpress, pi\u00f9 noto con l'acronimo di ICE (pronuncia tedesca: ), \u00e8 una categoria di servizio dei treni della DB, la principale societ\u00e0 ferroviaria tedesca, attribuita a un sistema di treni ad alta velocit\u00e0.\nIl nome \"ICE\" identifica la flotta di convogli di qualit\u00e0 e velocit\u00e0 superiori che hanno sostituito numerosi convogli e mezzi entrati nella storia ferroviaria tedesca, fra cui la DB 103, ex ammiraglia delle locomotive elettriche tedesche.\nProgettati all'inizio degli anni 1980, hanno conosciuto una notevole evoluzione con la realizzazione di varie serie (vedere oltre).\nOltre a prestare servizio lungo le linee ferroviarie tedesche i treni ICE effettuano collegamenti internazionali con paesi confinanti con la Germania. Esistono corse con treni ICE 1 e ICE 2 verso Zurigo, in Svizzera e verso Vienna, in Austria. Treni ICE 3 raggiungono Liegi e Bruxelles, in Belgio, Parigi, in Francia e Amsterdam, nei Paesi Bassi. Gli ICE-TD garantiscono il collegamento con la Danimarca."}
{"id": "515849", "revid": "767487", "url": "https://it.wikipedia.org/wiki?curid=515849", "title": "Pain of Salvation", "text": "I Pain of Salvation sono un gruppo musicale progressive metal svedese, il cui leader \u00e8 Daniel Gildenl\u00f6w realizzatore di tutti i testi, chitarrista e voce principale della band.\nIl loro sound \u00e8 caratterizzato da ritmiche potenti, solidi tappeti di chitarre, grande timbrica ed estensione vocale, costante uso di cori e tastiere, rapidi cambi di ritmo e sperimentazione poliritmica. Un altro segno distintivo della band \u00e8 rappresentato dal fatto che tutti i loro dischi sono dei concept album. I temi trattati nei loro concept sono molteplici e riguardano soprattutto la sessualit\u00e0, la guerra (e i suoi effetti sulla famiglia e sulla comunit\u00e0), i disastri ambientali (come quelli causati dalle centrali nucleari), il disagio sociale (soprattutto sotto l'aspetto dell'incomunicabilit\u00e0), gli studi di genere, la crescita dell'individuo e dell'umanit\u00e0, la natura di Dio e dell'esistenza. Caratteristico dei loro testi \u00e8 anche il fatto che, nonostante siano concept e raccontano quindi delle storie, la narrazione \u00e8 molto scarna mentre viene lasciato spazio da protagonista alle riflessioni e ai pensieri pi\u00f9 intimi dei personaggi, espressi quasi sempre in prima persona, ed \u00e8 tramite essi che l'ascoltatore riesce quindi a comprendere anche le trame.\nStoria del gruppo.\nGli inizi (1984-1996).\nI Pain of Salvation sono stati fondati dal chitarrista Daniel Gildenl\u00f6w, nel 1991. Le origini del gruppo tuttavia risalgono a diversi anni prima: nel 1984 infatti, Gildenl\u00f6w ha fondato il gruppo glam rock Reality, ispirato alla musica dei Kiss, a cui si sono aggiunti tre anni pi\u00f9 tardi il chitarrista Daniel Magdic, il batterista Johan Langell ed il bassista Gustaf Hielm. Dopo il cambio di nome da Reality a Pain of Salvation, il gruppo inizia a partecipare a diversi concorsi nazionali classificandosi sempre nei primi posti per l'originalit\u00e0 dei pezzi, per la tecnica a livello musicale e per la qualit\u00e0 degli arrangiamenti vocali.\nNel 1994 il bassista Gustaf Hielm lascia la band per entrare nei Meshuggah e viene sostituito da Kristoffer Gildenl\u00f6w, fratello minore di Daniel.\n\"Entropia\" (1996-1997).\nLa formazione vera e propria si forma nel 1996 con l'entrata del tastierista Fredrik Hermansson. In questo stesso anno la band pubblica il primo demo \"Hereafter\", in edizione strettamente limitata a poche centinaia di copie. In questo demo sono presenti le prime registrazioni di alcuni di quelli che poi saranno brani di Entropia, mentre altri due brani intitolati \"Beyond the Mirror\" e \"Timeweaver's Tale\" verranno nuovamente registrati ed inseriti come bonus track rispettivamente nelle edizioni sudamericana e giapponese di \"One Hour by the Concrete Lake\".\nNel 1997 viene pubblicato il loro primo album in studio \"Entropia\", caratterizzato da sonorit\u00e0 prevalentemente progressive metal ma che risente anche delle contaminazioni pi\u00f9 disparate, come alternative metal, funk rock o R&amp;B, mettendo subito in mostra l'originalit\u00e0 del gruppo e il loro approccio alla musica, totalmente slegato dai canoni contemporanei.\nIl secondo disco e la firma del primo contratto discografico (1998-1999).\nNell'autunno del 1997 \u00e8 gi\u00e0 pronto il materiale per \"One Hour by the Concrete Lake\" e, appena un mese prima dell'incisione di questo nuovo disco, il chitarrista Daniel Magdic lascia la formazione in seguito ad un lungo periodo di contrasti, venendo sostituito da Johan Hallgren, al quale tra l'altro viene chiesto di imparare tutte le parti di chitarra in un periodo brevissimo di tempo. Il nuovo chitarrista viene presentato come membro ufficiale della band nell'aprile del 1998.\nIl loro secondo lavoro viene cos\u00ec pubblicato nel maggio 1998 in quasi tutto il mondo riscuotendo un successo tale da indurre la casa discografica a ripubblicare in Europa il precedente album \"Entropia\". \"One Hour by the Concrete Lake\" \u00e8 stato inizialmente distribuito dalla Avalon Records in Giappone nel luglio 1998 e in seguito distribuito in Europa nel gennaio 1999 dalla Inside Out Music, negli Stati Uniti d'America nel novembre 1999 dalla Inside Out America e in Sud America nel novembre 1999 dalla Hellion. Un certo numero di fatti sono riportati nel libretto dell'album, con un elenco di fonti fornite alla fine. L'ordine cronologico delle tracce \u00e8 lo stesso degli avvenimenti del concept e una serie di luoghi ed eventi sono realmente esistenti (come le Black Hills in Nord America ed il lago Kara\u010daj nella ex USSR).\nDaniel Gildenl\u00f6w ha personalmente dichiarato, anche se a malincuore, che \"Concrete Lake\" \u00e8 l'album dei Pain of Salvation che gli piace di meno.\n\"One Hour by the Concrete Lake\" segue il racconto immaginario, suddiviso in tre capitoli, di un uomo che lavora nell'industria delle armi. Egli comincia ad avere dubbi riguardo alla moralit\u00e0 della sua occupazione, e si rende conto di essere soltanto una parte della grande \"macchina\" che controlla la sua vita. Alla vigilia del nuovo anno prende la decisione di scoprire quali conseguenze la sua vita e il suo lavoro hanno in altre parti del mondo, e decide di liberarsi della macchina.\n\"The Perfect Element Part One\" e \"Remedy Lane\" (2000-2003).\nDopo un anno di ottimi riscontri, la band inizia a raccogliere materiale per il loro terzo album \"The Perfect Element Part One\" che viene pubblicato nel settembre del 2000 mentre i Pain of Salvation sono impegnati in un tour europeo durante il quale Daniel cade rompendosi due dita della mano sinistra. Il tour va comunque avanti con addirittura delle aggiunte di tappe a quelle gi\u00e0 pianificate.\n\"The Perfect Element Part One\" viene universalmente riconosciuto dalla critica come uno dei migliori lavori in assoluto dei Pain of Salvation, e Daniel lo ha presentato con queste parole: \nIl concept \u00e8 molto diverso dai precedenti, ed \u00e8 stato descritto da Kristoffer Gildenlow come il pi\u00f9 intenso ed individuale. Inoltre, come suggerito dal titolo, viene annunciato nel libretto stesso dell'album che \"The Perfect Element Part One\" \u00e8 soltanto il primo lancio di un concept diviso in due parti, e viene paragonato ad un classico romanzo di formazione. Da notare che tale concept fu ideato e realizzato proprio nel periodo in cui Daniel seguiva studi di genere all'universit\u00e0 di G\u00e4vle.\nPer supportare l'album, la band organizz\u00f2 un tour nell'autunno 2000 con gli Arena. Nel febbraio 2001 suonarono da headliner al ProgPower USA accanto agli Evergrey e ai Symphony X. Nel maggio del 2001 i Pain of Salvation partecipano alla \"Dream Theater Fanclub Convention\", che si tiene a Parigi e durante la quale propongono un'esilarante improvvisazione stile reggae con Mike Portnoy dei Dream Theater.\nLe registrazioni del loro quarto album iniziano nel settembre del 2001 e finiscono nel novembre dello stesso anno; nel febbraio del 2002 viene pubblicato \"Remedy Lane\", altro album che ottiene ottimi riscontri dalla critica.\nIl concept di \"Remedy Lane\" ripercorre la vita sentimentale e sessuale del protagonista senza nome, partendo da un flashback iniziato in una stanza di albergo, e proseguendo attraverso le esperienze pi\u00f9 significative e dolorose. Secondo alcune interpretazioni, si tratta di una sorta di autobiografia di Daniel ed \u00e8 considerato l'album pi\u00f9 oscuro e concettualmente triste dei Pain of Salvation.\nDopo la pubblicazione dell'album la band parte in tour come gruppo spalla dei Dream Theater. Soltanto a distanza di una decina d'anni Daniel dichiarer\u00e0 pubblicamente che, quando i Dream Theater avevano proposto ai Pain of Salvation di aprire i loro concerti, lui aveva prontamente accettato dicendo che avrebbe promosso un nuovo album della band; tuttavia, in realt\u00e0, i Pain of Salvation non possedevano ancora nessun materiale su cui lavorare, e di conseguenza l'ideazione, la composizione e la registrazione di \"Remedy Lane\" si svolse nel giro di appena due mesi.\nSempre nel 2002 Daniel partecipa inoltre a vari progetti: \"Unfold the Future\" dei connazionali The Flower Kings, partecipando anche a diverse date dei loro tour, e la prima parte di \"Genius\", rock opera del chitarrista italiano Daniele Liverani.\nNel 2003 i Pain of Salvation tornano nella loro citt\u00e0 natale Eskilstuna per la registrazione del loro primo album dal vivo, un unplugged pubblicato l'anno successivo col nome di \"\", che ripercorre, anche tramite due medley, brani tratti da tutti gli album precedenti eccetto \"One Hour by the Concrete Lake\". In questo stesso anno la band partecipa al Gods of Metal 2003 tenutosi a Milano.\n\"BE\" (2004-2005).\nIl loro concept \"BE\", esce nel settembre 2004. In questa occasione il gruppo esplora altri generi musicali come il rock progressivo, folk, musica classica e musical. Si \u00e8 trattato del primo album registrato dai Pain of Salvation senza l'aiuto di un produttore esterno, dato che i precedenti erano tutti stati prodotti da Ander \"Theo\" Theander, ed \u00e8 stato definito dalla critica come il concept pi\u00f9 complesso e filosofico del gruppo.\n\"BE\" viene pubblicato anche sotto forma di un DVD live, in cui il gruppo ha suonato l'intero album accompagnato dalla \"Orchestra of the Eternity\", di cui alcuni membri avevano gi\u00e0 preso parte alla registrazione di \"The Perfect Element Part One\". Il DVD viene intitolato \"BE (Original Stage Production)\" ed il concerto si \u00e8 svolto ad Eskilstuna il 12 settembre 2003, cio\u00e8 prima ancora della pubblicazione dell'album in studio.\n\"Scarsick\", cambi di formazione e live DVD (2006-2009).\nIl 21 febbraio 2006 il bassista Krisstoffer Gildenlow annuncia l'abbandono del gruppo: essendo egli residente nei Paesi Bassi, per lui risulta impossibile continuare a collaborare col resto del gruppo, che invece risiede in Svezia. In attesa di trovare un sostituto, il suo ruolo viene temporaneamente coperto dal fratello Daniel. Infatti, nell'aprile 2006 iniziano le registrazioni del sesto album \"Scarsick\" ai Fascination Street Studio di \u00d6rebro, dove il cantante e chitarrista del gruppo ne diventa anche bassista durante le session in sala d'incisione. Il 23 aprile iniziano le registrazioni delle parti di batteria, portate a termine da Johan in meno di 6 giorni. Nonostante il disco inizi a circolare illegalmente, tramite P2P, gi\u00e0 nell'autunno dello stesso anno, \"Scarsick\" viene pubblicato solo il 22 gennaio 2007, per poi essere seguito da un tour europeo.\nA causa dell'improvvisa variazione di stile, il disco divide i fan del gruppo, soprattutto quando viene annunciato che \"Scarsick\" \u00e8 la prosecuzione di \"The Perfect Element Part One\", la cui seconda parte \u00e8 stata attesa per anni. Infatti \"Scarsick\" si presenta come un disco apparentemente pi\u00f9 grezzo, sia nella produzione che nell'esecuzione, che sembra allontanarsi dal progressive metal per compiere incursioni nel mondo dell'hip hop, del rock alternativo, del crossover, del nu metal e addirittura della disco music (nel brano \"Disco Queen\"). Le tematiche affrontate si riallacciano a quelle di \"The Perfect Element Part One\", ma analizzano aspetti sociali differenti, quali la frustrazione, la cultura del consumismo, il materialismo, il conformismo, l'idolatria per le celebrit\u00e0, la natura collettivista della religione e il declino della civilizzazione. Daniel Gildenlow ha inoltre rivelato in un'intervista che la vita del protagonista maschile \u00e8 un'allegoria di tutto il genere umano; che in egli vediamo i problemi della societ\u00e0 in un livello intimo e personale. Cos\u00ec come \"The Perfect Element Part One\" prende in considerazione soggetti disfunzionali in un contesto psicologico che si occupa dei singoli, \"Scarsick\" se ne occupa in un contesto sociologico che esplora le relazioni. Proprio come la canzone finale della prima parte del concept (\"The Perfect Element\") si occupa della sua caduta su un livello mentale, la canzone finale di \"Scarsick\" (\"Enter Rain\") lo vede cadere su un livello fisico.\nNel febbraio 2007 viene annunciato che Simon Anderson sarebbe stato il nuovo bassista del gruppo, dopo esserne stato parte come turnista. Il 29 aprile dello stesso anno il batterista Johan Langell ha abbandonato la formazione dopo 17 anni di attivit\u00e0, ritirandosi a vita privata a causa della nascita del figlio. Il sostituto, L\u00e9o Margarit, \u00e8 stato annunciato nei primi mesi del 2008.\nDurante il 2008 i Pain of Salvation hanno rivelato di essere al lavoro su DVD live e nel settembre dello stesso il sito ufficiale \u00e8 stato sostituito da un'unica pagina che riporta la frase \"The end?\": su questa scelta hanno iniziato a circolare diverse teorie, come l'ipotesi dell'imminente scioglimento del gruppo o il possibile riferimento al loro successivo lavoro. Nel frattempo, al posto del sito ufficiale, viene aperto un blog gestito dal frontman Daniel Gildenl\u00f6w. Il mese seguente il gruppo ha annunciato il DVD \"\", uscito il successivo 13 maggio 2009, e ha rivelato il loro ritorno in studio di registrazione per la realizzazione di un nuovo album in studio.\nIl 12 novembre Andersson ha abbandonato il gruppo, venendo rimpiazzato da Gildenl\u00f6w durante le registrazioni in studio.\n\"Road Salt One\" e \"Road Salt Two\" (2009-2011).\nIl primo novembre 2008 la band esegue una nuova canzone, \"Mortar Grind\", tratta dal loro imminente nuovo album e EP. I Pain of Salvation hanno descritto il loro nuovo progetto come un concept di due album. Tuttavia, il progetto \u00e8 stato ritardato a causa del fallimento della SPV, societ\u00e0 controllata Inside Out Music, ed \u00e8 stata acquisita da Century Media Records, che ha permesso alla band di finire l'album. Col tempo Daniel Gildenl\u00f6w torna a lavorare all'album, rivalutando il progetto del doppio album e optando per due distinte pubblicazioni.\nIl 16 novembre 2009 esce \"Linoleum\", un EP di 6 tracce (4 inediti, tra cui \"Mortar Grind\" e la title track \"Linoleum\", una bonus track parlata e una cover di \"Yellow Raven\" degli Scorpions) che funge da anteprima quello che sar\u00e0 \"Road Salt One\". Nel dicembre dello stesso anno viene confermato che la canzone \"Road Salt\" sarebbe stata eseguita all'edizione 2010 del Melodifestivalen, finale nazionale svedese per l'Eurovision Song Contest 2010. La band si \u00e8 esibita durante la prima semifinale, perdendo tuttavia nei confronti della canzone di Pernilla Wahlgren.\nIl 20 gennaio 2010 viene pubblicato sul canale YouTube della Inside Out Music il video musicale di \"Linoleum\".\n\"Road Salt One\" viene finalmente pubblicato il 17 maggio 2010 in versione standard e una limitata (con una traccia aggiuntiva denominata \"What She Means to Me\" e versioni estese delle tracce \"No Way\" e \"Road Salt\"), oltre ad una versione LP e all'edizione giapponese (in cui \u00e8 presente il brano \"Tip Toe Two\"). Alla registrazione del disco hanno contribuito anche Jonas Reingold dei The Flower Kings e Gustaf Hielm i quali hanno suonato le parti di basso rispettivamente nei brani \"No Way\" e \"Innocence\". L'album viene per\u00f2 fortemente criticato dai fan di vecchia data, a causa delle sonorit\u00e0 pi\u00f9 vicine al blues rock, al pop rock e all'hard rock.\nDaniel Gildenl\u00f6w ha descritto l'album in un'intervista come un suono pi\u00f9 orientato alle jam session, con tracce che sembrano essere \u00abregistrate dal vivo in sala prove\u00bb. Ha descritto il concept dell'album come tante storie parallele che non sono n\u00e9 inventate n\u00e9 autobiografiche, incentrate sul tema delle scelte, concentrandosi sulle scelte che ogni personaggio \u00e8 lasciato a compiere. Durante l'intervista ha anche paragonato l'album al film \"Magnolia\". Il 30 marzo 2011 viene pubblicato sul canale YouTube della Inside Out Music anche un video musicale di \"Where It Hurts\".\nIl 26 settembre 2011, pochi giorni dopo la pubblicazione del brano \"Conditioned\", \u00e8 uscito \"Road Salt Two\", anche questo presentato in versione standard e limitata con due bonus track. Essendo stato ideato insieme a Road Salt One e come suggerisce anche il nome, il disco presenta uno stile compositivo simile al precedente, ma con sonorit\u00e0 pi\u00f9 vicine allo stoner rock.\nIn seguito al tour invernale con gli Opeth, Hallgren e Hermansson lasciano il gruppo. Successivamente sul sito della band \u00e8 stato pubblicato un annuncio per proporre la propria candidatura come nuovo chitarrista. Il 23 dicembre 2011 viene comunicato che il ruolo di tastierista verr\u00e0 ricoperto da Daniel \"D2\" Karlsson, fino ad ora bassista, mentre il ruolo di bassista verr\u00e0 nuovamente ricoperto da Gustaf Hielm, ritornato in formazione dopo 17 anni. Il 6 gennaio \u00e8 stato poi annunciato che il ruolo di chitarrista/voce per il tour del 2012 verr\u00e0 ricoperto dall'islandese Ragnar Zolberg.\n\"Falling Home\" (2012-2014).\nIl 22 giugno 2012, pochi giorni dopo un concerto acustico a Lipsia, tramite il loro sito ufficiale, i Pain of Salvation annunciano di essere al lavoro proprio per la pubblicazione di un album acustico, provvisoriamente denominato \"Clean\".\nIl 7 settembre dello stesso anno, i Pain of Salvation suonano sul palco del \"2 Days Prog + 1\" di Veruno insieme ai The Flower Kings. Seguir\u00e0 poi un breve tour in Sud America.\nNella primavera 2013 i Pain of Salvation partono per un tour acustico europeo in cui alcune canzoni classiche della band vengono reinterpretate all'insegna degli anni '70. Al tour prendono parte come special guest anche la cantante olandese Anneke van Giersbergen e la folk band islandese \u00c1rst\u00ed\u00f0ir. Inoltre, per questo tour, il chitarrista Ragnar Zolberg viene sostituito da Roger \u00d6jersson, gi\u00e0 membro dei Tiamat (e successivamente anche dei Katatonia). Subito dopo il tour acustico, i Pain of Salvation partono in tour alla volta del Nord America, accompagnati da tre band progressive metal, quali gli italiani Kingcrow e gli statunitensi Imminent Sonic Destruction e Vangough; tuttavia dopo alcune date Daniel Gildenl\u00f6w si ammala di polmonite e per la prima volta nella storia della band un tour viene interrotto.\nIl 31 maggio 2013, tramite la loro pagina ufficiale su Facebook, senza ancora specificare una data, i Pain of Salvation annunciano l'imminente uscita dell'album acustico rivelando che non sar\u00e0 pi\u00f9 denominato \"Clean\" ma \"Falling Home\" \"Falling Home\" \u00e8 anche il titolo di una nuova canzone acustica che i Pain of Salvation avevano suonato per la prima volta durante un concerto a Tel Aviv il 16 marzo 2013.\nA dicembre dello stesso anno, Daniel Gildenl\u00f6w apre due concerti dei The Flower Kings in Svezia sotto il nome di \"Daniel Gildenl\u00f6w &amp; Friends\"; si \u00e8 trattato di una formazione acustica composta dallo stesso Gildenl\u00f6w, Ragnar Zolberg e Roger \u00d6jersson. Nel 2014, i Pain of Salvation avrebbero dovuto suonare al \"Progressive Nation at Sea\" organizzato da Mike Portnoy a bordo di una nave da crociera nei Caraibi, tuttavia a met\u00e0 gennaio Daniel contrae una fascite necrotizzante alla quale sopravvive miracolosamente soltanto grazie ad un tempestivo intervento chirurgico (inoltre mentre L\u00e9o Margarit portava Daniel in ospedale i due hanno anche avuto un incidente automobilistico a causa della strada ghiacciata); i tempi di recupero, che si rivelano pi\u00f9 lunghi del previsto, costringono Daniel a restare per oltre tre mesi in ospedale, soggetto a cure giornaliere, e gli impediscono non soltanto di partecipare al festival ma anche di unirsi ai Transatlantic durante il \"Kaleidoscope 2014 World Tour\". Si vede inoltre costretto anche ad annullare il tour con i The Flower Kings al quale avrebbe dovuto prendere parte tra aprile e maggio con il suo trio acustico (che viene sostituito dai Karmakanic). Il 10 febbraio, tramite un comunicato della loro pagina ufficiale su Facebook, i Pain of Salvation annunciano di prendere ugualmente parte al \"Progressive Nation at Sea\", per decisione di Daniel stesso, il quale, non potendo prendervi parte, viene sostituito da Zolberg in veste di voce principale, accompagnato da Clay Withrow (cantante dei Vangough) come seconda voce e chitarrista. Alla fine di maggio, una volta ristabilitosi, Gildenl\u00f6w annuncia che la registrazione di \"Falling Home\", ritardata dall'improvvisa malattia, \u00e8 stata finalmente completata, e a partire dal mese successivo torna a suonare con i Pain of Salvation che si esibiscono in un tour nordamericano con i Vangough, ed in diversi festival nel mondo, tra cui il prestigioso \"ProgPower USA XV\" durante il quale suoneranno l'album \"Remedy Lane\" nella sua interezza.\nIl 10 novembre 2014 viene pubblicato \"Falling Home\". Daniel dichiara inoltre in un'intervista di aver raccolto materiale per un prossimo album di inediti, pi\u00f9 simile a \"The Perfect Element Part One\" e \"Remedy Lane\".\nNel frattempo, i Pain of Salvation pubblicano online un documentario, sotto forma di episodi, nel quale, tramite interviste e riprese nello studio della band, vengono svelati molti retroscena risalenti al periodo in cui era in lavorazione \"Scarsick\". Viene successivamente confermato anche il fatto che verranno pubblicate nuove stagioni del documentario, sempre sotto forma di episodi, come se si trattasse di una serie televisiva.\n\"In the Passing Light of Day\" e \"Panther\" (2016-presente).\nIl 1\u00ba luglio 2016 i Pain of Salvation hanno pubblicato una versione rimasterizzata di \"Remedy Lane\", con allegato un secondo CD contenente l'intera esecuzione dell'album stesso al \"ProgPower USA XV\".\nIl 13 gennaio 2017 \u00e8 stato invece pubblicato il decimo album in studio \"In the Passing Light of Day\", anticipato gi\u00e0 negli ultimi mesi del 2016 dai videoclip dei brani \"Meaningless\" (brano composto principalmente da Ragnar Zolberg) e \"Reasons\", entrambi girati a Stoccolma. L'album segna il ritorno del gruppo al progressive metal ed anche ai concept album: i brani ruotano infatti intorno all'esperienza vissuta da Daniel Gildenl\u00f6w durante la lotta contro la fascite necrotizzante. Il 30 aprile 2017 Zolberg annuncia tramite un post su Facebook la propria dipartita dal gruppo a seguito di contrasti con Gildenl\u00f6w, dal quale, secondo quanto scritto dal chitarrista, sarebbe stato sottopagato, nonostante il forte apporto compositivo di questi all'ultimo album e il grande successo del tour subito successivo. Il giorno dopo viene ufficializzato il rientro in formazione dello storico chitarrista Johan Hallgren.\nIl primo disco in studio dopo il ritorno di Hallgren nella band \u00e8 \"Panther\": i lavori sull'album iniziano gi\u00e0 nel 2019, quando il gruppo si \u00e8 riunito per collaborare con il produttore Daniel Bergstrand. Il disco \u00e8 stato annunciato in via ufficiale nel giugno 2020 e pubblicato il 28 agosto successivo; per anticiparne l'uscita sono stati pubblicati i singoli \"Accelerator\", \"Restless Boy\" e l'omonimo \"Panther\", promossi dai relativi videoclip. Secondo quanto dichiarato da Gildenl\u00f6w, il disco recupera tematiche gi\u00e0 apparse nel precedente \"In the Passing Light of Day\" quali l'alienazione e la solitudine, espandendoli e rendendoli le colonne portanti dell'intera pubblicazione: \nIl 3 luglio il bassista Gustaf Hielm ha abbandonato la formazione al fine di salvaguardare la propria salute psicofisica, messa a dura prova dai ritmi richiesti dalla vita nella band.\nIl nome della band.\nIl nome del gruppo fu proposto da Daniel Gildenl\u00f6w, la cui intenzione era di incorporare il concetto di \"equilibrio\", il quale pensava avesse un significato similare al senso della vita stesso, per esempio il bene e il male, la luce e l'oscurit\u00e0, la vita e la morte; per l'appunto, il dolore e la salvezza: \nIn un'intervista successiva, il frontman aggiunse: "}
{"id": "515850", "revid": "1226", "url": "https://it.wikipedia.org/wiki?curid=515850", "title": "Enterprise A", "text": ""}
{"id": "515851", "revid": "4249724", "url": "https://it.wikipedia.org/wiki?curid=515851", "title": "Tyrannosaurus bataar", "text": ""}
{"id": "515855", "revid": "33751", "url": "https://it.wikipedia.org/wiki?curid=515855", "title": "Carlos Dunga", "text": ""}
{"id": "515864", "revid": "1603714", "url": "https://it.wikipedia.org/wiki?curid=515864", "title": "Rialto (Venezia)", "text": "Rialto \u00e8 il pi\u00f9 antico nucleo di Venezia e parte dei sestieri di San Marco e di San Polo, conosciuto per il mercato e il ponte omonimi. L'origine del nome si trova nel latino \"rivus praealtus\", poi \"rivus altus\", col significato di \"canale molto profondo\" o \"canale profondo\", in riferimento all'odierno Canal Grande, del quale le isole di Rialto costituiscono le sponde.\nLe origini: da Rivoalto a Venezia.\nLe prime notizie riguardo alla zona risalgono all'Alto Medioevo, quando tra i luoghi d'insediamento dei profughi dell'entroterra, durante le invasioni di Unni e Longobardi che portarono alla nascita della Venezia marittima, vi furono le isole Realtine, un gruppo di terre asciutte attorno ad una stretta ansa del \"Rivus Altus\" (in italiano: \"canale profondo\"), che ne fungeva da porto-canale.\nQuesto altro non era che il letto dell\u2019\"Una\" o \"Prealtum\", un ramo minore del Medoacus Maior, il quale, attraverso il Canale di Spinalonga e appunto il \"Rivus Altus\", dove si univa anche alle acque del Marcenum, sfociava nel Porto di Lido assieme al Sile e al Piave.\nLa nascita del primitivo insediamento, chiamato \"Rivoaltus\", \u00e8 tradizionalmente posta il 25 marzo 421, con la consacrazione della Chiesa di San Giacometto. L'edificio \u00e8 in realt\u00e0 di epoca pi\u00f9 tarda, ma l'evento venne festeggiato fino alla caduta della Repubblica di Venezia come \"natale\" della citt\u00e0.\nNel 774 l'importanza della zona crebbe con l'erezione a sede vescovile della vicina Olivolo, sorta laddove il \"Rivus Altus\" confluiva nel porto di Lido.\nLa citt\u00e0 venne preservata, nell'VIII secolo, dalle guerre intestine del Ducato di Venezia, quando le rivalit\u00e0 tra l'antica capitale Heraclia ed Equilio portarono il trasferimento della sede ducale a Metamauco, nei pressi dell'altra foce del \"Medoacus Maior\".\nRivoalto crebbe d'importanza, tanto da portare a stabilirvisi nuove famiglie, soprattutto dopo la distruzione di Heraclia nell'804 ad opera del doge Obelerio Antenoreo. Tra questi vi erano i Parteciaci, patrizi eracleensi, annoverati nel IX secolo tra i tribuni realtini, con palazzo e foro nei pressi dell'odierno Campo Santi Apostoli, sulla riva occidentale del \"Rivus Altus\".\nSicura nella parte pi\u00f9 interna delle lagune, protetta da una primitiva cinta muraria e collegata all'entroterra e al mare attraverso il \"Rivus Altus\", la citt\u00e0 divenne nell'810 l'ultimo baluardo venetico nel corso della fallita invasione dei Franchi, guidati dal Re d'Italia Pipino, figlio di Carlo Magno.\nRespinta l'invasione, spodestati gli Antenorei, responsabili dei disastri abbattutisi sul ducato, il nuovo doge Angelo Parteciaco, stabil\u00ec definitivamente nell'812 la capitale a Rivoalto. Sotto l'impulso della dinastia dei Parteciaci, Angelo I e i figli Angelo II, Giustiniano, Giovanni I, la nuova citt\u00e0 si estese a scapito di Metamauco e Vigilia, rase al suolo nell'829 durante una rivolta. L'espansione riguard\u00f2 soprattutto la riva occidentale, verso il Canale di Spinalonga, sulle terre dei Parteciaci, nei pressi di un'antica torre d'avvistamento romana, l'odierno Campanile di San Marco. Vi sorsero infatti il castello, sede del governo, evoluto in quello che oggi \u00e8 il Palazzo Ducale, con la primitiva Cappella di San Teodoro e il grande Monastero di San Zaccaria, su donazione dell'imperatore bizantino Leone V.\nL'arrivo nell'828 delle spoglie di San Marco Evangelista diede poi nuovo slancio edilizio all'area con la costruzione della prima Basilica di San Marco.\nLa citt\u00e0 nel X secolo-XI secolo, dall'originario nucleo ormai incentrato sull\"'insula\" di San Marco inglobava progressivamente, espandendosi, i centri circonvicini (Dorsoduro, Luprio, Olivolo, Spinalonga, nuclei degli odierni Sestieri) in quella che, per singolare crasi tra il nome dello stato e quello della sua capitale, divenne nota come Venezia.\nRialto: il mercato di Venezia.\nRialto, che nella toponomastica si ridusse progressivamente alla sola area intorno alla chiesa di San Giacometto, rimase comunque una zona importante, specie dal 1097, quando vi fu trasferito il mercato di Venezia. Dal 1105 la zona divenne anche sede del Patriarca di Grado, insediatosi con palazzo, curia e cappella palatina a San Silvestro. \nNel 1181 venne costruito sul Canal Grande un primitivo ponte di barche, il \"Ponte della Moneta\", in grado di consentire al contempo un facile collegamento pedonale e carrabile tra le due zone della citt\u00e0 divise dal Canal Grande e il transito delle navi dirette al mercato e ai fondaci affacciati sulle rive.\nNel 1250 il \"Ponte della Moneta\" venne sostituito da un ponte in legno e levatoio, danneggiato nel 1310 durante gli scontri conseguiti alla congiura del Tiepolo. Nella stessa epoca il doge Pietro Gradenigo ordinava la demolizione dei palazzi e dei fondaci dei Tiepolo, insediati proprio nella zona del mercato di Rialto, destinando gli spazi all'ampliamento dei mercati.\nCrollato il ponte di legno nel 1444, per la gran folla assiepatasi al passaggio della sposa del Marchese di Ferrara, dal 1503 si inizi\u00f2 a pensare alla costruzione di un grande ponte in pietra, che non venne per\u00f2 realizzato.\nNel 1451 con la soppressione del Patriarcato di Grado e la costituzione del Patriarcato di Venezia, l'antica sede curiale di San Silvestro risultava definitivamente abbandonata a favore di San Pietro di Castello. Molti degli altri antichi edifici di Rialto vennero distrutti da un incendio nel 1514: il solo rimasto in piedi fu la chiesa di San Giacomo di Rialto, mentre il resto dell'area venne gradualmente ricostruito. Nel 1524 anche il ponte crollava e veniva ricostruito nuovamente. Accanto alla chiesa di San Giacomo prendeva posto in quello stesso anno il Banco del Giro, la banca pubblica istituita dalla Repubblica di Venezia per garantire una costante disponibilit\u00e0 di moneta ai mercanti.\nMan mano il mercato si ingrand\u00ec, sia come vendita al dettaglio che all'ingrosso e vennero costruiti magazzini e depositi. Nel frattempo, apparvero i primi negozi di oggetti di lusso, le prime banche e assicurazioni e gli uffici delle tasse della citt\u00e0 vennero collocati nella zona. Anche il macello cittadino si trovava a Rialto.\nSi avvi\u00f2 in quest'epoca (met\u00e0 del Cinquecento) una vasta campagna edilizia destinata a ridisegnare l'area realtina. Si avvi\u00f2 quindi la ricostruzione del mercato nelle forme odierne. Nel 1525 venne avviata la costruzione del Palazzo dei Camerlenghi, in \"volta de Canal\" (cio\u00e8 sulla curva del Canal Grande), eretto per ospitare le magistrature mercantili: Camerlenghi, i Consoli dei mercanti ed i Sopraconsoli dei Mercanti. Anche l'edificio delle Fabbriche Vecchie data in questo periodo, mentre le Fabbriche Nuove, pregevole opera di Jacopo Sansovino, sono di poco pi\u00f9 recenti (1553), come il Palazzo dei Dieci Savi, costruito per ospitare la magistratura dei Savi alle Decime. Nel 1551 veniva anche finalmente indetta la gara che condusse nel 1591 all'inaugurazione dell'attuale Ponte di Rialto, dotato di due file di botteghe.\nGli edifici pubblici venivano cos\u00ec a delimitare le diverse aree del mercato: \"Erbaria\", \"Naranzeria\", \"Beccaria\", \"Casaria\", \"Pescaria\", \"Ruga dei Oresi\", \"Ruga dei Spezieri\", rispettivamente luoghi d'incontro dei venditori di ortaggi, frutta, carni, formaggi, pesce e, soprattutto, gioielli e preziosi, ma soprattutto le pregiatissime spezie d'Oriente. Le due rive ai piedi del ponte erano invece destinate al mercato dei metalli, del carbone e del vino: \"Riva del Carbon\" e \"Riva del Ferro\" sul lato del Sestiere di San Marco, e \"Riva del Vin\" su quello del Sestiere di San Polo.&lt;br&gt;\nIl mercato realtino si prolungava poi idealmente attraverso il ponte in direzione di piazza San Marco attraverso le Mercerie (\"Marzaria di San Salvador\", \"Marzaria del Capitello\", \"Marzaria di San Zulian\", \"Marzaria de l'Orologio\") destinate alla vendita delle sete e di tele e stoffe pregiate, provenienti dall'Oriente e rinomato prodotto anche dell'artigianato veneziano. Mentre la \"Calle dei Fuseri\" rappresentava il mercato dei fusi e degli altri strumenti per la lavorazione delle stoffe, mentre \"Calle degli Specchieri\" era il luogo di mercato dei prodotti del vetro.&lt;br&gt;\nPoco pi\u00f9 in l\u00e0 la \"Spadaria\", la \"Frezzaria\" e \"Calle dei Fabbri\", dedicate agli armaioli, ai costruttori di frecce e balestre e agli altri artigiani del ferro, rappresentavano un'altra importante vetrina dei tipici prodotti della citt\u00e0. Vicino al Campo San Zaccaria, \"Calle delle Rasse\" era il mercato dei delicati panni di lana di Russia e sotto il \"Ponte della Paglia\" attraccavano le barche cariche di prezioso prodotto per la produzione di cordami.&lt;br&gt;\nL'intero cuore della citt\u00e0 veniva a costituire cos\u00ec un'unica immensa piazza commerciale, trafficata di imbarcazioni cariche di prodotti da e per l'entroterra, delle preziose merci trasportate dalla flotta di galee e navi grosse di propriet\u00e0 dello Stato o dei privati e dal continuo flusso di prodotti dell'artigianato, della pesca e dell'agricoltura delle lagune.\nRialto oggi.\nLa vocazione commerciale di Rialto, seppur progressivamente perduto il ruolo di piazza di scambio internazionale e ridimensionato al ruolo di mercato cittadino, ha mantenuto la propria vocazione commerciale per tutto il XIX e il XX secolo, sotto la dominazione austriaca e dopo la riunificazione al Regno d'Italia. Oggi, Rialto \u00e8 ancora un'affollata zona di negozi, con un mercato ortofrutticolo giornaliero e un mercato del pesce, sebbene abbia oramai perso anche il ruolo di mercato generale e vi stiano aumentando le attivit\u00e0 legate al turismo.\nCampo San Giacometto, liberato del mercato di orto-frutta che vi teneva sede fino alla fine degli anni novanta, si presenta ora come una vivace zona di locali, ospitati all'ombra delle Fabbriche Vecchie che, assieme alle annesse Fabbriche Nuove e al neogotico e novecentesco edificio della Pescheria di Rialto, tuttora conservano la loro funzione pubblica e sono sede del Tribunale di Venezia e delle relative dipendenze.\nSotto le logge della Pescheria ancora tiene luogo il quotidiano mercato al dettaglio del pesce, mentre nelle immediate vicinanze si trovano i colorati banchi di frutta e verdura."}
{"id": "515867", "revid": "327773", "url": "https://it.wikipedia.org/wiki?curid=515867", "title": "Gualchiera", "text": "Una gualchiera \u00e8 un macchinario di epoca preindustriale, usato per lo pi\u00f9 nella manifattura laniera, ma anche nell'industria della carta.\nA volte col termine gualchiera si indica non tanto il macchinario in s\u00e9, quanto tutto l'edificio che lo contiene.\nEtimologia del termine.\nIl termine gualchiera deriva probabilmente dal germanico \"walkan\" o dal francese \"gauchier\", entrambi termini che indicano un'azione di spostamento da un posto ad un altro. Pu\u00f2 darsi che la diffusione di questo tipo di macchina idraulica sia dovuta all'influenza longobarda e che in Sardegna sia giunto con i Pisani.\nStruttura.\nCostituito da un follone, dava luogo all'azione di follatura che serviva a rendere la tela di lana impermeabile infeltrendola.\nNella follatura il tessuto di lana, imbevuto di soluzioni alcaline, saponose o acide, un tempo con argilla smectica detta \"terra da follone\", \u00e8 sottoposto, mediante magli, a battitura.\nLe soluzioni adoperate hanno lo scopo di rendere le fibre pi\u00f9 molli e cedevoli alla compressione e suscettibili perci\u00f2 ad aderire tra loro, in modo da ottenere una maggiore resistenza e compattezza del tessuto.\nEra azionato da energia idraulica e per questo il macchinario era solitamente sito in edifici in prossimit\u00e0 di canali.\nL'uso di follare la lana era attestato gi\u00e0 in epoca romana, in appositi laboratori chiamati \"fullonicae\" dove oltre ad infeltrire e rifinire il tessuto si lavavano anche i panni, come si pu\u00f2 vedere negli scavi archeologici di Pompei.\nFollone.\nIl follone \u00e8 in generale di fabbricazione artigianale e adeguato al posto dove deve funzionare, dunque pu\u00f2 avere un aspetto completamente diverso da un luogo a un altro. La posizione dei magli (3) pu\u00f2 essere orizzontale o inclinata (come nello schema), l'albero a camme (2) pu\u00f2 avere camme riportate o essere scavato nella massa dell'albero. In qualsiasi modo \u00e8 sempre un meccanismo molto vecchio e molto antico, ma mostra sempre la sua affidabilit\u00e0 attraverso gli anni.\nI tessuti da premere (5) sono disposti contro un paracolpi nel caso di magli verticali; nel caso di magli orizzontali, il tessuto \u00e8 messo in un trogolo (o vasca). \u00c8 sempre abbondantemente spruzzato da acqua alcalina aggiunta a terra da follone nel caso del trattamento dei tessuti. Per la follatura del feltro, l'acqua \u00e8 riscaldata ed acidula.\nStoria.\nI laminatoi a follone si sono sviluppati, dall'antichit\u00e0, in luoghi che disponevano di una fonte abbondante d'acqua e, sovente, poco distanti dagli allevamenti delle pecore produttrici di lana.\nCon lo sviluppo industriale, nel XIX secolo, questi folloni sono stati sostituiti da impianti moderni; soprattutto per la fabbricazione del feltro nell'industria dei cappelli.\nGalleria d'immagini.\nLe immagini sono relative a mulini del Parco Nazionale della Cherca in Croazia."}
{"id": "515870", "revid": "1318658", "url": "https://it.wikipedia.org/wiki?curid=515870", "title": "Arrondissement di Caen", "text": "L\"arrondissement\" di Caen \u00e8 un \"arrondissement\" dipartimentale della Francia situato nel dipartimento del Calvados, nella regione della Normandia.\nStoria.\nFu creato nel 1800 sulla base dei preesistenti distretti. Nel 1926 vi fu integrato l'arrondissement soppresso di Falaise.\nComposizione.\nL\"arrondissement\" \u00e8 composto da 287 comuni raggruppati in 24 cantoni:"}
{"id": "515871", "revid": "466539", "url": "https://it.wikipedia.org/wiki?curid=515871", "title": "Lumezzane", "text": "Lumezzane (\"L\u0153mez\u00e0ne\" o \"Lumez\u00e0ne\" in dialetto bresciano, pronunciato o , nella variante lumezzanese scritto comunemente \"L\u00f6medhane\" e pronunciato ) \u00e8 un comune italiano sparso di abitanti della provincia di Brescia in Lombardia.\nCentro fortemente industrializzato, \u00e8 particolarmente sviluppato nel settore della metallurgia in generale e della torneria, rubinetteria, casalinghi in acciaio inossidabile e stampi in particolare. Il 3 ottobre 2012 ha ricevuto il titolo di citt\u00e0, consegnato dal prefetto di Brescia al sindaco Silverio Vivenzi durante una cerimonia ufficiale. Il comune fa parte della comunit\u00e0 montana di valle Trompia.\nGeografia fisica.\nTerritorio.\nSorge nella Val Gobbia, valle laterale della Val Trompia, a 460 metri sul livello del mare. Il monte pi\u00f9 alto \u00e8 il monte Ladino con la sua vetta Corna di Sonclino (1352 m). Il fiume principale \u00e8 il Gobbia (9\u00a0km). Lumezzane \u00e8 da sempre zona montana di collegamento tra la Val Trompia e la Valsabbia, nonch\u00e9 punto di transito verso la costa occidentale del Lago di Garda.\nIl comune ha molte frazioni, alcune molto storiche altre nate in tempi pi\u00f9 recenti, ma tutte caratterizzate da forte identit\u00e0, a cominciare dagli abitanti che molto spesso parlano della frazione pi\u00f9 che del comune come luogo di residenza. Le frazioni di Lumezzane sono: Cargne (\"Cargne\" ), Dosso (\"D\u00f2ss\", ), Faidana (\"Faidana\", ), Fontana (\"Fontana\", ), Gombaiolo (\"Gombai\u0153l\", ), Lumezzane Gazzolo (\"Gaz\u0153l\", ), Lumezzane Pieve (\"Piev\", ), Lumezzane Sant'Apollonio (\"Sant'Apoll\u00f2ni\", ), Lumezzane San Sebastiano (\"San Bastian\", ), Mezzaluna (\"Mezaluna\", ), Montagnone (\"Montagnon\", ), Mosniga (\"Mosniga\", ), Piatucco (\"Piatuc\", ), Premiano (\"Premian\", ), Renzo (\"Ren\u00e7\", ), Rossaghe (\"Rossaghe\", ), Sonico (\"Sonic\", ), Termine (\"Termen\", ), Valle (\"Vall\", ), Villaggio Gnutti (\"Villaj(o) Gnuti\", ), Passo del Cavallo (\"Pass dol Cavall\", , a circa 750 m di altitudine, sul confine con Agnosine ovvero la Val Sabbia).\nStoria.\nGi\u00e0 nota in epoca romana, di cui si possono ammirare gli acquedotti del primo secolo, il centro di Lumezzane fu poi sconvolto dai barbari e sottoposto al dominio longobardo e Franco.\nNel secolo il IX pass\u00f2 sotto il dominio del Vescovo di Brescia e nel 1388 divent\u00f2 feudo della famiglia De Vento, sotto investitura del vescovo Tommaso Visconti.\nNel 1427 pass\u00f2 nelle mani della nobile famiglia Avogadro, in cambio del loro precedente feudo di Polaveno, su investitura della Repubblica di Venezia, particolarmente riconoscente per l'aiuto ricevuto dal nobile Pietro Avogadro nella lotta contro i visconti. Rimase feudo Avogadro per oltre 300 anni, finch\u00e9 nel 1776 non pass\u00f2 per eredit\u00e0, grazie al matrimonio tra Bartolomeo Fenaroli e Paola Avogadro, alla famiglia Fenaroli Avogadro.\nA inizio ottocento il feudo cesser\u00e0 di esistere con la caduta della Serenissima per l'invasione francese.\nL'isolamento lumezzanese venne progressivamente meno, anche se le deficitarie vie di comunicazione rendevano in ogni caso difficili i collegamenti.\nIl 23 gennaio 1528 il feudatario conte Francesco Avogadro emana un proclama con il quale intima gli abitanti di non osare pi\u00f9 portare armi nelle assemblee comunali n\u00e9 di ricorrere ad offese o atti vietati nelle medesime.\nNel 1900, \u00e8 costruito tra S.Apollonio e S.Sebastiano un nuovo edificio scolastico, dedicato a re Umberto I.\nAgli inizi del '900 Lumezzane concentrava il maggior numero di officine per la fabbricazione di attrezzi agricoli, chiodi e bulloni. Enorme sostegno venne all'industria lumezzanese dall'introduzione nel 1906 dell'energia elettrica, per la distribuzione della quale si costitu\u00ec nel 1909 la societ\u00e0 elettrica di Lumezzane, nel 1923 un consorzio elettrico.\nIl 30 dicembre 1922 un incendio distrugge completamente la chiesa di Sant'Apollonio, lasciandone in piedi solo i muri perimetrali.\nIl comune di Lumezzane venne creato nel 1927 dalla fusione di tre comuni fino ad allora autonomi: \"Lumezzane Pieve\", \"Lumezzane San Sebastiano\" e \"Lumezzane Sant'Apollonio\" (divenute quindi frazioni, sebbene tra le principali).\nNel 1935 in localit\u00e0 Termine vengono effettuati lavori di allargamento della strada provinciale n.3, che collega Sarezzo a Lumezzane. La nuova strada venne costruita dal 1930 al 1935 e fino a questa data le merci, in uscita come in entrata da Lumezzane, dovevano essere trainate da muli per superare la ripida salita di Rossaghe.\nNell'aprile del 1938 viene conclusa la prima parte del villaggio \"Serafino Gnutti\", progettato dall'ing. Giovanni Zani; 22 edifici per 205 vani, inaugurati ufficialmente nell'ottobre del 1940. Al suo completamento nell'immediato secondo dopoguerra il villaggio Gnutti si comporr\u00e0 di 80 diversi edifici, ospitando oltre un migliaio di abitanti.\nDal 1987 fa parte dei \"100 Comuni della Piccola Grande Italia\".\nLumezzane, prima solamente cittadina, dal 3 ottobre 2012 \u00e8 diventata ufficialmente citt\u00e0.\nOrigine del nome.\nIl nome italiano Lumezzane deriva dalla sua denominazione storica in lingua lombarda, localmente pronunciata e conosciuta anche come nei paesi limitrofi ed urbani, la cui etimologia \u00e8 ancora dubbia. Secondo le teorie pi\u00f9 accreditate tale denominazione pu\u00f2 derivare:\nFeudatari locali.\nFamiglie che hanno ottenuto l'infeudazione vescovile dell'abitato:\nSociet\u00e0.\nEtnie e minoranze straniere.\nSecondo i dati ISTAT al 31 dicembre 2019 la popolazione straniera residente era di 2250 persone, pari al 10,23% della popolazione totale. Le nazionalit\u00e0 maggiormente rappresentate in base alla loro percentuale sul totale della popolazione residente erano:\nLingue e dialetti.\nIl dialetto lumezzanese si differenzia dal resto della parlata lombarda della provincia di Brescia per la sua pronuncia \"scurita\" e per una cadenza molto caratteristica. I tratti fonetici lumezzanesi, come il fonema che rimpiazza , (simile all'inglese \"th\" di \"this\") che rimpiazza , la lettera \"a\" finale che acquista il valore e l'utilizzo pi\u00f9 massiccio dei fonemi ed , possono essere riscontrati anche in buona parte delle valli Trompia e Camonica. (Esempio: \"scusa\", bresciano , valtrumplino/camuno , lumezzanese ).\nUno dei tratti famosi del dialetto lumezzanese riguarda il lessico, in quanto il paese ne possiede uno proprio che non condivide con il resto del dialetto bresciano. Proverbiali sono la \"B\u00e8stia bl\u0153\" (, \"corriera\"), il \"Din Don Bai\u00f2c\" (, \"flipper\"), il \"Din D\u00f2n Cadena\" (, \"calcio balilla\") ed il \"Casseton qe sona\" (, \"juke box\"), nonch\u00e9 molti modi di dire, tra cui \"Nigotin de le pene rosse\" (), \"chicha'm i go\u00e7\" (), \"megl oxell de bosc qe oxell de g\u00e0bia\" (), \"cinc s\u00e2c de \u00e7\u00f2c s\u00eac sul soler a secar a cinc fr\u00e2nc al sac\" (, \"cinque sacchi di legna secca sul solaio a seccare a cinque lire al sacco\")\nCultura.\nTra i principali luoghi di cultura a Lumezzane ricordiamo la Biblioteca Civica \"Felice Saleri\", la Galleria Civica Torre Avogadro e il Teatro Comunale Odeon.\nLa Torre ospita regolarmente mostre di artisti locali e non.\nL'Odeon annualmente una stagione di prosa di livello nazionale (ospiti frequenti Marco Paolini, Moni Ovadia, Lella Costa, debutti recenti Emma Dante e Damiano Michieletto) cui si affiancano le rassegne \"Odeon Classic\", dedicata soprattutto alla musica classica e lirica, e locale \"Vers e Us\", vetrina per le bande cittadine e vari gruppi teatrali.\nSulle montagne limitrofe il Parco del Colle San Bernardo, sede di un'antica chiesa, \u00e8 meta di frequenti gite fuoriporta dei lumezzanesi. Sul colle si trova anche l'osservatorio astronomico \"Serafino Zani\", provvisto di un telescopio di 40\u00a0cm e gestito dall'Unione Astrofili Bresciani. \nMerita una visita anche il santuario di Conche poco al di l\u00e0 del confine col comune di Nave.\nInfrastrutture e trasporti.\nFra il 1882 e il 1954 Lumezzane ospit\u00f2 un'importante stazione della tranvia della Val Trompia; oggi il paese viene servito dalla S.I.A. per i trasporti pubblici.\nSport.\nCalcio.\nLa principale societ\u00e0 di calcio del comune \u00e8 stata il , fondato nel 1946 e capace di raggiungere quale massimo risultato alcune partecipazioni alla Serie C e una vittoria nella relativa coppa. Cessate le attivit\u00e0 nel 2018, la pratica calcistica lumezzanese \u00e8 portata avanti dal club dilettantistico \"A.S.D. Valgobbiazanano\", che ha peraltro iniziato a proporsi quale erede della societ\u00e0 cessata.\nRugby.\nLa squadra di rugby locale sono i Centurioni Rugby Lumezzane. Fondata nel 1964, disputa il campionato di Serie A.\nPallacanestro.\nA Lumezzane era presente una societ\u00e0 di pallacanestro, la Basket Lumezzane, fondata nel 1963 che ha cessato l'attivit\u00e0 nel 2009. Sono ora presenti due societ\u00e0, Virtus Lumezzane e Olimpia Lumezzane.\nCiclismo.\nLumezzane \u00e8 stata per due volte luogo di arrivo di tappa del Giro d'Italia: nel 1993 con la 15\u00aa tappa, vinta da Davide Cassani e nel 1999 con la 16\u00aa tappa, vinta da Laurent Jalabert.\nImpianti sportivi.\nLo Stadio comunale \"Tullio Saleri\" \u00e8 lo stadio calcistico che ospita le partite casalinghe dell'A.C. Lumezzane. Pu\u00f2 ospitare fino a 4150 spettatori."}
{"id": "515874", "revid": "122973007", "url": "https://it.wikipedia.org/wiki?curid=515874", "title": "Citro\u00ebn Evasion", "text": "La Citro\u00ebn Evasion \u00e8 una monovolume di grandi dimensioni i prodotta dalla casa auomobilistica francese Citro\u00ebn tra il 1994 e il 2002.\nStoria.\nLa Evasion nacque come prodotto della Citro\u00ebn risultante dalla joint-venture tra Gruppo PSA e Gruppo Fiat per la realizzazione di quattro monovolumi dalle caratteristiche simili commercializzate con quattro marchi diversi (Peugeot, Citro\u00ebn, Fiat e Lancia). I due gruppi non erano nuovi a questo genere di operazioni, dal momento che gi\u00e0 negli anni ottanta si erano adoperati assieme per la realizzazione di alcuni veicoli commerciali sulla base di un unico progetto. Il progetto che stava alla base della realizzazione di queste monovolumi prevedeva l'utilizzo di una piattaforma che sarebbe stata utilizzata l'anno dopo per il furgone Fiat Scudo, prodotto anche come Peugeot Expert e Citro\u00ebn Jumpy.\nIl risultato furono quattro monovolumi pressoch\u00e9 identiche, sia come pianale che come meccanica, che era di origine PSA, ma leggermente diversi sia per il marchio sia come livelli di allestimento. La Evasion era fondamentalmente una delle versioni dall'allestimento pi\u00f9 semplificato, anche se non mancarono versioni pi\u00f9 lussuose e con motori potenti.\nPresentata nel 1994, era una grossa monovolume in grado di competere con la Renault Espace, fino a quel momento leader incontrastata nel settore delle monovolume di grossa taglia. A differenza di quest'ultima, la Evasion montava portelloni posteriori scorrevoli. Il suo immenso abitacolo era in grado di ospitare ben sette persone (ma scegliendo di avere una panca da tre posti nella fila posteriore si poteva arrivare anche ad otto posti), oppure, ribaltando i sedili, si poteva ampliare notevolmente la capacit\u00e0 di carico. Ne risult\u00f2 una vettura per la famiglia, specie per le famiglie numerose, in grado di portare i passeggeri dovunque, in tutto comfort. Fu prodotta in molti paesi europei, tra cui anche la Gran Bretagna e l'Irlanda, dove per\u00f2 fu commercializzata con il nome di \"Synergie\".\nNel 1998 la Evasion sub\u00ec un leggerissimo, impercettibile restyling. La modifica pi\u00f9 evidente stava nei fari anteriori, leggermente rivisti.\nNel 2002 la Evasion fu tolta di produzione per lasciare il posto alla sua erede, la Citro\u00ebn C8, ancora pi\u00f9 grande ed accogliente.\nProdotta in poco meno di 90 000 esemplari, la Evasion non pot\u00e9 certo definirsi un successo esorbitante.\nEstetica.\nLa linea della Evasion \u00e8 la classica linea delle monovolume. Costruita negli stabilimenti francesi di Sevel, condivide pianale, meccanica e lamierati con le sue tre sorelle (Ulysse, Lancia Z e Peugeot 806) e ne ricalcava quindi anche l'estetica in modo pedissequo. Abbiamo quindi delle forme pressoch\u00e9 squadrate e votate alla razionalit\u00e0, con sottili fari anteriori a sviluppo orizzontale e fari posteriori quadrati con angoli leggermente smussati. La calandra \u00e8 quella tipica delle Citro\u00ebn dell'epoca, ed \u00e8 uno dei particolari che maggiormente differenziano le quattro vetture derivanti da questo progetto.\nIl restyling del 1998 fu limitato a pochi dettagli, come per esempio i fari anteriori.\nMeccanica.\nLa meccanica della Evasion, analoga a quella delle altre tre sorelle nate dallo stesso progetto, prevedeva inizialmente i seguenti motori, tutti a 4 cilindri e utilizzati anche su altre vetture del Gruppo PSA:\nA partire dall'anno 2000, questi due motori a benzina e a gasolio furono tolti di produzione e sostituiti da un solo motore a benzina ed un solo motore a gasolio. La gamma a quel punto fu composta solamente da due motorizzazioni:\nLa versione da 2 litri a benzina era disponibile anche con cambio automatico."}
{"id": "515877", "revid": "339392", "url": "https://it.wikipedia.org/wiki?curid=515877", "title": "Lingua babelfish", "text": ""}
{"id": "515878", "revid": "3831", "url": "https://it.wikipedia.org/wiki?curid=515878", "title": "David Jon Gilmour", "text": ""}
{"id": "515881", "revid": "1318658", "url": "https://it.wikipedia.org/wiki?curid=515881", "title": "Arrondissement di Bayeux", "text": "L\"arrondissement\" di Bayeux \u00e8 un \"arrondissement\" dipartimentale della Francia situato nel dipartimento del Calvados, nella regione della Normandia.\nStoria.\nFu creato nel 1800 sulla base dei preesistenti distretti.\nComposizione.\nL\"arrondissement\" \u00e8 composto da 126 comuni raggruppati in 6 cantoni:"}
{"id": "515883", "revid": "30794", "url": "https://it.wikipedia.org/wiki?curid=515883", "title": "Riserva naturale Fiume Ciane e Saline di Siracusa", "text": "La Riserva naturale orientata Fiume Ciane e Saline di Siracusa \u00e8 un'area naturale protetta istituita dalla Regione Sicilia che comprende il corso del fiume Ciane e la zona umida delle Saline alla periferia della citt\u00e0 di Siracusa. La riserva \u00e8 gestita dalla omonima provincia.\nLa riserva \u00e8 stata istituita con decreto dell'assessorato Territorio Ambiente della Regione Siciliana nel 1984, ed \u00e8 orientata alla salvaguardia del papiro lungo il corso del fiume Ciane ed alla conservazione dell'ambiente delle \"Saline\". \nIl fiume Ciane.\nIl nome Ciane deriva dal greco cyanos, \u03ba\u03c5\u03b1\u03bd\u03cc\u03c2, che significa \"verde-azzurro\", e richiama il colore particolare delle acque e del papiro di queste zone.\nLe saline.\nSituate a ridosso della citt\u00e0, comprendono un ambiente palustre, pianeggiante, talora a livello leggermente inferiore rispetto a quello del mare, ideale per l'attivit\u00e0 estrattiva del sale. Le saline costituirono dal Seicento una risorsa economica di sicuro interesse; restarono in attivit\u00e0 fino agli anni ottanta e furono in seguito abbandonate per la crisi del settore. \nAttualmente vi giungono due volte l'anno gli uccelli migratori per rifocillarsi e sostare. Tuttavia \u00e8 invocata da anni una migliore gestione del sito, e una manutenzione straordinaria degli argini del Ciane, nonch\u00e9 il recupero delle saline. Vi sono in cantiere diversi progetti che finora non hanno visto la realizzazione.\nFlora.\nLa riserva \u00e8 caratterizzata da una florida vegetazione ripariale con specie quali il papiro (\"Cyperus papyrus\"), la cannuccia di palude (\"Phragmites australis\") e il giaggiolo acquatico (\"Iris pseudacorus\").\nFauna.\nIl sito richiama una interessante avifauna che comprende, tra gli altri, il cavaliere d'Italia (\"Himantopus himantopus\"), la gallinella d'acqua (\"Gallinula chloropus\") e il tarabusino (\"Ixobrychus minutus\").\nIl percorso ciclopedonale.\nAll'interno della riserva \u00e8 presente un sentiero ciclopedonale ad anello di circa 12\u00a0km."}
{"id": "515884", "revid": "84604", "url": "https://it.wikipedia.org/wiki?curid=515884", "title": "L'erba di Grace", "text": "L'erba di Grace (\"Saving Grace\") \u00e8 un film del 2000 diretto da Nigel Cole.\nLa pellicola tratta le difficolt\u00e0 finanziarie della protagonista, Grace, cui ella cerca di sopperire tramite vie non propriamente legali.\nTrama.\nGrace \u00e8 una signora benestante di mezz'et\u00e0, appassionata di giardinaggio, che vive nell'idilliaco paesino di Port Isaac in Cornovaglia. La sua vita tranquilla viene sconvolta dall'improvvisa morte del marito John. Mettendo mano negli affari del marito Grace scopre dapprima i tradimenti del coniuge e poi si rende conto che John ha lasciato una lunga serie di debiti, cosicch\u00e9 arriva anche la minaccia della confisca dei beni e della casa. Grace, che non ha mai lavorato in vita sua, si trova nella necessit\u00e0 di guadagnare e di farlo in fretta.\nMatthew, il giardiniere, le propone un'idea brillante: sostituire, nella moderna e ben attrezzata serra di Grace, le orchidee con piantine di marijuana. Il lavoro comincia a ritmi intensi nelle ore notturne, e in breve tempo cresce molta materia prima. Bisogna a questo punto trovare i compratori. Grace, per non esporre a rischi Matthew si reca a Londra dove chiede collaborazione all'ex amante del marito. Dopo alcuni inconvenienti, entra in contatto con Jacques, uno spacciatore professionista di origine francese che accetta di comprare la merce.\nQuando torna a casa, Grace si accorge che nella serra ormai si danno convegno tutti, e che oltre al poliziotto locale sono in arrivo anche agenti di polizia da fuori. Per salvarsi non resta allora che bruciare tutte le piantine, i cui profumi provocano una sorta di estasi generale. Su tutta questa vicenda Grace decide di scrivere un libro, dopo essere convolata a nozze con lo spacciatore francese. Dentro il pub del villaggio tutti sono riuniti per vedere in televisione Grace che ritira a New York un importante premio letterario.\nLuoghi dove \u00e8 stato girato il film.\nIl film \u00e8 stato girato quasi interamente in Cornovaglia, Inghilterra; solo le scene girate a Londra sono girate fuori da questa regione.\nLe zone della Cornovaglia in cui \u00e8 stato girato il film sono: Port Isaac (la maggior parte del film), St Endellion, Boscastle, St. Tudy, Trebarwith Strand\nColonna sonora.\nIl 14 agosto 2000 \u00e8 uscita per la casa discografica Wea la colonna sonora del film che comprende i seguenti pezzi:\n1) Mark Russell - Introduction\n2) Mark Russel - Grace's theme\n3) Filter - Take a picture\n4) Steve Harley &amp; Cocney Rebel - Make me a smile (come up &amp; see me)\n5) Norman Greenbaum - Spirit in the Sky\n6) Brenda Blethyn (voce di Grace Trevethyn) Craig Ferguson (voce di Matthew Stewrat) - Will you give me one?\n7) Koot - Sunsine at last\n8) Mark Russel - Grace in notthing hill\n9) The Pretenders - Human (Tin Tin Out mix)\n10) Mark Russel - Drugden\n11) Plenty - Might as well go home\n12) Linda Kerr Scott (voce di Diana Skinner) Phyllida Law (voce di Margaret Sutton) Clive Merrison (voce di Quentin Rhodes) - Would you like some cornflakes?\n13) AFT - Wise up (Car Port mix)\n14) Jamie Foreman (voce di China Macfarlane) Bill Bailey (voce di Vince) - The new B323\n15) Mark Russel - Cornwall chase\n16) Sherena Dugani - Accidental angel\n17) Robert Palmer - Witchcraft\n18) Mark Russel - All things bright and beautiful"}
{"id": "515886", "revid": "767487", "url": "https://it.wikipedia.org/wiki?curid=515886", "title": "Ho camminato con uno zombi", "text": "Ho camminato con uno zombi (\"I Walked with a Zombie\") \u00e8 un film horror uscito il 17 marzo del 1943 e diretto da Jacques Tourneur.\n\u00c8 il secondo noir horror fantascientifico del produttore Val Lewton per la RKO Pictures (il primo fu \"Il bacio della pantera\" che riscosse molto successo). Il montaggio del film fu realizzato dal futuro regista Mark Robson, che pi\u00f9 tardi diriger\u00e0 il suo primo film per il produttore Lewton.\nCome accadde per molti film horror di Lewton, con l'aiuto di alcuni sceneggiatori di fiducia venne prima deciso il titolo del film, e successivamente si costru\u00ec la trama del film attorno ad esso.\n\"Ho camminato con uno zombi\" riscosse molto successo ai botteghini all'epoca e fu uno dei primi film che affrontarono una tematica horror, genere che poi diventer\u00e0 cult con George Romero negli anni '60, fino ai vari remake degli anni 2000. \u00c8 stato acclamato per la sua atmosfera accattivante e le sue perfette interpretazioni. Gli zombi rappresentati nel film sono ispirati dal folklore haitiano, e dunque distanti dal moderno concetto di morto vivente introdotto dalla rivisitazione occidentale del mito.\nIl film non era stato distribuito in Italia quando usc\u00ec negli USA e rimase un inedito finch\u00e9 fu doppiato in italiano per un passaggio televisivo nel 1984 dalla Sinc Cinematografica di Mimmo Palmata.\nTrama.\nBetsy Connell, un'infermiera canadese da poco laureata, \u00e8 assunta per prendersi cura di una paziente malata di mente in una remota abitazione sull'isola di San Sebastian, nelle Indie Occidentali. La donna malata vive insieme al marito Paul Holland e al di lui fratellastro Wesley. Entrambi amano la donna.\nHolland crede che sua moglie sia diventata ormai pazza, mentre gli abitanti del luogo, uomini e donne afro-caraibici, credono che si sia trasformata in uno zombie. Con l'aiuto di un medico locale, l'infermiera tenta di far risvegliare la donna dal suo stato di trance. Il tentativo non va a buon fine e l'infermiera viene a conoscenza dell'esistenza di uno spirito-dio locale (Damballa) in grado di curare questo tipo di malattie tramite rituali voodoo, e decide di portare la sua paziente da lui a insaputa del marito e della madre di lui che sarebbero stati contrari."}
{"id": "515890", "revid": "1318658", "url": "https://it.wikipedia.org/wiki?curid=515890", "title": "Arrondissement di Lisieux", "text": "L\"arrondissement\" di Lisieux \u00e8 un \"arrondissement\" dipartimentale della Francia situato nel dipartimento del Calvados, nella regione della Normandia.\nStoria.\nFu creato nel 1800 sulla base dei preesistenti distretti. Nel 1926 vi fu integrato l'arrondissement soppresso di Pont-l'\u00c9v\u00eaque.\nComposizione.\nL\"arrondissement\" \u00e8 composto da 204 comuni raggruppati in 13 cantoni:"}
{"id": "515894", "revid": "1494169", "url": "https://it.wikipedia.org/wiki?curid=515894", "title": "Turro", "text": ""}
{"id": "515897", "revid": "320578", "url": "https://it.wikipedia.org/wiki?curid=515897", "title": "Be (album Pain of Salvation)", "text": ""}
{"id": "515903", "revid": "1060", "url": "https://it.wikipedia.org/wiki?curid=515903", "title": "Tempo di Pasqua", "text": ""}
{"id": "515908", "revid": "2150982", "url": "https://it.wikipedia.org/wiki?curid=515908", "title": "Spina (Marsciano)", "text": "Spina \u00e8 una frazione del comune di Marsciano (PG).\nIl paese si trova lungo la strada provinciale che da Marsciano conduce verso la perugina via Settevalli ed il lago Trasimeno, in cima ad una bassa collina. Con 694 abitanti \u00e8 la frazione pi\u00f9 popolata del comune. Il borgo ospita gli uffici della Delegazione Comunale a cui fanno riferimento anche i paesi e le frazioni marscianesi pi\u00f9 vicine.\nStoria.\nForse fondata su un insediamento etrusco poi abbandonato, Spina viene nominata in un diploma del Barbarossa del 1163.\nNel 1260 il paese risulta assegnato al Rione perugino di Porta Eburnea; l'esercito di Arrigo VII, in discesa in Italia, lo devasta nel XIV secolo, tanto che il castello venne esentato dal fornire uomini per la guerra tra Perugia e Todi.\nSub\u00ec un ulteriore assedio da parte di Braccio Fortebraccio nel 1416: solo al terzo assalto, dopo aver subito ingenti perdite, egli riusc\u00ec a penetrarvi e a saccheggiarlo pesantemente. Nel 1439 e nel 1444 vennero concessi dei sussidi agli abitanti affinch\u00e9 potessero riparare le mura.\nNel 1643, le truppe granducali di Toscana vi si accamparono dopo aver messo in fuga i soldati pontifici.\nNel 1879 vi venne fondata una \"Societ\u00e0 Operaia di Mutuo Soccorso\", gestita autonomamente dai suoi abitanti; in quel periodo, il paese cominci\u00f2 ad espandersi anche al di fuori della cinta muraria.\nCelebri personaggi di Spina furono:\nIl 15 dicembre 2009 un terremoto di magnitudo 4.2 ha gravemente lesionato il castello e alcune case nelle vicinanze, causando lo sfollamento di alcune centinaia di persone e la chiusura del castello.\nEconomia.\nSpina \u00e8 stata conosciuta nei secoli per la notevole maestria dei suoi falegnami e intagliatori, macellai e fabbri. Importante \u00e8 stata anche l'industria del laterizio.\nVi si tengono due famose feste, durante l'anno: a giugno il \"Castello dei sapori antichi\" e ad agosto la \"Sagra della Cr\u00eape\".\nImportante patrimonio culturale di Spina \u00e8 anche la banda musicale del paese : La filarmonica Giuseppe Verdi, costituita dagli stessi cittadini il 28 luglio 1882, nel 2007 ha festeggiato il suo 125\u00ba anniversario."}
{"id": "515909", "revid": "1935652", "url": "https://it.wikipedia.org/wiki?curid=515909", "title": "Tempo pasquale", "text": "Il Tempo pasquale, tradizionalmente detto Cinquantina pasquale, \u00e8 quel periodo dell'anno liturgico della Chiesa cattolica nel quale, \"a partire del Triduo Pasquale, come sua fonte di luce\", viene celebrata la Pasqua del Signore come in \"un solo giorno di festa\". La sua conclusione \u00e8 la solennit\u00e0 di Pentecoste.\nFondamento biblico.\nPentecoste nel Nuovo Testamento.\nLa nascita della Chiesa viene fatta coincidere con il Sacrificio pasquale ma, solo cinquanta giorni dopo, avviene quanto narrato in Atti degli Apostoli, : la Pentecoste in cui donato lo Spirito Santo alla comunit\u00e0 cristiana. Il tempo intercorrente fra l'evento storico della Risurrezione e quello della Pentecoste \u00e8 unico nella storia della Chiesa poich\u00e9 in esso \"Ges\u00f9 educa [gli Apostoli], attraverso le varie apparizioni, a comprendere i segni nuovi della sua azione nel mondo\". Fin dalle sue radici apostoliche, allora, \u00e8 un tempo mistagogico e catechetico.\nTeologia del tempo di Pasqua.\nLa teologia di questa cinquantina si coglie molto bene dalla colletta della messa vespertina di questa solennit\u00e0: nel disegno del Padre c'\u00e8 la volont\u00e0 che il mistero della celebrazione Pasquale sia racchiuso in un tempo sacro di cinquanta giorni. Alla colletta fa eco il prefazio della Messa del giorno:\nLa Pasqua, quindi, si celebra come un unico e unito mistero di morte, risurrezione, ascensione del Signore e venuta dello Spirito e, per questo, in essa sono presenti quattro dimensioni teologiche: cristologica, pneumatologica, ecclesiale-sacramentale, escatologica .\nHa una durata di cinquanta giorni, durante i quali la liturgia aiuta il credente a penetrare pi\u00f9 profondamente nel mistero della resurrezione di Ges\u00f9. Il cinquantesimo giorno dopo la Risurrezione la cristianit\u00e0 ricorda la discesa dello Spirito Santo tra gli Apostoli, avvenimento che rappresenta la nascita della Chiesa.\nDopo i primi quaranta giorni si celebra la solennit\u00e0 dell'Ascensione del Signore.\nDomeniche del tempo di Pasqua.\nLe domeniche del tempo di Pasqua vedono alcune differenze se mettiamo a confronto il Messale Romano del 1962 con le edizioni pi\u00f9 recenti. Con desiderio di recuperare l'unit\u00e0 che tradizionalmente \u00e8 propria e caratteristica di questo tempo, si \u00e8 passati dalla dizione \"Dominicae post Pascha\" a \"Dominicae Paschae\". Sono inoltre scomparsi il \"Tempus Ascensionis\" (novit\u00e0 del Codice delle Rubriche del Breviario e del Messale Romano e dell'edizione 1962 in vista dell'abolizione dell'ottava dell'Ascensione) e l'ottava di Pentecoste.\nDi seguito una tabella comparativa.\nAlcune di queste domeniche, tradizionalmente, sono conosciute con il nome del loro introito. Questa dizione, pi\u00f9 usata nelle Chiese delle Riforma, si riscontra anche nel cattolicesimo e, difatti, incontriamo anche la domenica Gaudete e la domenica Laetare. Come gi\u00e0 riportato nella tabella, esse sono: la domenica Quasi modo; la domenica Misericordia; la domenica Iubilate; la domenica Cantate; la domenica de Iucunditate; la domenica Exaudi. Non \u00e8 corretto parlare di domenica Viri Galilaei giacch\u00e9 la posticipazione dalla \"feria V hebdomadae VI\" di questa celebrazione non \u00e8 \"tradizionale\".\nLiturgia.\nIl carattere del tempo pasquale \u00e8 festivo: si canta nuovamente l'Alleluia, dopo che per tutto il tempo di Quaresima \u00e8 stato sostituito dall'acclamazione \"Lode a Te o Cristo, Re di eterna gloria\".\nLa prima lettura della Messa \u00e8 tratta dagli Atti degli Apostoli. Dai Vangeli si leggono i vari racconti pasquali, e i discorsi di Ges\u00f9 del Vangelo secondo Giovanni. \nL'Angelus viene sostituito dal Regina Coeli."}
{"id": "515910", "revid": "34971", "url": "https://it.wikipedia.org/wiki?curid=515910", "title": "Equinox Desktop Environment", "text": "Equinox Desktop Environment (in acronimo EDE) \u00e8 un ambiente desktop dalle dimensioni contenute, disponibile per sistemi operativi di tipo GNU/Linux e/o Unix-like, creato da Martin Pekar nel 2000 per essere un utilizzo semplice e dal consumo di risorse di sistema ridotto.\nCaratteristiche.\nEDE \u00e8 un software libero distribuito sotto licenza GPL. Si basa su una versione modificata del toolkit FLTK, detto \"extended FLTK\" abbreviato in eFLTK. Graficamente, il suo aspetto si ispira a quello delle versioni di Windows antecedenti alla versione XP.\nA confronto con altri ambienti desktop pi\u00f9 diffusi come GNOME, KDE e Xfce \nFunzionalit\u00e0 offerte.\nDispone di varie funzionalit\u00e0, tra le principali ricordiamo:\nMette inoltre a disposizione dei front-end per alcune operazioni comuni tra cui:"}
{"id": "515912", "revid": "6923", "url": "https://it.wikipedia.org/wiki?curid=515912", "title": "Fiat 1500", "text": ""}
{"id": "515914", "revid": "1123126", "url": "https://it.wikipedia.org/wiki?curid=515914", "title": "Tempo di Natale", "text": "Il tempo di Natale \u00e8 il periodo dell'anno liturgico della Chiesa cattolica e di altre chiese cristiane che commemora gli eventi dell'infanzia di Ges\u00f9.\nRito romano.\nNel rito romano il tempo di Natale inizia con i vespri del 24 dicembre, vigilia di Natale, e finisce la domenica del battesimo del Signore, che ricorre la prima domenica dopo l'Epifania, tra il 7 e il 13 gennaio. Ha dunque una durata variabile dai 14 ai 20 giorni. Al suo interno si celebrano varie feste e solennit\u00e0: la festa della Sacra Famiglia, che ricorre la prima domenica dopo il Natale; la solennit\u00e0 di Maria Santissima Madre di Dio, il 1\u00ba gennaio; la solennit\u00e0 dell'Epifania, il 6 gennaio; il battesimo del Signore, che chiude il ciclo natalizio.\nIl colore liturgico di questo tempo \u00e8 il bianco o l'oro, ad eccezione delle feste dei martiri.\nLa prima settimana del tempo natalizio \u00e8 chiamata ottava di Natale ed \u00e8 centrata maggiormente sugli eventi di Ges\u00f9 bambino: le letture della messa propongono in questi giorni prevalentemente i racconti dell'infanzia di Cristo dai vangeli. Dal 2 gennaio si leggono brani di vaneglo riguardanti la manifestazione di Ges\u00f9 Cristo al mondo (adorazione dei magi, battesimo di Ges\u00f9, inizi del ministero pubblico di Ges\u00f9).\nIl tempo di Natale \u00e8 preceduto dal tempo di Avvento e seguito dal tempo ordinario. Prima della riforma liturgica voluta dal Concilio Vaticano II era previsto il tempo dell'Epifania.\nCalendario liturgico.\nLe messe festive nel rito romano hanno anche un nome latino che deriva dal testo dell'introito gregoriano.\nInni e antifone per il tempo di Natale.\nOltre alle melodie gregoriane e mottetti polifonici per il proprio delle messe, la liturgia romana prevede inni specifici per le ore canoniche"}
{"id": "515915", "revid": "1123126", "url": "https://it.wikipedia.org/wiki?curid=515915", "title": "Tempo ordinario", "text": "Il Tempo ordinario \u00e8 quel periodo dell'anno liturgico della Chiesa cattolica e di altre chiese cristiane che copre la parte dell'anno nella quale non ci sono tempi forti: nel rito romano va dal luned\u00ec dopo la domenica del Battesimo del Signore all'inizio del tempo di Quaresima (che inizia con il mercoled\u00ec delle ceneri), e riprende dopo la solennit\u00e0 di Pentecoste per arrivare alle soglie del tempo di Avvento.\nLa durata complessiva \u00e8 di 34 settimane, divise tra i due periodi.\nNei tre anni A, B e C si leggono rispettivamente il \"Vangelo secondo Matteo\", il \"Vangelo secondo Marco\" e il \"Vangelo secondo Luca\".\nLa prima lettura \u00e8 una lezione dell'Antico Testamento, mentre la seconda lettura, l'Epistola, propone la lettura semicontinua delle lettere di Paolo e degli altri apostoli.\nIl colore liturgico che si usa nelle celebrazioni \u00e8 il verde: \u00e8 il colore della vita e della quotidianit\u00e0 feriale.\nPrima della riforma liturgica di papa Paolo VI il tempo per annum era costituito da tre periodi: le domeniche dopo l'Epifania, il Tempo di Settuagesima e le domeniche dopo Pentecoste. "}
