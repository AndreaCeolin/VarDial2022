{"id": "424449", "revid": "767487", "url": "https://it.wikipedia.org/wiki?curid=424449", "title": "Tenuta meccanica", "text": "Tenuta meccanica \u00e8 un'apparecchiatura atta ad isolare due ambienti, tra i quali vi sia un componente dotato di moto circolare (albero) e/o assiale.\nPrincipio di funzionamento.\nSi prenda a riferimento una pompa centrifuga, in cui un albero mette in comunicazione il motore con la girante. Le parti rotanti sono rappresentate in grigio, quelle stazionarie in verde.\nL'albero 3 ruota nella camera A (lato motore) e nella camera P (lato girante). Sull'albero \u00e8 calettato un anello rotante (grigio) 1, che quindi ruota solidalmente all'albero; eventuali trafilamenti sono evitati dalla guarnizione statica 4 (solitamente un O-ring). Alla parte stazionaria \u00e8 invece calettato un anello stazionario (verde) 2. Anche qui, una guarnizione statica 4 evita trafilamenti. I due anelli 1 e 2 sono in contatto tramite facce lavorate con estrema precisione e levigatezza; solitamente la forza di contatto \u00e8 garantita da molle, che compensano le eventuali dilatazioni differenziali delle varie parti.\nLa pressione che si ha in camera P, unita all'effetto centrifugo ottenuto grazie alla rotazione dell'albero 3, fanno s\u00ec che tra le facce di contatto si crei una pellicola di liquido (di pochi micron), che impedisce il contatto diretto tra le facce degli anelli, lubrificandole. Le camere A e P sono quindi tra loro isolate, malgrado il moto relativo.\nStoria.\nLa tenuta meccanica fu inventata da un certo George Cook, nel primo ventennio del XX secolo. Non vi sono informazioni precise; lo stesso Cook, probabilmente statunitense, \u00e8 a volte rivendicato come inglese.\nIl grande sviluppo delle tenute meccaniche \u00e8 comunque iniziato negli anni '30 del XX secolo, con l'adozione della tenuta meccanica nelle pompe di circolazione dell'acqua nelle automobili, e con il grande sviluppo dell'industria chimica e petrolifera.\nOggi la grande maggioranza delle tenute d'albero rotanti sono di tipo meccanico, e restano ai premistoppa impieghi marginali, in cui siano ammissibili perdite (quindi con fluidi non corrosivi n\u00e9 nocivi) e il fattore costo iniziale sia rilevante.\nTipi di tenute meccaniche.\nSi possono distinguere costruttivamente due tipi fondamentali:\n\"interne\" posizionate all'interno della camera di tenuta, dal lato prodotto.\n\"esterne\" posizionate all'esterno della camera di tenuta, dal lato atmosfera.\nEntrambi questi tipi di tenute, singole o multiple, possono essere \"a componenti\", cio\u00e8 formate da una serie di particolari, parte rotante, parte stazionaria, tenute secondarie, guarnizioni, molle, ecc.., da montare in successione sulle pompe dopo aver eseguito tutta una serie di controlli e di misurazioni, oppure \"premontate\", cio\u00e8 preassemblate in una cosiddetta \"cartuccia\", in modo da poter, con una sola operazione, essere applicate sull'albero.\nTenute meccaniche singole.\nOltre alle varianti \"interne\" lato processo ed \"esterne\" lato atmosfera, si pu\u00f2 avere una differenziazione in funzione della gestione dell'ambiente di lavoro della tenuta, esempio lo sbarramento con un liquido inerte nella camera, detto \"flussaggio\", immediatamente a monte dell'anello di tenuta. Gli scopi di questo flussaggio pu\u00f2 essere il raffreddamento della tenuta stessa, il favorire la circolazione in camera di tenuta, per evitare depositi di solidi, reazioni chimiche o altri fenomeni indesiderati.\nLa tenuta meccanica semplice \u00e8 universalmente utilizzata nelle pompe di circolazione dell'acqua di raffreddamento nei motori endotermici, negli elettrodomestici a circolazione (lavatrice, lavastoviglie e simili) e in moltissime altre applicazioni in cui si lavori a pressioni relativamente basse e con fluidi ragionevolmente puliti, non corrosivi e non pericolosi.\nTenute meccaniche multiple.\nLe tenute meccaniche multiple sono utilizzate quando si voglia avere garanzia assoluta di tenuta del fluido di processo, infatti la tenuta esterna, lato atmosfera per intenderci, pu\u00f2 essere in grado di operare in caso di guasto della tenuta interna. La stragrande maggioranza delle tenute multiple \u00e8 in realt\u00e0 costituita da tenute doppie.\nQueste in realt\u00e0 sono due tenute semplici, l'una a valle dell'altra, fra le quali c'\u00e8 una camera intermedia delimitata dalle due tenute.\nLa camera intermedia contiene solitamente un liquido inerte, detto fluido di barriera, spesso acqua. Se questo liquido viene mantenuto a pressione atmosferica, si parla di tenuta tandem; se \u00e8 mantenuto a pressione pi\u00f9 alta di quella esistente nel processo, di tenuta doppia.\nTenuta \"tandem\".\nLa tenuta tandem viene utilizzata solitamente per sicurezza di funzionamento, nel caso in cui sarebbe sufficiente una tenuta semplice ma si voglia avere una ridondanza della tenuta in caso di guasto della tenuta principale. In questo caso, la camera intermedia \u00e8 spesso connessa ad un pressostato, che rivela variazioni di pressione, indice di guasto.\nTenuta \"doppia\".\nLa tenuta doppia \u00e8 di uso molto pi\u00f9 particolare. In questo caso, infatti, un fluido circola nella camera intermedia, ad una pressione controllata (superiore a quella esistente in camera di tenuta). Si hanno cos\u00ec diversi vantaggi: si possono raffreddare le tenute, rimuovendo sia il calore di attrito, sia il calore trasmesso per conduzione dal fluido di processo (in casi particolari, riscaldando le parti meccaniche o per proteggerle da temperature troppo basse o per evitare cambiamenti di stato del fluido causa la temperatura). La circolazione del fluido pu\u00f2 essere naturale, ad esempio a termosifone, o assistita. L'API ha codificato i sistemi di circolazione (detti in genere sistemi di flussaggio); ad esempio, il cosiddetto \"API Plan 54\" corrisponde ad un flussaggio della camera intermedia in circuito aperto, con uso opzionale di flussostati e pressostati.\nNella figura 2 sono mostrate due particolarit\u00e0 che possono essere usate anche nelle tenute semplici. Spesso, per ridurre le cause di usura dell'albero, la tenuta \u00e8 montata su una camicia il cui trascinamento con l'albero \u00e8 garantito generalmente da una chiavetta che trascina anche la girante; nel caso di tenute a \"cartuccia\" il trascinamento \u00e8 effettuato attraverso un collare che tramite dei grani vincola la camicia all'albero. Degli O-ring 1c oppure delle guarnizioni piane tra battuta albero e camicia evitano trafilamenti tra gli stessi. Sono poi mostrate le molle 3e, che hanno il compito di esercitare una pressione pressoch\u00e9 costante tra gli anelli di tenuta. Queste molle possono essere sostituite, in casi molto particolari, da soffietti nei quali \u00e8 una pressione idraulica a garantire la corretta spinta tra gli anelli.\nDettagli costruttivi.\nOltre a quanto detto sopra, \u00e8 fondamentale la scelta corretta dei materiali di costruzione, sia delle parti metalliche strutturali che degli anelli di tenuta ed in particolare dei materiali di costruzione degli elastomeri. Nella figura 2, pi\u00f9 dettagliata, si vede che gli anelli rotanti 3 e stazionari 2 non sono in realt\u00e0 monolitici, ma sono di solito costituiti da una base metallica (verde nella figura), in acciaio inox o speciale in cui \u00e8 calettato l'anello vero e proprio. Gli anelli vengono in genere considerati come coppia, e sono di solito in materiali tra loro molto diversi, uno (relativamente) duro ed uno (relativamente) tenero. Coppie usate sono quelle stellite-grafite, ceramica-grafite, carburo di tungsteno-acciaio inossidabile, ed altre. In casi particolari, ad esempio con liquidi carichi di particelle abrasive, si usano coppie duro-duro, seppure diversi: carburo di tungsteno-ceramica, ad esempio."}
{"id": "424452", "revid": "1784425", "url": "https://it.wikipedia.org/wiki?curid=424452", "title": "Ivan Stamboli\u0107", "text": "Fu membro della Lega dei Comunisti di Jugoslavia e Presidente della Serbia durante gli anni ottanta, morto assassinato nel 2000, poco prima delle elezioni presidenziali a cui intendeva candidarsi.\nBiografia.\nStamboli\u0107 divenne Presidente della Serbia nel 1986. Fu amico personale e mentore di Slobodan Milo\u0161evi\u0107 e appoggi\u00f2 la sua ascesa a leader della Lega dei Comunisti di Serbia. Durante il congresso della Lega nel 1986, Stamboli\u0107 peror\u00f2 per tre giorni la validit\u00e0 della candidatura di Milo\u0161evi\u0107, allo scopo di sconfiggere gli altri candidati alla presidenza del partito. Anche grazie all'appoggio di Stamboli\u0107, Milo\u0161evi\u0107 ottenne una vittoria di misura, la pi\u00f9 risicata nella storia delle elezioni del partito.\nStamboli\u0107 e Milo\u0161evi\u0107 avevano le stesse idee sulle politiche da adottare per le due province autonome della Serbia, Kosovo e Voivodina. Entrambi ritenevano necessarie delle modifiche alla costituzione serba per riorganizzare il rapporto tra province e potere centrale di Belgrado. Durante il tredicesimo congresso del partito, tenuto nel 1986, Stamboli\u0107 riusc\u00ec a far convergere sulla sua posizione gli espondenti della Lega dei Comunisti di Jugoslavia. Il partito decise infatti di organizzare una commissione per lo studio delle modifiche costituzionali, che eventualmente sarebbero state applicate nel 1989. Stamboli\u0107 voleva inoltre proteggere i diritti dei Serbi e dei Montenegrini del Kosovo. Gi\u00e0 nel 1982 egli aveva sostenuto di volersi impegnare in questo campo, nonostante le opinioni dei suoi avversari, che lo accusavano di essere un fautore della \"Grande Serbia\". Stamboli\u0107 differiva per\u00f2 da Milo\u0161evi\u0107, in quanto quest'ultimo chiedeva cambiamenti radicali molto pi\u00f9 rapidi e mostrava simpatia per i dimostranti serbi in Kosovo. Fu proprio la questione della velocit\u00e0 in cui mettere in pratica le riforme a mettere in contrasto entrambi i politici.\nIl successore liberale di Milo\u0161evi\u0107 alla guida del partito nella sezione di Belgrado, Dragi\u0161a Pavlovi\u0107, si oppose fermamente alla sua politica nei confronti dei Serbi del Kosovo. Milo\u0161evi\u0107 rispose accusando Pavlovi\u0107 di essere troppo tenero nei confronti degli Albanesi radicali, in opposizione alle intenzioni di Stamboli\u0107. Il 23 e 24 settembre del 1987, durante l'ottava sessione del comitato centrale del partito, durata 30 ore e trasmessa sulla rete di stato serba, Milo\u0161evi\u0107 costrinse Pavlovi\u0107 alle dimissioni, con grande imbarazzo di Stamboli\u0107, che si dimise pochi giorni dopo dalla carica di Presidente della Serbia, a causa della pressione dei sostenitori di Milo\u0161evi\u0107.\nNel febbraio del 1987 Stamboli\u0107 venne ufficialmente sostituito da Petar Gracanin, a cui succedette l'anno seguente lo stesso Milo\u0161evi\u0107.\nNel decennio seguente Stamboli\u0107 non partecip\u00f2 attivamente alla vita politica serba, ormai dominata dalla figura del suo ex collaboratore.\nConclusa la guerra del Kosovo (1999), Stamboli\u0107 ritorn\u00f2 a impegnarsi in politica, rilasciando numerose interviste a emittenti e giornali serbi, molto critiche nei confronti di Milo\u0161evi\u0107. Si inizi\u00f2 cos\u00ec a sostenere una sua potenziale candidatura alla guida dell'Opposizione Democratica Serba (DOS, raccoglieva tutte le forze che si opponevano a Milo\u0161evi\u0107) alle elezioni presidenziali del settembre 2000.\nStamboli\u0107 scomparve misteriosamente il 25 agosto 2000. La scomparsa provoc\u00f2 una grande reazione nell'opinione pubblica serba, mentre i media indipendenti (\"RTV B92\", \"ANEM\" e l'agenzia \"Beta\") organizzarono continue campagne per scoprire la verit\u00e0 sulla sua sparizione. Il 28 marzo 2003, quasi tre anni dopo la scomparsa, la polizia ha rivelato che Stamboli\u0107 fu assassinato a Fru\u0161ka Gora, dove i suoi resti furono gettati in una fossa e coperti con della calce viva. Stamboli\u0107 venne ucciso da otto uomini della polizia segreta serba, fedeli sostenitori di Milo\u0161evi\u0107, e nel suo omicidio fu implicata direttamente la moglie dello stesso Milo\u0161evi\u0107, Mirijana Markovi\u0107. Il 18 giugno 2005 gli agenti e i loro complici furono dichiarati colpevoli dell'assassinio di Stamboli\u0107 e condannati a una pena compresa tra i 15 e i 40 anni."}
{"id": "424454", "revid": "92719", "url": "https://it.wikipedia.org/wiki?curid=424454", "title": "Folaga", "text": ""}
{"id": "424456", "revid": "21880", "url": "https://it.wikipedia.org/wiki?curid=424456", "title": "Fenicottero", "text": ""}
{"id": "424457", "revid": "124317429", "url": "https://it.wikipedia.org/wiki?curid=424457", "title": "Nicol\u00f2 Nicolosi (politico)", "text": "Biografia.\nLaureato in lettere moderne.\n\u00c8 stato deputato all'Assemblea regionale siciliana dal 1986 al 2001, prima con la DC, poi con una lista civica, e assessore al Bilancio nella giunta Leanza dal 2000 al 2001. Nel 1992 da vice presidente dell'Ars fu arrestato, ma poi assolto da tutte le accuse e risarcito dallo Stato per i 40 giorni di ingiusta detenzione. \u00c8 stato leader e fondatore del movimento regionalista Patto per la Sicilia.\nAlle elezioni politiche italiane del 2001 viene eletto alla Camera dei deputati per la coalizione di centrodestra, in rappresentanza del collegio maggioritario di Termini Imerese, fino al 2006.\nDal 2002 al 2007 \u00e8 sindaco della citt\u00e0 di Corleone, eletto al primo turno da una coalizione di centro destra con il 64,34% dei voti di preferenza. \u00c8 attualmente presidente del C.I.D.M.A. e del Consorzio Terre di Corleone.\nNelle elezioni comunali del comune di Corleone del 13 e 14 maggio 2007 si presenta sostenuto da cinque liste civiche e riesce ad andare al ballottaggio supportato dai due candidati del centro sinistra, Salvatore Schillaci e Vincenzo Zabbia, contro il candidato del Polo (Antonino Iannazzo di An), e viene sconfitto per tre voti.\nDopo essere transitato per Udeur, Nuova Sicilia, Patto per la Sicilia ed Udc, aderisce al Movimento per le Autonomie.\nIl 25 novembre 2018, viene rieletto sindaco di Corleone a capo di una coalizione di centro-destra.\nIl 7 marzo 2021 annuncia di avere convocato la giunta per presentare le sue dimissioni. La decisione \u00e8 la conseguenza delle polemiche suscitate dall'indagine dei carabinieri del Nas che hanno segnalato alla Procura di Termini Imerese che il primo cittadino e gli assessori della giunta si erano vaccinati contro il Covid 19 a gennaio, pur non rientrando tra le categorie stabilite dalla legge."}
{"id": "424460", "revid": "31101", "url": "https://it.wikipedia.org/wiki?curid=424460", "title": "Oncilla", "text": ""}
{"id": "424465", "revid": "31101", "url": "https://it.wikipedia.org/wiki?curid=424465", "title": "Oncifelis tigrinus", "text": ""}
{"id": "424466", "revid": "31101", "url": "https://it.wikipedia.org/wiki?curid=424466", "title": "Felis tigrina", "text": ""}
{"id": "424468", "revid": "31101", "url": "https://it.wikipedia.org/wiki?curid=424468", "title": "Didus ineptus", "text": ""}
{"id": "424474", "revid": "2065965", "url": "https://it.wikipedia.org/wiki?curid=424474", "title": "Francesco Barsanti", "text": "Biografia.\nNato a Lucca verso il 1690, studi\u00f2 dapprima all'Universit\u00e0 di Padova, ma non tard\u00f2 ad abbandonare gli studi letterari per dedicarsi alla musica. Nel 1714 si rec\u00f2 a Londra ed entr\u00f2 all'Opera come flautista. \nDurante il suo soggiorno in questa citt\u00e0, pubblic\u00f2:\nDopo diversi anni di residenza a Londra, accett\u00f2 nel 1735 una ricca offerta di lavoro in Scozia. Approfitt\u00f2 del suo soggiorno in questo paese per raccogliere una gran quantit\u00e0 di canzoni popolari alle quali aggiunse il basso. \nVerso il 1750 torn\u00f2 a Londra, dove il cattivo stato dei suoi affari lo obblig\u00f2 a sollecitare un posto di contraltista nell'orchestra dell'Opera e in quella di Vauxhall, sebbene fosse gi\u00e0 in avanti con gli anni. \nNello stesso periodo pubblic\u00f2 \"Dodici concerti per violino\" e \"Sei antifone\" nello stile di Palestrina, ma queste opere non gli offrirono che modeste risorse e negli ultimi anni di vita cadde in una miseria profonda. Si ignora in quale anno sia morto.\nOpere e fonti.\nA oggi non si conoscono autografi di Barsanti. La sua attivit\u00e0 a Londra e in Scozia ha fatto s\u00ec che le biblioteche britanniche siano le istituzioni che conservano la maggior parte delle sue opere in forma stampata. Tracce di alcune sue canzoni sacre e profane si riscontrano in miscellanee manoscritte settecentesche.\nOltre a queste composizioni, segnaliamo:"}
{"id": "424476", "revid": "1610933", "url": "https://it.wikipedia.org/wiki?curid=424476", "title": "Francolino di monte", "text": ""}
{"id": "424477", "revid": "104458", "url": "https://it.wikipedia.org/wiki?curid=424477", "title": "Sonceboz", "text": ""}
{"id": "424478", "revid": "104458", "url": "https://it.wikipedia.org/wiki?curid=424478", "title": "Sombeval", "text": ""}
{"id": "424479", "revid": "31101", "url": "https://it.wikipedia.org/wiki?curid=424479", "title": "Falco Subbuteo", "text": ""}
{"id": "424483", "revid": "289247", "url": "https://it.wikipedia.org/wiki?curid=424483", "title": "Day of defeat source", "text": ""}
{"id": "424486", "revid": "3059208", "url": "https://it.wikipedia.org/wiki?curid=424486", "title": "Day of defeat", "text": ""}
{"id": "424487", "revid": "287204", "url": "https://it.wikipedia.org/wiki?curid=424487", "title": "Talal di Giordania", "text": "Biografia.\nInfanzia ed educazione.\nNato a Mecca nel 1909, frequent\u00f2 la Reale Accademia Militare di Sandhurst nella quale si diplom\u00f2 nel 1939.\nMatrimonio.\nNel 1934, Talal spos\u00f2 la sua prima cugina Zein al-Sharaf Talal che gli diede quattro figli e due figlie.\nRe di Giordania.\nTal\u0101l sal\u00ec al trono giordano dopo l'assassinio a Gerusalemme di suo padre re \u02bfAbd All\u0101h, del quale anche suo figlio maggiore, Husayn, fu quasi vittima. Nei primi mesi di regno fu designato Reggente il fratellastro Nayef ibn 'Abd Allah.\nHusayn succedette formalmente a suo padre nel 1952 ma non inizi\u00f2 a regnare subito perch\u00e9 non aveva ancora compiuto 18 anni.\nDurante il suo breve regno fu responsabile della formazione di una costituzione pi\u00f9 liberale del regno hashemita di Giordania, che rese il governo responsabile collettivamente, e i ministri individualmente, di fronte al parlamento giordano. La costituzione fu ratificata il 1\u00ba gennaio 1952. Re Tal\u0101l fece anche molto per rendere meno tesi i rapporti fra la Giordania e i paesi arabi vicini, soprattutto con Egitto e Arabia Saudita.\nUltimi anni e morte.\nPer curare la sua infermit\u00e0 al\u0101l soggiorn\u00f2 a Istanbul, in Turchia, e qui mor\u00ec nel 1972 a 63 anni d'et\u00e0.\nDiscendenza.\nTalal e Zein al-Sharaf Talal ebbero:"}
{"id": "424490", "revid": "1226", "url": "https://it.wikipedia.org/wiki?curid=424490", "title": "Re Talal di Giordania", "text": ""}
{"id": "424493", "revid": "1226", "url": "https://it.wikipedia.org/wiki?curid=424493", "title": "Re Abd Allah I di Giordania", "text": ""}
{"id": "424494", "revid": "1226", "url": "https://it.wikipedia.org/wiki?curid=424494", "title": "Re Husayn di Giordania", "text": ""}
{"id": "424495", "revid": "1123126", "url": "https://it.wikipedia.org/wiki?curid=424495", "title": "Chiesa di Santa Maria Maggiore (Firenze)", "text": "La chiesa di Santa Maria Maggiore \u00e8 un luogo di culto cattolico che si affaccia sull'omonima piazza all'angolo con via de' Cerretani nel centro storico di Firenze. Si tratta di una delle pi\u00f9 antiche chiese cittadine e una delle prime dedicate alla Madonna.\nStoria.\nLa chiesa esisteva, sia pure con una diversa struttura, forse gi\u00e0 in epoca longobarda nell'VIII secolo ed \u00e8 gi\u00e0 documentata nel 931, quando un documento cita il vescovo Rambaldo quale affittuario di una terra e una casa \"prope ecclesiam Sancti Marie Majoris\", prima dunque che venissero erette intorno alla citt\u00e0 le mura matildine (1078), il cui tratto nord passava in corrispondenza della piazza di San Lorenzo. A ridosso della parete nord della chiesa, lungo l'attuale via dei Cerretani, doveva correre, gi\u00e0 prima della sua costruzione, il tratto settentrionale delle mura romane riorganizzate in et\u00e0 tardo-antica, presumibilmente prima dell'assedio da parte del goto Radagaiso (405-406). La seconda menzione documentaria, inequivocabile, risale comunque al 1021, mentre non \u00e8 ritenuta storicamente fondata la leggenda che indica come fondatore della chiesa papa Pelagio II nel 580.\nNel 1176 divenne collegiata e fu una delle dodici antiche priorie, con tanto di Canonici. Nell'archivio capitolare sono conservati numerosi atti notarili dal 1107 al 1520, che in gran parte registrano doni e acquisti di terre e fabbricati. Da questi documenti si \u00e8 potuto stimare la ricchezza della comunit\u00e0 legata alla chiesa come molto cospicua, tanto da ricevere il privilegio di essere posta sotto la diretta protezione papale da Lucio III nel 1183, con conferma di Urbano II nel 1186 (una condizione mantenuta anche nel secolo successivo).\nPassata ai cistercensi, venne ricostruita in forme gotiche nel XIII secolo, forse mantenendo in piedi le mura esterne e le volte originarie. La struttura cistercense \u00e8 riconoscibile dalle tre navate divise da arcate a sesto acuto su pilastri quadrangolari, con tre absidiole a fondo piano. Secondo il Vasari Maestro Buono avrebbe diretto i lavori di rinnovamento dell'edificio. Sempre il Vasari ricorda come Agnolo Gaddi avesse dipinto la pala per l'altare maggiore (una \"Incoronazione della Vergine circondata da angeli\"), mentre la Cappella maggiore conteneva gli affreschi di Jacopo di Cione con \"Storie della Vergine e di Sant'Antonio Abate\", dei quali sopravvive solo un frammento con la \"Strage degli Innocenti\". Nel 1278 venne aumentato il numero dei canonici.\nDurante il Quattrocento la chiesa sub\u00ec una sorta di crisi che ne ridimension\u00f2 notevolmente le finanze e l'importanza. Nell visita pastorale del 1514 di Giulio de' Medici la chiesa venne descritta come in degrado, tanto che l'anno successivo Leone X la un\u00ec al Capitolo del Duomo, mentre il Priore vi rinunciava all'incarico nel 1520.\nNel 1521 pass\u00f2 ai Carmelitani riformati della congregazione di Mantova gi\u00e0 allocati presso la chiesa di San Barnaba.\nRisale a quell'epoca la ristrutturazione del complesso, ad opera di Gherardo Silvani, nella prima met\u00e0 del XVII secolo, che coinvolse l'interno della chiesa, forse sulla base di un precedente disegno di Bernardo Buontalenti. Nel corso del Sei e Settecento l'aula venne dotata di altri altari, pale, stucchi e affreschi.\nAgli inizi del Ottocento la chiesa fu abbandonata dai Carmelitani ai quali subentr\u00f2 nel 1817 l'ordine dei Chierici regolari Ministri degli Infermi, detti popolarmente Camilliani.\nLa chiesa sub\u00ec prima del 1916 uno di quei \"restauri\" radicali in voga tra Otto e primo Novecento, durante il quale venne completamente smantellata la decorazione del presbiterio, riscoprendo alcuni affreschi medievali frammentari, ma compromettendo irrimediabilmente l'unit\u00e0 decorativa dell'interno: ancora oggi restano spoglia e austeramente quaresimale la navata centrale, riccamente ornate le laterali.\nDopo l'alluvione di Firenze venne completamente rifatto il pavimento.\nDescrizione.\nEsterno.\nL'esterno \u00e8 molto semplice, con la copertura a filaretto di pietra sulla quale si aprono i portali sormontati da timpano.\nSopravvive, della struttura romanica, in facciata, la torre campanaria, sia pure mozzata, dove \u00e8 murata una testa muliebre di epoca tardoromana, la cosiddetta \"Berta\". Sono molte le leggende che tentano di dare una spiegazione alla misteriosa scultura: si racconta, per esempio, che sia la testa pietrificata di una donna che, avendo canzonato un condannato al suo passaggio, sarebbe stata colpita dalla maledizione di questi.\nAlfonso Parigi progett\u00f2 una facciata marmorea che per\u00f2 non venne mai realizzata; la facciata in pietra grezza fu coperta da una semplice intonacatura, poi rimossa nel restauro del 1912-1913 insieme a vari arredi barocchi all'interno. Al centro, si apre un portale gotico con ghimberga e lunetta ogivale, all'interno della quale si trova una statua della \"Madonna col Bambino\", copia di un marmo trecentesco di scuola pisana.\nDietro la chiesa \u00e8 il chiostro cinquecentesco dell'antico convento, con due ordini di arcate a tutto sesto, in parte tamponate, sorrette da colonne e semicolonne tuscaniche in pietra. Il portico, con volta a crociera, \u00e8 decorato da affreschi di architetture.\nInterno.\nL'interno \u00e8 a tre navate di tre campate ciascuna, coperte con volta a crociera e separate da archi a sesto acuto poggianti su pilastri quadrangolari. Insolitamente, mentre le due navate laterali sono riccamente decorate sulle pareti e sulle volte con affreschi e stucchi di gusto barocco, la navata centrale \u00e8 alquanto spoglia, priva di particolari decorazioni. In controfacciata, sopra il portale, vi \u00e8 una cantoria marmorea delimitata da una balaustra, sopra la quale si trovava anticamente un organo a canne, del quale rimangono la cassa e la mostra.\nFra i vari affreschi trecenteschi che un tempo la ornavano, rimangono quelli che rappresentano le \"Storie di Erode e la strage degli Innocenti\", nella cappella maggiore, attribuiti a Jacopo di Cione, e quelli raffiguranti \"Santi\" su uno dei pilastri quadrangolari che separano le navate, riferiti a Mariotto di Nardo.\nDalla prima met\u00e0 del XVII secolo in poi, risalgono le opere del Poccetti (nella volta con affreschi della \"Vita di san Zanobi\"), del Cigoli, di Pier Dandini, del Passignano, del Volterrano (notevole il \"Carro di Elia\", prima opera compiutamente \"barocca\" dipinta a Firenze), di Matteo Rosselli (la \"Vergine che mostra il Bambino a san Francesco\") e di Vincenzo Meucci.\nNella cappella Carnesecchi, posta alla sinistra dell'abside, a ridosso della parete di fondo, si trova un altare in marmi policromi del XVIII secolo, la cui ancona \u00e8 costituita da due colonne corinzie che sorreggono un timpano spezzato al centro del quale vi \u00e8 un \"Crocifisso\" di Giovanni di Francesco. Ivi trova luogo una preziosa reliquia il bassorilievo ligneo policromo e dorato del XIII secolo, raffigurante la \"Madonna col Bambino\", attribuita tradizionalmente a Coppo da Marcovaldo (con molti dubbi e scoperte in fase di restauro che farebbero pensare a un'opera bizantina di un secolo pi\u00f9 antica, del XII); nella stessa cappella venne individuata nel 1751 l'iscrizione su una colonna che segnala la tomba di Brunetto Latini, letterato e notaio fiorentino, ben noto come \"maestro\" di Dante Alighieri; alla parete sinistra si trova un sarcofago con statua giacente, riferibile all'ambito di Tino di Camaino (inizio XIV secolo).\nL'abside quadrangolare \u00e8 interamente occupata dal presbiterio, rialzato di alcuni gradini rispetto al resto della chiesa, con un'alta bifora nella parete fondale. L'altare maggiore, in pietra come l'ambone, \u00e8 in stile neogotico, con mensa sorretta da archetti ogivali poggianti su colonnine. Alle sue spalle, l'organo a canne.\nOrgano a canne.\nNell'abside, alle spalle dell'altare maggiore, si trova l'organo a canne Mascioni \"opus 893\", costruito nel 1967.\nLo strumento \u00e8 composto da un unico corpo, il quale presenta una mostra con cassa limitata al basamento e composta da canne diel registro principale con bocche \"a mitria\" disposte a palizzata, con due cuspidi laterali e un'ala centrale. La consolle \u00e8 situata sotto l'ultima arcata tra la navata centrale e la navata laterale destra e dispone di due tastiere di 61 note ciascuna e pedaliera concavo-radiale di 32 note. Il sistema di trasmissione \u00e8 elettrico."}
{"id": "424497", "revid": "37056", "url": "https://it.wikipedia.org/wiki?curid=424497", "title": "Re Abd Allah II di Giordania", "text": ""}
{"id": "424499", "revid": "436907", "url": "https://it.wikipedia.org/wiki?curid=424499", "title": "Proto-punk", "text": "Proto-punk \u00e8 un insieme eterogeneo di gruppi musicali, attivi tra la met\u00e0 degli anni sessanta e la met\u00e0 del decennio successivo che vengono ritenuti precursori del punk rock o comunque influenti per la sua nascita e sviluppo. Questo artisti non erano accomunati da un vero e proprio genere musicale ma erano contraddistinti da una certa eterogeneit\u00e0 di stili musicali tipici di quel tempo come il glam, il surf, il garage, l'hard rock o il pub rock.\nDiversi gruppi \"proto-punk\" ispirarono successivamente anche altre generi musicali successivi come la new wave, il post-punk ed il garage punk.\nStoria.\nDurante l'epoca delle British invasion, verso la met\u00e0 degli anni sessanta, band come Small Faces, Kinks (i cui singoli You Really Got Me e All Day and All of the Night, vennero descritti come \"predecessori del genere \"tre accordi alla Ramones\"\") e gli Who (con brani come I Can't Explain o My Generation) sono ritenuti i primi gruppi con elementi che poi caratterizzeranno il genere punk alla fine degli anni settanta. Nel 1966, negli Stati Uniti, nascono e si sviluppano band come Love e The Seeds e, nel 1969, vengono pubblicati due album di debutto di due gruppi originari del Michigan, considerati allo stesso modo tra gli archetipi dei dischi \"proto-punk\": \"Kick Out the Jams\" degli MC5 e album omonimo degli Stooges. Gli MC5, vengono descritti dal critico del \"Rolling Stone\", Lester Bangs:\nL'album degli Stooges, prodotto da John Cale, combina invece la brillantezza rock and roll di Chuck Berry con la psichedelia dei The Doors e di Jimi Hendrix e con le \"oscure\" sonorit\u00e0 dei Velvet Underground. Le chitarre distorte di Ron Asheton formano un vero e proprio muro del suono contro cui vanno a scontrarsi gli assoli e i riff di chitarra e il canto di Iggy Pop. Pur essendo diventato negli anni un album di culto per aver preceduto e quasi originato il fenomeno punk, all'epoca il disco vendette poco, facendo solo una fugace apparizione alla posizione 106 nella Billboard 200.\nI Velvet Underground sono ritenuti precursori di diversi generi rock che avrebbero preso piede nei decenni successivi (new wave, noise, post rock), con il loro uso del feedback, della distorsione e del \"rumore bianco\", con il loro imprevedibile sperimentalismo, la loro tecnica dilettantesca ed il contenuto esplicito e provocatorio delle loro liriche, guadagnarono una \"reputazione come primo gruppo underground rock\", ispirando molte delle successive band punk. Il loro disco d'esordio, The Velvet Underground &amp; Nico, pubblicato nel 1967, divenne poi uno dei pi\u00f9 importanti dischi rock di sempre, ma \u00e8 soprattutto con il successivo White Light/White Heat, uscito nel 1968, che il gruppo mostra il suo lato pi\u00f9 sperimentale e \"rumoroso\".\nLa prima met\u00e0 del decennio successivo vide la nascita di diverse band americane il cui stile portava in grembo i germogli del successivo movimento punk: band come i New York Dolls, ad esempio, che prendendo spunto dall'originale impeto del rock and roll degli anni cinquanta svilupparono un personale impianto stilistico che, da l\u00ec a poco, sarebbe divenuto celebre come glam rock. Altri influenti gruppi e artisti della scena rock underground di quel periodo furono i Devo, gli The Electric Eels, i Suicide, Patti Smith, Richard Hell, i Television, i Rocket from the Tombs, i Pere Ubu e i The Dead Boys.\nAnche in Europa, negli anni settanta, ci furono diverse scene musicali che forniranno uno spunto per molti dei successivi musicisti chiave del movimento punk. In Inghilterra, la scena pub rock, ad esempio, vede la nascita di diverse band \"proto-punk\": Dr. Feelgood, Cock Sparrer e i The 101'ers di Joe Strummer che sarebbe poi stato uno dei fondatori dei The Clash. Gruppi con una sensibilit\u00e0 simile provengono da D\u00fcsseldorf, nell'allora Germania Ovest, dove il gruppo \"punk prima del punk\" Neu! si forma nel 1971, costruendo la tradizione Krautrock di gruppi come i Can. Una nuova generazione di gruppi garage rock australiana, ispirata soprattutto dai the Stooges e dagli Mc5, si avvicina sempre maggiormente a quello che sarebbe stato chiamato \"punk\": a Brisbane, i The Saints richiamano al suono grezzo dei britannici Pretty Things, usciti da un tour di successo in Australia e Nuova Zelanda nel 1965. I Radio Birdman, fondati nel 1974 da Deniz Tek, emigrato da Detroit, suonano delle improvvisazioni ad un pubblico piccolo ma fanatico a Sydney."}
{"id": "424503", "revid": "125345745", "url": "https://it.wikipedia.org/wiki?curid=424503", "title": "Bermudo I delle Asturie", "text": "Origine.\nEra figlio di Fruela (figlio del duca di Cantabria Pietro) e quindi fratello del re delle Asturie, Aurelio, mentre i due predecessori di Aurelio, sul trono delle Asturie, Alfonso I e Fruela I, erano rispettivamente lo zio ed il cugino di Bermudo.\nBiografia.\nIn giovent\u00f9 Bermudo segu\u00ec la vocazione religiosa, divenendo monaco, da cui il soprannome.\nSecondo la \"cronaca di Alfonso III\" Bermudo fu eletto re, alla morte del cugino Mauregato, nel 788, Allora Bermudo lasci\u00f2 lo stato monacale e si spos\u00f2 con \"Ozenda\", per dare continuit\u00e0 alla dinastia.\nDurante il suo regno continu\u00f2 a svilupparsi la dottrina adozionista.\nNel 788, in al-Andalus, era asceso al potere Hisham I, che dopo aver sconfitto, nel 789, in una guerra civile i fratelli, il primogenito, Sulaym\u0101n e un altro fratello \u02bfAbd All\u0101h, che si erano asserragliati a Toledo, dal 790, inizi\u00f2 pesanti razzie nel regno delle Asturie in \u00c1lava e Galizia. Dopo aver subito diverse sconfitte, da parte delle truppe di al-Andalus, Bermudo, nel 791, sub\u00ec una disfatta da parte delle truppe musulmane, in Galizia, nei pressi di Villafranca del Bierzo, sulle rive del fiume Burbia, nella regione del Bierzo (oggi nella comarca di Ponferrada). Allora Bermudo abdic\u00f2 a favore del figlio di suo cugino, Fruela I, Alfonso \"il Casto\", con cui, dopo essere tornato al suo antico stato clericale, visse in buona armonia per il resto della sua vita.&lt;br&gt; Bermudo mor\u00ec, in convento, verso il 797 e fu inumato a Oviedo, assieme alla moglie Ozenda. \nBermudo viene considerato un re generoso, magnanimo e illustre per l'epoca.\nDiscendenza.\nDalla moglie \"Ozenda\" o \"Numila\" o \"Imila\" ebbe due o tre figli:\nProbabilmente un figlio naturale:"}
{"id": "424504", "revid": "1226", "url": "https://it.wikipedia.org/wiki?curid=424504", "title": "Crocefissione di Ges\u00f9", "text": ""}
{"id": "424505", "revid": "1632387", "url": "https://it.wikipedia.org/wiki?curid=424505", "title": "Trypanosoma", "text": "Trypanosoma \u00e8 un genere di protozoi flagellati, dal corpo fusiliforme, assottigliato, provvisto di nucleo e di blefaroplasti, dal quale parte un flagello che appoggiandosi al corpo forma una membrana ondulante; l'estremit\u00e0 anteriore \u00e8 libera. Differenti specie infettano una variet\u00e0 diversa di vertebrati, tra cui l'uomo, provocando malattie che prendono il nome di tripanosomiasi; i tripanosomi si trovano nel sangue e nel tubo digestivo. Alcune forme vivono anche allo stato libero in natura. Altri vertebrati interessati sono equini, uccelli, roditori, pesci, rettili e alcuni ruminanti\nIl nome deriva dal Greco trypa\u00f4 (perforare) e soma (corpo).\nLa maggior parte delle specie sono trasmesse ai vertebrati da artropodi vettori.\nLa trasmissione delle specie interessanti l'uomo avviene per mezzo di cimici \"triatomine\" nella tripanosomiasi americana e per mezzo di glossine (\"xerofile\" per il T. brucei rhodesiense, \"igrofile\" per il T. brucei gambiense) nella tripanosomiasi africana. L'infezione pu\u00f2 essere contratta biologicamente da certi insetti vettori come cimici triatomine (tripanosomiasi americana) e glossine, chiamate comunemente mosche tse-tse (tripanosomiasi africana).\nPatologie correlate.\nLe specie responsabili della tripanosomiasi nell'Uomo sono:\nSpecie infettanti altri vertebrati sono:"}
{"id": "424508", "revid": "287204", "url": "https://it.wikipedia.org/wiki?curid=424508", "title": "Agaricales", "text": "All'ordine delle Agaricales Clem. appartiene la maggior parte dei funghi meglio conosciuti come \"lamellati\". L'ordine raccoglie circa 4000 specie, un quarto di tutti i basidiomiceti conosciuti.\nHabitat.\nLe specie appartenenti a questa classe sono ubiquitarie, presenti dovunque, con l'eccezione dell'Antartide. Gli habitat variano ampiamente da specie a specie.\nCaratteristiche.\nI corpi fruttiferi delle Agaricales hanno generalmente gambo, cappello e lamelle.\nTassonomia.\nAppartengono all'ordine Agaricales le seguenti famiglie:\nSecondo una classificazione filogenetica, invece, le famiglie appartenenti all'ordine Agaricales sono:\nInoltre, per i seguenti generi la classificazione filogenetica \u00e8 ancora incerta:"}
{"id": "424511", "revid": "148107", "url": "https://it.wikipedia.org/wiki?curid=424511", "title": "Fluido ideale", "text": "Un fluido ideale \u00e8 un fluido che ha densit\u00e0 costante e coefficiente di viscosit\u00e0 nullo, quindi ha la legge di Pascal come legge costitutiva. La pi\u00f9 importante conseguenza meccanica \u00e8 che se il coefficiente di viscosit\u00e0 \u00e8 nullo, in un fluido ideale non vi sono sforzi di taglio.\nSi noti che l'ipotesi di densit\u00e0 costante significa conducibilit\u00e0 del calore nulla e quindi riduce la trattazione termodinamica a trattazione puramente meccanica. \nAlcuni liquidi comuni, tra cui l'acqua, hanno un coefficiente di viscosit\u00e0 molto basso e un modulo di comprimibilit\u00e0 molto alto. Ci\u00f2 ci induce a considerarli fluidi incomprimibili e fluidi non viscosi, ossia fluidi ideali. \nLegge di Pascal in forma analitica.\nIn un fluido ideale gli sforzi si riducono solo a pressioni cio\u00e8 a sforzi normali, formula_1, indipendenti dall'orientamento formula_2 della superficie a cui si riferiscono: \nIn effetti riprendendo la relazione di Cauchy per gli sforzi normali in un punto formula_4 di giacitura formula_5:\ndalla legge di Pascal si ha l'uguaglianza delle pressioni lungo gli assi coordinati di versori normali formula_7 scelti arbitrariamente (cio\u00e8 per l'appunto l'indipendenza della pressione dalla giacitura) e la mancanza di sforzi di taglio: formula_8con: formula_9\nossia il tensore delle tensioni si riduce alla seguente forma indipendentemente dalla giacitura di formula_7: \nQuesta \u00e8 la forma analitica della legge di Pascal ovvero la definizione analitica di fluido ideale.\nFlusso stazionario.\nPer flusso stazionario si intende che il moto e in particolare la velocit\u00e0 della particella o del volume infinitesimo del fluido (inteso come corpo continuo e omogeneo) \u00e8 indipendente dal tempo. In tal caso quindi \u00e8 verificata la conservazione della massa e da essa ricaviamo l'equazione di continuit\u00e0.\nSia dato un tubo di flusso di sezioni formula_12 ed formula_13 entro il quale le densit\u00e0 siano formula_14 e le velocit\u00e0 siano formula_15, la massa non pu\u00f2 variare attraversando il tubo di flusso nella frazione di tempo dt, cio\u00e8:\ndove formula_17 rappresenta un \"pezzetto infinitesimo\" di massa, integrabile solamente dove la sezione \u00e8 la rispettiva formula_18.\nDunque, essendo formula_15 concordi:\nSe il fluido oltre che stazionario \u00e8 anche incomprimibile cio\u00e8: formula_21 allora:\ne la quantit\u00e0 formula_23 si chiama portata volumica che si misura in formula_24.\n\u00c8 importante sottolineare che questa dimostrazione \u00e8 valida per tubi di flusso che non variano il proprio volume con continuit\u00e0, bench\u00e9 il risultato sia estendibile anche ad essi.\nDinamica dei fluidi ideali.\nConsideriamo un volume unitario di fluido ideale e applichiamo la seconda legge di Newton. Il volume elementare \u00e8 soggetto a forze di volume e di superficie (vedi deformazioni nei fluidi) quindi:\ndove \u00e8 stata applicata la relazione di Cauchy. Per i fluidi ideali, in termini di componenti si ha:\nIntroducendo il gradiente della pressione:\nche \u00e8 l'equazione dinamica dei fluidi ideali. La pressione rappresenta una funzione scalare tramite la quale si deducono le forze di superficie agenti sul volume unitario e si vede che esse sono forze conservative essendo date dal gradiente della pressione. La stessa pressione in questa forma rappresenta l'energia potenziale per unit\u00e0 di volume delle forze conservative di superficie.\nA partire dall'equazione dinamica dei fluidi ideali si ricava l'equazione di Bernoulli e l'equazione di continuit\u00e0 e il teorema di Torricelli.\nImportanti sono le applicazioni dell'equazione di Bernoulli: lo studio del tubo di Venturi e del Tubo di Pitot-Prandtl e l'effetto Magnus.\nStatica dei fluidi ideali.\nVale la condizione di equilibrio idrostatico, identica a quella che vale per ogni sistema materiale: la risultante delle forze deve essere nulla affinch\u00e9 il sistema si trovi in equilibrio. \nQuesto significa analiticamente che:\noppure in forma scalare:\nQuesta equazione ci dice che, nel caso statico, poich\u00e9 le forze di volume sono pari a quelle di superficie, se le forze di volume sono forze conservative (come per esempio nel caso del campo gravitazionale), ossia possono essere espresse mediante il gradiente di una energia potenziale per unit\u00e0 di volume formula_31, con unit\u00e0 di misura formula_32, in un fluido ideale la pressione, cambiata di segno, pu\u00f2 essere presa anche come energia potenziale per unit\u00e0 di volume delle forze di volume; introducendo la funzione potenziale formula_33 delle forze di volume:\nformula_34 \nDall'ultima uguaglianza, considerando come forza di volume il campo gravitazionale, si possono facilmente ricavare la legge di Stevino per fluidi incomprimibili e la spinta di Archimede"}
{"id": "424515", "revid": "767487", "url": "https://it.wikipedia.org/wiki?curid=424515", "title": "Agaricaceae", "text": "Agaricaceae Chevall., \"Flore G\u00e9n\u00e9rale des Environs de Paris\" 1: 121 (1826).\nLa famiglia delle Agaricaceae include funghi basidiomiceti conosciuti in passato come Tulostomataceae e Lepiotaceae.\nVi appartengono funghi carnosi, facilmente decomponibili, eterogenei (con gambo e cappello distinti e facilmente separabili), con anello sempre presente, lamelle sempre libere, non decorrenti, con basidi intercalati o no da cistidi, spore di colore vario, provviste o meno del \"poro germinativo\".\nEtimologia.\nAgaricaceae deriva dal genere Agaricus L. (dal greco \"agarik\u00f3n\" = campestre) che inizialmente indicava tutti i funghi a lamelle. \nL'uso generico di \"agaricus\" per indicare diversi tipi di funghi \u00e8 confermato dal termine berbero \"agursel\" \"fungo\" (in generale), che \u00e8 un prestito proveniente da una forma latina *\"agaricellus\" (forse attraverso una lingua romanza d'Africa).\nTassonomia.\nSecondo recenti studi fatti da Redhead ed altri il Coprinus comatus e il Coprinus sterquilinus (prima appartenenti alla famiglia Coprinacaeae), sono filogeneticamente pi\u00f9 vicini al genere \"Agaricus\" che agli altri Coprinus e, pertanto, andrebbero inclusi nella famiglia Agaricaceae. In tale maniera la famiglia \"Coprinaceae\" diventerebbe un sinonimo di Agaricaceae e come tale superflua.\nSempre secondo Redhead le altre specie di Coprinus dovrebbero essere sistemate in tre nuovi generi:\nA seguito della rivisitazione del genere \"Coprinus\" la famiglia Coprinaceae diventerebbe un sinonimo della famiglia Agaricaceae, mentre Psathyrella, Coprinopsis, Coprinellus, Parasola andrebbero sistemati nella nuova famiglia Psathyrellaceae.\nGeneri di Agaricaceae.\nAppartengono alla famiglia Agaricaceae i seguenti generi:\nGalleria d'immagini.\nAlcune specie rappresentative dei generi appartenenti alla famiglia delle Agaricaceae."}
{"id": "424522", "revid": "697352", "url": "https://it.wikipedia.org/wiki?curid=424522", "title": "W\u00e4in\u00f6 Aaltonen", "text": "Figlio di un sarto, divenne sordo da bambino e cominci\u00f2 a dedicarsi all'arte frequentando la scuola di disegno di Turku fra il 1910 e il 1915. Nella scultura per\u00f2 fu un autodidatta e un viaggio compiuto in Italia nel 1923 lo avvicin\u00f2 all'arte del cubismo e del futurismo.\nFu autore di monumenti commemorativi di carattere patriottico, che inizi\u00f2 ad esporre per la prima volta nel 1916, tra cui la statua alla libert\u00e0 di Savonlinna, realizzata tra il 1918 e il 1921, il monumento all'atleta Paavo Nurmi del 1924, il bassorilievo a Helsinki del 1940, distrutto nella seconda guerra mondiale, il monumento ad Alexis Kivi a Helsinki, e il monumento per il movimento cooperativo a Tampere del 1950."}
{"id": "424524", "revid": "32741", "url": "https://it.wikipedia.org/wiki?curid=424524", "title": "Vincenzo Leone", "text": ""}
{"id": "424527", "revid": "83531", "url": "https://it.wikipedia.org/wiki?curid=424527", "title": "Giro di Polonia", "text": "Il Giro di Polonia (; , ma non viene impiegato negli usi ufficiali) \u00e8 una corsa a tappe maschile di ciclismo su strada che si tiene in Polonia, ogni anno nel mese di agosto. Fa parte del circuito UCI World Tour.\nStoria.\nLa corsa nacque nel 1928 e, fino alla seconda guerra mondiale, si disput\u00f2 in cinque occasioni tra alterne vicende. Riprese nel 1947 e divenne stabile a partire dal 1952, anno dal quale \u00e8 stata disputata ininterrottamente.\nIl record di vittorie appartiene a 3 polacchi, Marian Wieckowski, Andrzej Mierzejewski e Dariusz Baranowski, tutti con tre vittorie.\nAlbo d'oro.\n\"Aggiornato all'edizione 2021.\"\nStatistiche.\nVittorie per nazione.\n\"Aggiornato all'edizione 2020.\""}
{"id": "424529", "revid": "367445", "url": "https://it.wikipedia.org/wiki?curid=424529", "title": "Compignano", "text": "Compignano \u00e8 una frazione del comune di Marsciano (PG).\nCollocato in cima ad una bassa collina (262 ), il paese dista circa 12\u00a0km da Marsciano, percorsi prima lungo la strada statale 317 e poi lungo la provinciale 340 per Spina. Gli abitanti si chiamano \"compignanesi\". Dal borgo si domina la valle del fiume Nestore, che compie un'ampia curva a forma di ferro di cavallo proprio ai piedi della collina. Gli abitanti sono 161.\nStoria.\nIl nome del paese dovrebbe derivare da \"Campo di Giano\". Esso viene indicato per la prima volta nel 1240, come castello dell'ex-podest\u00e0 di Firenze, Andrea di Giacomo, a cui viene requisito dal comune di Perugia.\nNel 1312 fu saccheggiato dalle truppe dell'imperatore Arrigo VII di Lussemburgo. Nel 1361 tent\u00f2 di sottrarsi alla signoria di Perugia. \nNel 1398 il Castello ritorn\u00f2 sotto i perugini, mentre nel 1440 risulta in possesso di Federico di Bernardino dei Conti di Marsciano, che lo pose sotto la protezione di Perugia.\nNel 1631 fu iniziata la costruzione del palazzo di Benedetto Monaldi Baldeschi, vescovo di Perugia, che visit\u00f2 il castello negli anni 1637 e 1641, dopo l'elezione a cardinale.\nEconomia.\nNel passato era noto per le attivit\u00e0 di falegnameria, costruzione di carri, fabbri, bottai, e per l'arte del tessuto a mano. Il paese si distingue per essere stato abitato da diverse generazioni di fornaciai, tanto che a loro \u00e8 stato dedicato un piccolo museo storico (\"Museo del Laterizio e delle Terrecotte\"). Infatti, una vecchia fornace restaurata \u00e8 testimone della passata produzione di mattoni."}
{"id": "424531", "revid": "10652", "url": "https://it.wikipedia.org/wiki?curid=424531", "title": "Rhus toxicodendron", "text": ""}
{"id": "424533", "revid": "92723", "url": "https://it.wikipedia.org/wiki?curid=424533", "title": "Chiesa siriana cattolica", "text": ""}
{"id": "424534", "revid": "30704", "url": "https://it.wikipedia.org/wiki?curid=424534", "title": "Moschea della Roccia", "text": ""}
{"id": "424547", "revid": "1005847", "url": "https://it.wikipedia.org/wiki?curid=424547", "title": "Francesco Pasinetti", "text": "\u00c8 riconosciuto come uno dei pi\u00f9 importanti esponenti della cinematografia italiana degli anni trenta e quaranta e come storico del cinema internazionale. Ha condotto una vasta attivit\u00e0 di divulgazione sulla tematica dello spettacolo cinematografico in quanto autore di alcune importanti opere, promotore di mostre e convegni, collaboratore di numerose testate ed insegnante al Centro Sperimentale di Cinematografia, di cui fu anche Direttore. Ha realizzato numerosi documentari, dedicati soprattutto alla sua citt\u00e0 natale. Si \u00e8 occupato inoltre di attivit\u00e0 teatrale, scrivendo o dirigendo opere in prosa e musicali, nonch\u00e9 di fotografia e pittura. Tuttavia, nonostante l'intensit\u00e0 del suo impegno nel campo del cinema, non \u00e8 mai riuscito, a parte una sola pellicola giovanile, a coronare i suoi progetti di diventare anche regista di film a soggetto. \nBiografia.\nFormazione.\nNasce a Venezia in una famiglia benestante (il padre, Carlo, \u00e8 uno stimato primario ospedaliero) ed attenta all'arte, dato che il nonno materno Guglielmo Ciardi \u00e8 stato uno dei pi\u00f9 importanti pittori paesaggisti veneti della seconda met\u00e0 dell'Ottocento; anche la zia Emma Ciardi \u00e8 pittrice ed ha una forte influenza affettiva ed artistica sul giovane Francesco, che si rafforza quando nel 1928 egli resta orfano della madre. Sin da adolescente condivide con il fratello Pier Maria, di due anni pi\u00f9 giovane, l'interesse per attivit\u00e0 teatrali e culturali. Ha solo 15 anni quando sale sul palcoscenico della Fenice per una rappresentazione di beneficenza de \"La bella addormentata\". Due anni dopo scrive una tragedia \"La vergine di Tiro\", che viene allestita e rappresentata a casa Pasinetti dove, negli anni del Liceo, raggruppa in un \"Cenacolo della fiamma\" suoi amici e compagni egualmente interessati a promuovere attivit\u00e0 artistiche e culturali.\nNel 1929 pubblica sul \"Gazzettino di Venezia\" il suo primo articolo di argomento cinematografico, che costituisce l'inizio di una lunghissima serie di collaborazioni a decine di testate. Iscritto alla Facolt\u00e0 di Lettere dell'Universit\u00e0 di Padova, porta a termine gli studi, convincendo il suo docente di Storia dell'Arte, il professor Giuseppe Fiocco, ad affidargli una tesi su \"Realt\u00e0 artistica del cinema. Storia e critica\", con la quale si laurea nel luglio del 1933: era \u00abla prima volta che in una Universit\u00e0 italiana si parlava del cinema e se ne parlava in sede di Storia dell'Arte, non pi\u00f9 come divertimento domenicale di folle incolte\u00bb. Da universitario, nel 1932, fonda e dirige a Venezia, in ambito GUF, il periodico \"Il Ventuno\", che dedicher\u00e0 un ampio spazio al cinema con la pubblicazione di numerosi saggi ed articoli sulla cinematografia sia italiana, che internazionale (americana, russa, francese e tedesca) e sulle cui pagine proporr\u00e0 la costituzione in ogni GUF di sezioni cinematografiche.\nL'ingresso nel mondo del cinema.\nIntanto, nel 1932, si tiene a Venezia la prima Mostra del cinema, rispetto alla quale Pasinetti, dopo un iniziale plauso, assumer\u00e0 poi una posizione critica, per aver essa annullato nella mondanit\u00e0 dell'evento il valore del cinema come fatto artistico. Tuttavia egli segue con attenzione la manifestazione e le sue corrispondenze compaiono su diverse testate, dalla \"Gazzetta di Venezia\" a \"l'Italia letteraria\", dal \"Popolo di Trieste\" a \"Il giornale di Genova\", oltre al \"Ventuno\". Collabora nello stesso periodo con le riviste pubblicate da Alessandro Blasetti, attorno alle quali all'inizio degli anni trenta si raggruppano coloro che auspicano una rinascita del cinema italiano.\nLe posizioni critiche non si limitano alla sola contestazione: nel novembre 1932 egli fonda, con sede a casa sua, un \"Cineclub\", che diventer\u00e0 uno dei pi\u00f9 vivaci d'Italia, attivando collaborazioni con iniziative simili nate in altre citt\u00e0 (Milano, Genova, Torino) e tessendo contatti, tramite l'Istituto Cineamatori italiani, anche con analoghe associazioni all'estero, in Europa e Stati Uniti. L'esperienza dei \"Cineclub\", nei quali si usa quel \"passo ridotto\", di cui egli sosterr\u00e0 sempre il valore quale strumento di formazione dei futuri cineasti, \u00e8 vissuta da Pasinetti e da alcuni altri aderenti come momento non solo di studio, ma di diretto impegno nella realizzazione cinematografica.\nNasce cos\u00ec \"Entusiasmo\", che racconta, a met\u00e0 tra documentario e film a soggetto, le esili vicende comico-sentimentali di un gruppo di universitari veneziani in vacanza sulla neve. Pasinetti ne \u00e8 il regista e l'operatore \u00e8 Mino Damicelli, che poi entrer\u00e0 all'Istituto \"LUCE\". Il film, commissionato al \"Cineclub\" dal GUF veneziano, viene girato nell'inverno del 1932 in due settimane di riprese tra Campolongo e Bardonecchia, utilizzando pellicola da 16\u00a0mm; dura circa 80 minuti (oggi ne sono sopravvissuti solo 26). Per la scelta della protagonista il \"Cineclub\" bandisce un concorso cui partecipano 271 aspiranti attrici, tra le quali viene scelta Nina Simonetti, mentre gli interpreti maschili sono gli stessi studenti.\n\"Entusiasmo\" viene presentato in diverse occasioni: dapprima alla \"Settimana artistica\", organizzata dallo stesso GUF veneziano, dove \u00e8 lodato, nonostante i difetti, per \u00abl'armonia dell'insieme e la bellezza del lavoro\u00bb. Va poi al Concorso nazionale del film a passo ridotto (dove riceve una segnalazione assieme a \"Ritmi di una grande citt\u00e0\" di Damicelli). A luglio viene anche proiettato in \"Cines\", alla presenza di Blasetti, Cecchi e D'Errico. Ma la presentazione pi\u00f9 importante avviene in occasione dei Littoriali, che si svolgono a Firenze nell'aprile 1934, dove tuttavia riceve da parte del pubblico un'accoglienza tutt'altro che positiva, anche se i commentatori sono \u00abcostretti ad ammirare lo sforzo ed il respiro manifestati dai creatori del film (che) hanno certo i numeri messi ben in evidenza nonostante i contrasti.\u00bb.\nL'esperienza della \"Venezia Film\".\nDopo \"Entusiasmo\" Pasinetti, assieme al gruppo formatosi nel \"Cineclub\", decide di passare dal cinema sperimentale o amatoriale a quello ufficiale. Fonda assieme al fratello la societ\u00e0 di produzione \"Venezia Film\", anch'essa con sede a casa sua, con la quale si propone di realizzare, oltre a un documentario sullo sviluppo industriale di Marghera (titolo: \"Venezia, anno XII\"), il film a soggetto \"Sud\", da girare in parte a Venezia ed in parte in Libia, al tempo colonia italiana, protagonista ancora Nina Simonetti.\nQuesto progetto ottiene il plauso del PNF veneziano, poi il titolo cambia e diventa \"Libia - film coloniale\" e sembra riceva anche il patrocinio del Ministero delle colonie, mentre Pasinetti, assieme a Belisario Randone ed a Mino Damicelli, progetta di recarsi a Kussabath, nel deserto libico, per organizzare le riprese.. Ma nei mesi successivi le notizie su questa produzione scompaiono dalle cronache cinematografiche del tempo, costituendo il primo di un lungo elenco di progetti di regia su cui Pasinetti lavorer\u00e0 invano.\nRiesce invece, sempre nel 1934, la produzione de \"Il canale degli angeli\", in cui Pasinetti, partendo da un soggetto del fratello che aveva vinto al concorso \"Gino Mazzucchi\" un premio con cui fu finanziato il costo del film, dava un'immagine non convenzionale della citt\u00e0 e dei suoi abitanti. Sar\u00e0 l'unico film a soggetto che egli diriger\u00e0, ancora con la Simonetti quale interprete. Programmato inizialmente per essere presentato alla Commissione selezionatrice della 2\u00aa Mostra di Venezia, esso non sar\u00e0 ammesso, restando cos\u00ec un lavoro \u00abcompletamente dimenticato dalla critica\u00bb, senza arrivare mai neppure nelle sale, bench\u00e9 ne fosse stata annunciata nel febbraio 1935 la sua imminente distribuzione.\nIl tema di una Venezia come citt\u00e0 abitata e vissuta, diversa dall'immagine oleografica o turistica, \u00e8 nel 1934 anche al centro di alcuni documentari realizzati da Pasinetti: oltre a quello su Marghera, \"Estuario\", \"Venezia numero 2\" e \"Una citt\u00e0 che vive\", tutti incentrati sulle periferie e sulla vita reale degli abitanti, \u00abliberati dalle ragnatele di una pericolosa tradizione che vorrebbe far assomigliare la bella citt\u00e0 ad un freddo museo di cose morte\u00bb. Sono tutte opere oggi perdute, che costituiscono le premesse di una seconda serie di filmati che Pasinetti, ammiratore dei grandi documentaristi come Ivens o Flaherthy e sostenitore del valore dei documentari quale forma non secondaria di espressione cinematografica, dedicher\u00e0 poi negli anni quaranta alla sua citt\u00e0. Torner\u00e0 spesso a spiegare come Venezia sia stata presentata nel cinema con superficiale approssimazione in quanto \u00abil cattivo gusto di produttori e registi \u00e8 stato il suo peggior nemico\u00bb.\nNella seconda edizione della Mostra del cinema (1934), le critiche di Pasinetti ottengono un primo riconoscimento: gli viene affidata - come poi accadr\u00e0 anche nel 1935 e 1936 - l'organizzazione di una manifestazione collaterale della Mostra dedicata al cinema in formato ridotto. Riesce ad assicurare all'iniziativa la presenza di 40 opere di 8 nazioni, il che rafforza i suoi legami internazionali, che danno poi luogo, alle fine del 1934, ad un viaggio negli Stati Uniti nel quale ha modo di studiare il mondo del cinema di quel paese.\nLe difficolt\u00e0 incontrate nell'attivit\u00e0 produttiva (la \"Venezia Film\" non far\u00e0 pi\u00f9 nulla e sar\u00e0 chiusa nel 1937) e nella gestione del \"Cineclub\", che verr\u00e0 assorbito dal GUF, indurr\u00e0 i suoi fondatori a sviluppare altrove la loro l'attivit\u00e0 professionale.\nTrasferimento a Roma.\nNel 1936 Pasinetti, ormai noto a livello nazionale, si trasferisce a Roma, chiamato da Luigi Chiarini ad insegnare presso il C.S.C. dapprima sceneggiatura e dall'anno dopo storia del cinema, oltre a collaborare sin dall'inizio (1937) con \"Bianco e nero\", periodico del Centro. Nello stesso anno egli viene assunto da Luciano De Feo, al tempo direttore dell'Istituto internazionale per la cinematografia educativa (organismo collegato alla Societ\u00e0 delle Nazioni) per lavorare, assieme a Corrado Pavolini, Domenico Meccoli, Gianni Puccini ed al tedesco Rudolf Arnheim, esule dalla Germania nazista perch\u00e9 ebreo, alla stesura dell'ambizioso progetto di una \"Enciclopedia del cinema\", che per\u00f2, dopo l'uscita dell'Italia dalla Societ\u00e0 a causa della Guerra d'Etiopia, non sar\u00e0 mai pubblicato.\nMa quando nello stesso anno De Feo fonda \"Cinema\" quasi l'intero gruppo si trasferisce alla redazione del periodico che nonostante la formale direzione dal settembre 1938 di Vittorio Mussolini, riuscir\u00e0 ad esprimere una visione meno conformista ed un ruolo di punta nella critica cinematografica, diventando, come il C.S.C. \u00abun importante strumento di apertura politica e di disgregazione del consenso in gruppi di giovani intellettuali che si avvicinano al cinema\u00bb. Contemporaneamente sviluppa anche un'intensa attivit\u00e0 come autore e regista teatrale (v. riquadro).\nSempre nel 1936 partecipa ai \"Littoriali\" che si svolgono a Venezia nel marzo, ma questa volta come giudice della Commissione che deve valutare il tema assegnato \"Il cinematografo come documento della civilt\u00e0 di un popolo\". Nello stesso anno entra nel mondo della produzione cinematografica come sceneggiatore: firma il copione de \"L'ambasciatore\" di Negroni e lavora a quello de \"I due misantropi\" di Palermi, che esce poi nel 1937. Inizia la sua collaborazione, sempre come sceneggiatore, con Umberto Barbaro nell'unico film da questi diretto \"L'ultima nemica\" (1938), un sodalizio che si svilupper\u00e0 poi con altri successi.\nOrmai Pasinetti \u00e8 una presenza autorevole e costante anche alla Mostra del cinema: nel 1938 cura una retrospettiva sul Cinema francese dagli inizi al 1933, mentre l'anno successivo realizza, con materiale d'archivio, il filmato antologico \"Cinema di tutti i tempi\", proiettato a Venezia il 18 agosto. Ma il 1939 \u00e8 soprattutto l'anno della sua definitiva consacrazione come studioso del cinema: pubblica \"Storia del cinema dalle origini ad oggi\", in cui espone in modo ragionato la mole di dati e conoscenze accumulati in oltre dieci anni di studi. \u00c8 \u00abla prima opera che tenta di raccogliere ordinatamente tutto il complesso del materiale relativo alle storia del cinema\u00bb. Partecipa inoltre a Firenze ad un Congresso internazionale di musica, discutendo dei rapporti tra musica e cinema.\nSceneggiature, regie mancate e documentari.\nAll'inizio del 1940, si costituisce nell'ambito del C.S.C. (che, oltre alla didattica, avvia nella nuova sede di via Tuscolana anche una propria attivit\u00e0 produttiva) un gruppo di sceneggiatura composto da Pasinetti, Barbaro e Chiarini la cui prima prova \u00e8 \"La peccatrice\" che, portato alla Mostra di Venezia, riceve commenti favorevoli per il suo valore moderatamente innovativo rispetto alle pellicole del tempo.\nLa collaborazione prosegue poi nel 1942 con \"Via delle Cinque Lune\" - per cui essi vengono premiati quale miglior sceneggiatura della stagione 1941 - 1942 - e \"La bella addormentata\". Nello stesso 1942 Pasinetti sceneggia anche due film diretti da Simonelli, \"La danza del fuoco\" e \"Soltanto un bacio\", e tenta di realizzare come regista una riedizione sonora di \"Sperduti nel buio\", ma senza riuscirci.\nAnaloga sorte avr\u00e0 l'anno successivo il suo tentativo di portare sullo schermo \"La locandiera\", con Alida Valli come interprete. Con la giovane attrice Pasinetti aveva stretto un'intesa artistica sin da quando lei era sua allieva al C.S.C., arrivando a dedicarle una serie di fotografie ed un articolo in cui lamentava come il suo talento fosse sprecato in pellicole senza valore e gi\u00e0 nel 1938 aveva tentato di dirigerla in \"Ai quattro venti\", ma senza successo. Il film ispirato all'opera goldoniana si far\u00e0, ma diretto da Chiarini con Luisa Ferida. Non riuscir\u00e0 neanche a realizzare e dirigere \"Sogno d'amore\" ed \"Il mulino del Po\", entrambi rifiutati dalla \"Scalera\".\nCi\u00f2 che Pasinetti non pu\u00f2 realizzare nei film a soggetto, riesce invece a fare nel campo dei documentari, anche grazie ad un incremento della loro produzione favorita da una nuova normativa. Nel 1941, dopo due mesi di riprese a Recanati, pubblica \"Sulle orme di Giacomo Leopardi\", inizialmente pensato anche con presenza di attori, ma poi ridimensionato per questioni economiche. Seguono nel 1942 tre opere realizzate per l'Istituto \"Luce\", \"La gondola\" (nel quale crea una sintesi tra vedute veneziane del Carpaccio, del Tintoretto e del Canaletto ed immagini attuali della citt\u00e0 riprese in presa diretta sonora), \"Venezia minore\" e \"I piccioni di Venezia\" nei quali la sua citt\u00e0 viene di nuovo \u00abamorevolmente scoperta nei suoi aspetti \"minori\"\u00bb.\nSi tratta di opere lontanissime dall'enfasi reboante dei cinegiornali dell'epoca, nei quali \u00abla gran parte del fascino \u00e8 dovuta alla sonorit\u00e0 del quotidiano. a volte con valenze metafisiche e liriche\u00bb. Pasinetti, figlio di un medico, \u00e8 inoltre attratto dai temi della medicina: dedica a questo tema \"La citt\u00e0 bianca\" (1942), \"Nasce una famiglia\" ed una serie di ben 35 documentari chirurgici ripresi nel 1941 - 1942 presso il Rizzoli di Bologna, poi presentati anche a congressi internazionali a Parigi, Londra e Cannes (Nel 1960 ne saranno rieditati 7 con il titolo \"Il chirurgo opera\").\nL'intensa attivit\u00e0 sul campo non impedisce per\u00f2 a Pasinetti di proseguire nell'attivit\u00e0 di studioso del cinema. In collaborazione con Gianni Puccini pubblica su \"Cinema\" tra l'ottobre 1942 ed il marzo 1943 una serie di articoli dal titolo \"Capitolo sul regista\" (alcuni escono a doppia firma anche quando Puccini \u00e8 gi\u00e0 arrestato per attivit\u00e0 antifascista) che verranno poi ripubblicati, dopo la guerra nel volume \"La regia cinematografica\". Nel luglio 1943, di fronte all'incalzare della situazione bellica, lascia Roma e va a vivere a Refrontolo, nella casa lasciatagli dalla zia Emma.\nIl dopoguerra.\nPasinetti \u00e8 protagonista della cinematografia italiana anche nei primi anni del dopoguerra. Gi\u00e0 nel 1945 viene chiamato a collaborare con il C.N.L. del Veneto per le attivit\u00e0 di stampa e propaganda. Nel 1946 tralascia per qualche tempo il cinema per dedicarsi alla scrittura di una \"Guida di Venezia\", pubblicata in tre lingue, nella quale ritorna il tema della sua citt\u00e0 vista nei suoi aspetti pi\u00f9 intimi e \"minori\". Ma gi\u00e0 in estate si impegna per la rinascita della Mostra del cinema, di cui diventa componente della Commissione selezionatrice, incarico che ripeter\u00e0 anche l'anno seguente.\nNel 1947 ritorna anche alla produzione cinematografica: fonda con alcuni soci la \"Filmeuropa\", con la quale realizza una nuova serie di documentari ancora dedicati alla sua citt\u00e0. Escono \"Piazza San Marco\" (vincitore a Venezia quale miglior cortometraggio), \"Il palazzo dei Dogi\" (premiato al festival di Locarno), \"Venezia in festa\", \"Lumiei\", in cui allarga lo sguardo alla regione per illustrare la costruzione di una diga in Val Lumiei, e \"Citt\u00e0 sull'acqua\". Con \"Il giorno della salute\" (1948) vince ancora una medaglia d'oro per il miglior filmato di storia dell'arte alla Mostra di Venezia: si tratta di un'opera per la quale \u00e8 probabile vi sia stato un apporto musicale di Malipiero, ma che oggi risulta perduta\nTenta ancora invano di diventare regista preparando, insieme a Michelangelo Antonioni, tre soggetti: \"Angela\" (poi \"Disperazione\", ipotesi di co produzione italo - francese tratta dal \"Leviathan\" di Julien Green), \"La bella veneziana\" e \"Maria di Terranova\". Delle tre ipotesi, la prima appare la pi\u00f9 matura per essere realizzata durante contatti a Cannes nel 1946. Poi tutto sfuma anche a seguito di riserve dei produttori sul ruolo di Pasinetti come regista. Non riesce neanche a realizzare un film dal racconto \"Il soldato Smatek\", scritto da suo fratello.\nNel 1948 si trasferisce nuovamente a Roma, dove lo attende un incarico prestigioso quando a marzo viene nominato direttore del Centro Sperimentale. Nello stesso anno, ad ottobre, riapre \"Cinema\" in una seconda serie adesso edita a Milano e Pasinetti riprende la collaborazione con la \"storica\" testata, curando in particolare le rubriche di dialogo con i lettori. Cura l'edizione italiana del \"Filmlexicon\". Nonostante l'impegnativo incarico istituzionale realizza, ancora nel 1948, alcuni altri documentari, allargando il campo di interesse verso i temi artistici (\"Pittori impressionisti\" e \"Arte contemporanea\") ed il territorio della sua regione (\"Piave - Boite - Vajont\"). La sua seconda permanenza a Roma lo porta a realizzare anche il documentario \"Piazza Navona\", l'unico da lui dedicato a quella citt\u00e0.\nLa morte.\nMentre sta realizzando un nuovo documentario di carattere sanitario \"Scuola infermiere\", che rester\u00e0 incompiuto (sar\u00e0 in seguito completato da Michelangelo Antonioni con il titolo \"Ragazze in bianco\"), muore improvvisamente a soli 38 anni a causa di una patologia cardiaca. Non vedr\u00e0 le stampe neanche un volume a cui stava lavorando nello stesso periodo \"Incontri ed esperienze\".\nIl giudizio sull'opera di Pasinetti.\nSin dal momento della sua prematura morte Pasinetti \u00e8 stato considerato da tutti i commentatori come uno dei principali esponenti della cinematografia italiana, \u00abintimamente legato alla cultura cinematografica, per i suoi innumerevoli, equilibrati e limpidi articoli, legato alla storiografia cinematografica ed alla didattica, che egli svilupp\u00f2 e fece progredire al Centro Sperimentale\u00bb.\nAnche successivamente ne \u00e8 stato messo in risalto il valore di antesignano del cinema inteso come espressione artistica, a partire da quella sua tesi di laurea innovativa: \u00abfin dai primi anni trenta, quando ancora pochi tra gli uomini di cultura frequentavano il cinematografo, Pasinetti mostra gi\u00e0 di conoscere i caratteri fondamentali dell'opera cinematografica e scorge nel messaggio filmico una forma di espressione artistica autonoma con proprie strutture e propri modelli narrativi\u00bb.\nA causa della perdita di molta parte dei materiali originali della sua opera (libri, fotografie, pellicole, sceneggiature) dovuta ad un incendio che ha distrutto nel 1970 quella che era stata la sua abitazione veneziana, per molte delle sue attivit\u00e0 non \u00e8 oggi possibile disporre di elementi diretti. Ciononostante ancora oggi sorprende la vastit\u00e0 e molteplicit\u00e0 del suo impegno nel campo del cinema: storico, critico, insegnante, editore, organizzatore di mostre e rassegne, regista e produttore, divulgatore e giornalista, realizzatore di innovativi documentari, scrittore, per cui \u00abpur restando (se non come sceneggiatore) in qualche modo ai margini del cinema militante, rimane una figura di determinante rilievo in un periodo in cui, tra molteplici difficolt\u00e0, andava maturando in Italia un pi\u00f9 precisa coscienza del cinema come fatto artistico\u00bb.\nPasinetti incontr\u00f2 sempre difficolt\u00e0 nelle sue aspirazioni a dirigere anche film a soggetto e ne parl\u00f2 con amarezza: \u00abPurtroppo - scrisse nel 1943 - nessuna casa di produzione mi affida film normali\u00bb. Le cose non cambiarono dopo la guerra: \u00abLa regia \u00e8 l'unica attivit\u00e0 che mi interessa veramente nel cinema, ma \u00e8 cos\u00ec difficile combinare (lettera del 23 agosto 1945)\u00bb. Una difficolt\u00e0 spiegata dai commentatori con la sua coerenza: \u00abse si fosse lasciato andare a compromessi avrebbe potuto, anche lui come tanti, girare dei film; forse, per\u00f2, non saremmo qui a ricordare il suo coerente amore per il cinema\u00bb.\nRiconoscimenti.\nDopo la sua prematura morte, varie iniziative sono state intitolate al suo nome: venne istituito su iniziativa del Sindacato Giornalisti Cinematografici (di cui fu uno dei fondatori) un premio da assegnare annualmente al migliori contributo italiano negli studi storici ed estetici del cinema, oltre ad un Premio Pasinetti, inizialmente collegato al premio della critica in occasione della Mostra di Venezia e che tuttora premia i migliori cortometraggi. La rivista \"Cinema\", istitu\u00ec un premio per il miglior articolo ricevuto sulle stesse tematiche, iniziativa poi ripresa da \"Cinema Nuovo\", che funzion\u00f2 finch\u00e9 vissero le due testate.\nNel Palazzo del Cinema di Venezia gli \u00e8 stata dedicata una sala. Nel 1991 l'Amministrazione Comunale ha istituito a Palazzo Mocenigo, presso San Stae, una videoteca intitolata al nome di Pasinetti in cui raccogliere e conservare al meglio - in originale ed in copia, a temperature ed umidit\u00e0 controllate - il numerosissimo materiale audiovisivo che riguarda la citt\u00e0 di Venezia. Nella videoteca sono anche presenti sale video attrezzate e postazioni individuali dove \u00e8 possibile visionare il materiale d'archivio. La videoteca ha inoltre editato alcuni \"Quaderni\" dedicati al nome dello studioso di cinema."}
{"id": "424550", "revid": "16073", "url": "https://it.wikipedia.org/wiki?curid=424550", "title": "Jibran Khalil Jibran", "text": ""}
{"id": "424588", "revid": "1442080", "url": "https://it.wikipedia.org/wiki?curid=424588", "title": "Rodolfo II d'Asburgo", "text": "Biografia.\nI primi anni.\nRodolfo d'Asburgo nacque a Vienna il 18 luglio del 1552: i suoi genitori, l'arciduca Massimiliano (futuro Massimiliano II) e Maria di Spagna, erano cugini poich\u00e9 figli rispettivamente dei fratelli Ferdinando I e Carlo V. Ci\u00f2 significa che Rodolfo era due volte bisnipote di Giovanna la Pazza: questa singolare ascendenza contribu\u00ec significativamente al diffondersi della sua fama di folle. All'et\u00e0 di undici anni approd\u00f2 a Madrid, presso la corte dello zio Filippo II, molto pi\u00f9 chiusa e conservatrice di quella su cui si sarebbe trovato a regnare.\nRodolfo ritorn\u00f2 alla corte imperiale di Vienna solo nel 1571. Il soggiorno madrileno aveva profondamente toccato il giovane principe, i cui modi affettati stupirono il padre. Rodolfo venne comunque incoronato re di Ungheria nel 1572 e re di Boemia nel 1575; eletto Re dei Romani il medesimo anno, succedette al padre nella carica di imperatore.\nCome la contemporanea Elisabetta I d'Inghilterra, Rodolfo pass\u00f2 la sua vita in solitudine: gioc\u00f2 sempre la carta di un possibile accordo matrimoniale nelle relazioni diplomatiche senza alla fine mai sposarsi. La sua vita solitaria ed il formale distacco dalle donne (ebbe comunque molte amanti che non gli lasciarono per\u00f2 degli eredi), unitamente alla sua condotta privata bizzarra ed alla sua passione per l'occulto, andarono ad alimentare pettegolezzi di una sua probabile omosessualit\u00e0 sapientemente manovrati dai suoi oppositori politici.\nPraga capitale dell'Impero.\nUno dei gesti pi\u00f9 significativi del regno di Rodolfo II fu quello di trasferire la corte da Vienna a Praga nel 1583. Qui, rinchiuso nel castello sulla collina di Hrad\u010dany, l'imperatore si dedic\u00f2 soprattutto al culto delle arti e delle scienze occulte. Ben presto da tutta Europa accorsero a Praga bizzarre figure a met\u00e0 strada tra la scienza, la magia e la ciarlataneria. Tra i pi\u00f9 celebri ospiti dell'imperatore vi furono Giordano Bruno \n, Tycho Brahe e Johannes Kepler, astronomi e astrologi di grande fama; John Dee e Edward Kelly, il primo consigliere di Elisabetta I d'Inghilterra e il secondo sedicente \"medium\", nonch\u00e9 Michael Sendivogius, alchimista dalla vita avventurosa.\nIl collezionista e il mecenate.\nRodolfo II rivest\u00ec in realt\u00e0 un doppio ruolo: quello di mecenate e quello di collezionista. Nelle raccolte custodite dalle Sale Spagnole trovarono spazio gli oggetti pi\u00f9 disparati. La Camera delle meraviglie (\"Wunderkammer\") di Rodolfo fu la pi\u00f9 grande nell'Europa del suo tempo e per ospitarla egli fece ingrandire l'ala nord del suo palazzo a pi\u00f9 riprese tra il 1587 ed il 1605. Le raccolte, organizzate con smania enciclopedica per ordine del melanconico imperatore, vennero curate e catalogate dal fisico Anselmus de Boodt.\nA prezzo di enormi fortune, Rodolfo ammass\u00f2 i quadri di grandi maestri italiani, come il Parmigianino, il Correggio, Paolo Veronese e Giuseppe Arcimboldo (artista italiano autore di celebri ritratti fatti di oggetti e verdure solo recentemente rivalutato dalla critica) ed esponenti della rinascita pittorica nordica come Albrecht D\u00fcrer, Pieter Bruegel il Vecchio, Bartholomeus Spranger, Hans von Aachen, Giambologna, Egidius Sadeler, Roelant Savery ed Adriaen de Vries.\nLe meraviglie ed i dipinti di Rodolfo andarono largamente dispersi durante i saccheggi di cui fu oggetto Praga durante la Guerra dei trent'anni. Parte del materiale venne anzitempo trasferito a Vienna dagli immediati successori di Rodolfo, ma diverse opere andarono incontro ad un destino pi\u00f9 complesso.\nUn monarca controverso.\nGli storici hanno tradizionalmente indicato nella passione sfrenata di Rodolfo per l'arte e l'occulto la causa della disastrosa politica estera del suo regno.\nGolo Mann, nella sua opera sul Wallenstein, dice che egli \"mand\u00f2 in rovina l'eredit\u00e0\", pur riconoscendo che non mancava certo di \"qualit\u00e0 squisite: dotato di un'intelligenza acuta, quando non veniva offuscata dall'impulso del momento, era consapevole, anche se troppo esasperatamente, della grandiosit\u00e0 del suo compito; era tenace e possedeva una finissima sensibilit\u00e0 per l'arte. Grazie alla sua presenza Praga divenne una metropoli, uno stimolante campo d'azione per persone di lingue diverse, dai talenti e dalle tendenze pi\u00f9 disparate\".\nIn tempi recenti, altri studiosi hanno invece rivalutato la figura di Rodolfo: la sua passione per l'arte e le sue scelte politiche azzardate, giustificate dal sogno di ricreare un solido Impero Cristiano ma sistematicamente smantellate dai drastici mutamenti socio-culturali del suo tempo, sono state rilette come manifestazioni del suo spirito di principe del Rinascimento.\nParimenti controverso \u00e8 il giudizio degli storici sulle scelte politiche di Rodolfo II in ambito religioso. Indubbio responsabile dell'introduzione nei domini asburgici della Controriforma, l'eccentrico Rodolfo sarebbe comunque stato indicato da alcuni studiosi come capace di ben gestire le diverse anime religiose che distinguevano i sudditi dell'Impero. Motivo di questa asserzione furono le libert\u00e0 di culto da lui concesse agli \"Ordini\" ungheresi (1606) ed a quelli boemi (1609) con la lettera di maest\u00e0. In realt\u00e0 queste concessioni vennero garantite nella fase finale del regno di Rodolfo, quando il monarca viveva recluso nel suo castello, e per sedare delle guerre di religione (fondamentale la Rivolta di Bocskai in Transilvania) che lo stesso imperatore aveva provocato con i suoi eccessi.\nRodolfo II ebbe certo buoni rapporti con la comunit\u00e0 ebraica praghese, allora guidata dall'importante figura del rabbino Loew. \u00c8 per\u00f2 pi\u00f9 che lecito supporre che l'imperatore, bisognoso di soldi per arricchire le sue collezioni, non abbia garantito a titolo gratuito la sua protezione agli abitanti del ghetto.\nDato certo \u00e8 che causa della definitiva rovina di Rodolfo II fu il conflitto da lui avviato contro i turchi. Sordo all'ipotesi di qualsiasi compromesso con il sultano e convinto di poter riunire la Cristianit\u00e0 in una nuova crociata, Rodolfo apr\u00ec nel 1593 un conflitto che si protrasse fino al 1606 e fu noto come la Lunga Guerra.\nLa malattia e l'abdicazione.\nI rovesci della lotta contro i turchi e l'aggravarsi della malattia mentale di Rodolfo segnarono la sua fine.\nDal 1600 in poi, Rodolfo si rinchiuse nel castello di Praga (Hrad\u010dany), in preda a frequenti allucinazioni ed a lunghe crisi depressive. Sempre pi\u00f9 ombroso e scostante (aveva smesso di presiedere il Reichstag nel 1594), l'imperatore veniva avvicinato solo dal suo personale da camera, spesso dedito alla corruzione.\nNel 1604 i sudditi ungheresi si rivoltarono contro Rodolfo sotto la guida di Istv\u00e1n Bocskai. Nel 1605 l'imperatore fu costretto dai fratelli, l'arciduca Massimiliano e l'arciduca Mattia, a cedere a Mattia il controllo degli affari ungheresi. Nel 1606 Mattia raggiunse un difficile accordo con i rivoltosi (Pace di Vienna) e con i turchi (Pace di Zsitvatorok).\nI successi di Mattia gli alienarono la simpatia del fratello e, di fatto, segnarono l'avvio di una guerra intestina tra lui e Rodolfo. Mentre l'imperatore si preparava ad una nuova guerra contro i turchi, Mattia, appoggiandosi agli ungheresi, lo costrinse a cedergli le corone di Ungheria, Austria e Moravia. Quando Rodolfo rispose con le armi alle pressanti richieste dei protestati boemi, decisi ad ottenere nuove concessioni, Mattia si intromise. Soldati fedeli a Mattia imprigionarono Rodolfo nel suo castello a Praga, costringendolo a cedere al fratello la corona di Boemia.\nRodolfo mor\u00ec nel 1612, nove mesi dopo essere stato privato di qualsiasi potere effettivo in favore di Mattia, ad eccezione del titolo imperiale che Mattia eredit\u00f2 cinque mesi dopo. Rodolfo non lasci\u00f2 eredi: l'amante Anna Maria Strada gli aveva dato un figlio illegittimo, Don Giulio, che soffriva per\u00f2 di disturbi mentali e fin\u00ec i suoi giorni rinchiuso nel castello di Krumlov. La salma dell'imperatore riposa nella cattedrale di San Vito, all'interno del complesso del castello di Praga, dove si trovano anche le spoglie di suo padre e di suo nonno.\nLa magica Praga di Rodolfo.\nIn ambito letterario, l'atmosfera magica che caratterizza i luoghi e i tempi rodolfini sono stati oggetto della narrazione di autori (tra gli altri) come Leo Perutz (\"Di notte sotto il Ponte di Pietra\"), Gustav Meyrink (\"L'Angelo della finestra d'Occidente\"), John Banville (\"La notte di Keplero\") e Bruce Chatwin (\"Utz\"). Ciascuno di questi autori ha saputo raccontare un aspetto diverso della personalit\u00e0 del monarca, focalizzandosi di volta in volta su uno tra i suoi tanti interessi. Perutz narra del suo amore per la bella moglie del mercante ebreo Mordechai Meisl, e dei suoi rapporti con la comunit\u00e0 ebraica e in particolare con Rabb\u00ec Loew (il leggendario creatore del Golem); Meyrink racconta del suo rapporto con i gi\u00e0 citati Dee e Kelly; Banville ce lo mostra interessato ai poteri delle stelle mentre disserta di matematica con Keplero e Brahe; Chatwin lo prende a modello in qualit\u00e0 di collezionista esemplare.\nSul personaggio e sulla sua epoca sono stati prodotti anche alcuni saggi: in particolare vanno ricordati \"Rodolfo II d'Asburgo, l'enigma di un imperatore\" di R. J. W. Evans, e \"Praga magica\" di Angelo Maria Ripellino (quest'ultima opera tratta solo in parte dell'argomento). Un saggio sulle collezioni imperiali \u00e8 contenuto in \"Tesori dei principi\" di Geza Von Absburg.\nIn ambito teatrale va ricordata l'opera \"Bruderzwift in Habsburg\" (\"Una contesa tra fratelli nella casa d'Asburgo\") di Franz Grillparzer (1848) che racconta proprio il tormentato rapporto tra Rodolfo e Mattia. In pittura, celebre \u00e8 il ritratto dell'Imperatore nelle sembianze di Vertumno realizzato dal gi\u00e0 menzionato Giuseppe Arcimboldo.\nRodolfo II ha ispirato lo scrittore Karel \u010capek che in \"V\u011bc Makropulos\" (\"L'affare Makropulos\") lo mette all'origine di un dramma relativo ad un filtro, elisir di lunga vita, commissionato dall'imperatore ad un alchimista greco che sar\u00e0 costretto a provarlo sulla figlia sedicenne. Il musicista cecoslovacco Le\u00f3\u0161 Jan\u00e1\u010dek lo ha messo in musica nella sua penultima opera."}
{"id": "424589", "revid": "44876", "url": "https://it.wikipedia.org/wiki?curid=424589", "title": "Via Traiana", "text": "La via Traiana (nota anche come via Appia Traiana) fu una strada romana di epoca imperiale che collegava Benevento (\"Beneventum\") a Brindisi (\"Brundisium\").\nCostruita tra il 108 e il 110 d.C. per volont\u00e0 dell'imperatore Traiano, la strada costitu\u00ec una valida alternativa alla via Appia Antica rimanendo in uso fino a tutto il medioevo e, limitatamente al tratto appenninico, anche in epoca moderna.\nOrigini.\nA grandi linee la strada ricalcava la preesistente via Minucia, un malagevole tracciato risalente all'epoca repubblicana; soprattutto nell'impervio tratto iniziale dovettero essere per\u00f2 necessarie diverse rettifiche, sia pur di modesta entit\u00e0. \u00c8 tuttavia possibile che almeno in qualche sezione il percorso della via Traiana divergesse sensibilmente da quello della via Minucia; in particolare permangono incertezze in merito alle tratte Aequum Tuticum-Herdonia e Butuntum-Egnatia. Sembra infatti che la vecchia via Minucia, a differenza della via Traiana, non varcava in altura i monti della Daunia, ma discendeva piuttosto lungo la pi\u00f9 meridionale valle del Cervaro (o, pi\u00f9 probabilmente, attraverso la vallata del \"Sannoro\", affluente di sinistra del Cervaro), proseguendo poi lungo una direttrice interna senza passare per Barium.\nPercorso.\nTratto campano.\nLa strada usciva da Benevento in direzione est, attraverso l'Arco di Traiano; superato il \"ponticello\" presso l'abitato, si inerpicava verso il vicus di \"Forum Novum\" (tra gli attuali comuni di Paduli e Sant'Arcangelo Trimonte), proseguendo quindi verso l'attuale comune di Buonalbergo; in questo tratto si trovano tracce dei ponti Latrone e San Marco oltre ai notevoli ruderi del ponte delle Chianche.\nLa strada saliva quindi verso la localit\u00e0 di \"Santa Maria dei Bossi\", in agro di Casalbore; da questo punto e fino al fiume Miscano il tracciato della via corrispondeva a quello del tratturo Pescasseroli-Candela.\nSuperato il torrente della Ginestra mediante il \"ponte di Santo Spirito\" (meglio noto come \"ponte del Diavolo\" e di cui restano tracce cospicue), il percorso proseguiva verso il pianoro della Malvizza, nel mezzo della valle del Miscano. Superato il corso del Miscano tramite un ponte di cui restano diverse tracce, la via Traiana risaliva quindi sull'altipiano di Sant'Eleuterio ove sorge Aequum Tuticum. Tale vicus, nell'attuale territorio di Ariano Irpino, era situato all'incrocio con la via Herculea e con la pi\u00f9 antica via Aemilia.\nIl tracciato continuava poi a salire fino al casale Tre Fontane, in territorio di Greci, da dove il percorso della strada veniva a coincidere con quello del tratturello Camporeale-Foggia, per raggiungere quindi il valico appenninico di \"San Vito\".\nTratto pugliese.\nAl valico di \"San Vito\" (in territorio di Faeto) la strada toccava la massima altitudine (947 ). Il valico \u00e8 sovrastato da un'altura isolata, il \"Castiglione\", che ebbe sempre grande rilevanza strategica.\nPi\u00f9 oltre la strada incontrava un ultimo ostacolo, l'aspra dorsale dei monti della Daunia, che veniva superata mediante un passaggio assai angusto (forse ottenuto artificialmente), il cosiddetto \"Buccolo\". Da qui la via scendeva quindi ripida verso Aecae, l'attuale Troia, per poi abbandonare il tracciato rettilineo del tratturello Camporeale-Foggia dirigendosi invece verso Herdonia, al centro del Tavoliere delle Puglie.\nDa questo centro la strada proseguiva verso \"Canusium\" (Canosa), \"Coratum\" (Corato), \"Rubi\" (Ruvo), \"Butuntum\" (Bitonto) per continuare poi fino alla meta tramite due diversi tracciati:\nSe ne ritrovano, casualmente, alcuni tratti lastricati nelle campagne pugliesi (ad esempio a Monopoli); a Bari, Trani, Giovinazzo e Ascoli Satriano sono conservate le colonne miliari che ne segnavano l'attraversamento (quelle di Bari, Trani e Giovinazzo furono precedentemente traslate).\nIn seguito fu costruito un prolungamento: la via Traiana Calabra, che giungeva sino a Otranto.\nMedioevo.\nGi\u00e0 in epoca longobarda il tracciato era parte della via Francigena, che toccava numerosi centri religiosi longobardi e in particolare era percorsa dai pellegrini diretti al santuario di san Michele Arcangelo di Monte Sant'Angelo, sul Gargano.\nAnche all'epoca della dominazione normanna la strada fece parte del sistema delle grandi vie di pellegrinaggio e durante le crociate fu percorsa da eserciti e fedeli in viaggio verso la Terra Santa.\nI cavalieri Templari e Gerosolimitani edificarono lungo il suo percorso alberghi e ospizi per i viandanti e ne assicuravano la sicurezza del cammino, mentre i granconti di Ariano controllavano il tratto appenninico compreso tra Paduli (sul fiume Calore) e la corte di Ripalonga (a oriente del \"Buccolo\", lungo il torrente Sannoro). Fu in quella fase storica che all'altezza del valico di \"San Vito\" venne eretta l'omonima chiesa, mentre sull'attigua altura del \"Castiglione\" fu innalzato il castello di Crepacuore; tale fortezza avrebbe poi avuto un ruolo cruciale nell'assedio all'insediamento musulmano di Lucera condotto nel 1269 da re Carlo I d'Angi\u00f2.\nEpoca moderna.\nDopo il crollo di quasi tutti i ponti (forse a causa del devastante terremoto del 1456) rimase in esercizio il solo tratto compreso fra Tre Fontane (non lontano dall'antica \"Aequum Tuticum\") e Troia (presso l'antica \"Aecae\") che, correndo lungo i crinali, non richiedeva l'attraversamento di alcun corso d'acqua. Lungo questa tratta, corrispondente all'antico tratturello Camporeale-Foggia, sorsero le taverne e i casali di \"Tre Fontane\", \"San Vito\" e \"Cancarro\", mentre si scatenarono lotte violentissime per il possesso della fortezza di \"Crepacuore\", che fin\u00ec distrutta. In particolare nel 1461, durante la guerra angioino-aragonese, avvenne in loco una battaglia talmente cruenta che la conca compresa fra i valichi di \"San Vito\" e del \"Buccolo\" assunse il nome di \"Lago di sangue\".\nIn epoca rinascimentale la tratta appenninica veniva definita \"la via del sale\" perch\u00e9 largamente in uso per il trasporto del sale marino prodotto dalle saline di Margherita di Savoia; tale tracciato conserv\u00f2 ancora notevole importanza fino agli inizi del Settecento quando, per iniziativa di re Carlo III di Borbone, venne sostituito dalla nuova via regia delle Puglie (l'attuale strada statale 90 delle Puglie) che dalla sella di Ariano penetra direttamente nella valle del Cervaro.\nLa via Traiana, nel tratto compreso fra il casale \"Tre Fontane\" di Greci (ove si erge l'omonima taverna) e la cittadina di Troia (presso cui vi \u00e8 la taverna \"Cancarro\"), attraverso i valichi di \"San Vito\" e del \"Buccolo\", \u00e8 tuttora aperta al transito. Lungo il percorso sono ben visibili l'altura del \"Castiglione\" e il casale di \"San Vito\", ma non la chiesa omonima che pure era ancora in piedi agli inizi del Novecento."}
{"id": "424590", "revid": "125741218", "url": "https://it.wikipedia.org/wiki?curid=424590", "title": "Hezbollah", "text": "Hezbollah o \u1e24izb All\u0101h (IPA in italiano: ; , lett. \"Partito di Dio\") \u00e8 un'organizzazione paramilitare islamista libanese, nata nel giugno 1982 e divenuta successivamente anche un partito politico islamista sciita del Libano. Ha sede in Libano ed il suo segretario generale \u00e8 Hassan Nasrallah, succeduto ad Abbas Al-Musawi a causa della morte di quest'ultimo nel 1992. Grazie al supporto iraniano, la forza dell'ala paramilitare di Hezbollah \u00e8 cresciuta a tal punto nel corso degli anni tanto da essere considerata pi\u00f9 potente dell'esercito regolare libanese ed \u00e8 stata testata in maniera continua a partire dall'inizio della guerra civile siriana, che ha visto Hezbollah scendere in campo come alleato fondamentale per il governo di Bashar al-Assad.\nStoria.\nHezbollah \u00e8 nata nel 1982 come milizia paramilitare durante il conflitto libanese scoppiato quell'anno con Israele, dallo sforzo iraniano di aggregare una variet\u00e0 di gruppi di militanti sciiti libanesi in un'organizzazione unificata.\nI suoi leader si ispirano all'Ayatollah Khomeini, e le sue forze militari sono state addestrate e organizzate da un contingente del Corpo delle guardie della rivoluzione islamica.\nIn quegli anni si resero protagonisti di una trentina di attacchi suicidi, il pi\u00f9 grave nel 1983 quando in un duplice attentato alla forza di pace internazionale a Beirut ovest morirono 241 marines statunitensi e 56 par\u00e0 francesi.\nHezbollah dal 1985 si organizza con principi politici e manifesta i suoi tre obiettivi principali: \"la fine di ogni potenza imperialista in Libano\", \"sottoporre i cristiano-falangisti ad una giusta legge e portarli a processo per i loro crimini\", e dare al popolo la possibilit\u00e0 di scegliere \"con piena libert\u00e0 il sistema di governo che vogliono, invitandoli a scegliere per un governo islamico\". Come accaduto per molte milizie durante la guerra civile libanese la disfunzionalit\u00e0 dello stato libanese permise a questi gruppi armati di prendere il suo posto nelle zone del paese che erano ormai al di fuori del controllo dello stato. Hezbollah fu abile a sfruttare l\u2019occasione e cominci\u00f2 a svolgere tutte quelle funzioni che avrebbero dovuto essere prerogativa dell\u2019apparato statale; dalla tassazione, alla sicurezza fino alla messa a disposizione di servizi basilari agli abitanti di quelle aree in cui la milizia sciita era pi\u00f9 attiva e presente (Sud del Libano, Valle della Bekaa e periferia sud di Beirut). Hezbollah si dimostr\u00f2 molto efficiente sotto questo punto di vista e presto cominci\u00f2 ad assumere le fattezze di un vero e proprio \u201cstato nello stato\u201d.\nL'opinione pubblica statunitense e israeliana ha pi\u00f9 volte accusato i leader di Hezbollah di aver fatto numerosi appelli alla distruzione di Israele, al quale si riferiscono come \"l'entit\u00e0 sionista, costituita sulle terre strappate ai loro proprietari palestinesi\", durante la guerra dei sei giorni e vendute dai militari israeliani, quando Yitzhak Rabin era Capo di Stato Maggiore dell'esercito, a coloni israeliani, costituendosi insediamenti israeliani illegalmente venduti, che la Corte penale internazionale ha definito crimine di guerra. L'abusiva occupazione dei territori \u00e8 rimasta irrisolta, ha portato alla continuazione del conflitto arabo-israeliano, alla guerra civile siriana e alla destabilizzazione in Medio Oriente.\nHezbollah inizi\u00f2 una maggiore partecipazione politica negli affari interni del Libano, partecipando alle elezioni parlamentari del 1992, le prime dopo la guerra civile libanese.\nNel 1998 ha creato l'ala militare, le \"Saraya al-Moukawama al-Lubnaniyya\" (brigate di resistenza libanese), che combattono le forze israeliane nel sud del Libano, e dal 2012 nel conflitto in Siria.\nHezbollah nel 2005 ha fatto parte dell'Alleanza dell'8 marzo in chiave pro-siriana e dal 2009 ha partecipato alle elezioni politiche libanesi ed \u00e8 il secondo partito che rappresenta la comunit\u00e0 sciita, dopo Amal.\n\u00c8 guidata da Hassan Nasrallah, il suo segretario generale, eletto nel 1992 dopo l'eliminazione da parte israeliana del suo predecessore.\nNelle ultime elezioni legislative libanesi del 2018 il partito ha ottenuto 12 seggi.\nIdeologia.\nL'ideologia di Hezbollah ha le sue radici nello Sciismo politico; in particolare, l'organizzazione segue la teologia sciita sviluppata dall'Ayatollah iraniano Ruhollah Khomeini. Hezbollah stessa \u00e8 stata formata grazie al sostegno economico ed ideologico dell'Ayatollah Khomeini per diffondere la rivoluzione islamica nel Medio Oriente e segue una distinta versione dell'ideologia sciita illustrata da Khomeini nel suo libro \"Velayat-e faqih\" (\"Il Governo Islamico\") nel 1970. Hezbollah era in origine favorevole a trasformare il Libano in una repubblica islamica teocratica, ma tale obbiettivo \u00e8 stato successivamente abbandonato in favore di un approccio pi\u00f9 inclusivo.\nIl ruolo.\nHezbollah \u00e8 un finanziatore di servizi sociali, scuole, ospedali e servizi agricoli per migliaia di libanesi, e svolge un ruolo significativo nella politica libanese. Alcuni paesi musulmani schierati con gli Stati Uniti come Arabia Saudita, Egitto (durante la dittatura di Hosni Mubarak) e Giordania hanno condannato le azioni di Hezbollah, mentre Siria e Iran sono favorevoli alle azioni dell'organizzazione. L'Unione europea ha inizialmente rifiutato di qualificare Hezbollah come organizzazione terroristica, tuttavia, il Parlamento europeo ha adottato il 10 marzo 2005 una risoluzione, non vincolante, che di fatto accusa Hezbollah di aver condotto \u201cattivit\u00e0 terroriste\u201d; il Consiglio d'Europa ha poi accusato Imad Mughiyah di essere membro di Hezbollah e di terrorismo; Stati Uniti, Egitto, Israele, Australia, e Canada la considerano parimenti organizzazione terroristica.\nSimbolo.\nL'emblema a bandiera di Hezbollah \u00e8 caratterizzato da un drappo giallo al cui centro campeggia parte di un versetto del Corano, s\u016bra V, versetto 56, che recita: \"E colui che sceglie per alleati Allah e il Suo Messaggero e i credenti, in verit\u00e0 \u00e8 il partito di Dio [\"hezbollah\"], che avr\u00e0 la vittoria.\".\nLa lettera \"alif\", prima lettera del nome di Dio, \u00e8 graficamente resa come una mano che stringe un fucile d'assalto stilizzato ed \u00e8 affiancata da una rappresentazione schematica del globo terrestre.\nOrganizzazioni controllate.\nEmittenti televisive.\nAffiliato a Hezbollah \u00e8 il canale televisivo Al-Manar, inaugurato nel 1991 e che dal 2000 trasmette su satellite. Il bacino d'utenza del canale \u00e8 stimato in 10-15 milioni di utenti, di cui tra 800.000 e 1.200.000 in Libano. Il 40% della programmazione ha carattere politico, il 40% sociale, educativo, religioso o sportivo, il 20% d'intrattenimento (telenovele); l'85% delle trasmissioni sono originali. Il 22% del personale impiegato \u00e8 femminile. Il direttore di Al-Manar, Abdallah Kassir, ha rivendicato la \"non neutralit\u00e0\" del canale, spiegando che \"Noi abbiamo adottato i problemi della vita sociale libanese e del mondo arabo in generale, primo fra tutti la causa palestinese che gode dell'appoggio della maggioranza del popolo libanese; perci\u00f2 \u00e8 normale essere di parte in questo caso\".\nRelazioni internazionali.\nIn Libano Hezbollah \u00e8 impegnato come partito politico; i suoi candidati partecipano alle elezioni legislative ed alcuni suoi rappresentanti siedono come ministri nella compagine governativa. \nL'ala politica di Hezboll\u0101h \u00e8, inoltre, molto attiva in campo sociale, gestendo una serie di attivit\u00e0 ed istituzioni che forniscono istruzione, assistenza sanitaria e sostegno economico alle famiglie meno abbienti, oltre ad aver giocato un ruolo chiave nella ricostruzione delle abitazioni e delle infrastrutture del Libano del Sud, a seguito delle gravi distruzioni inflitte al Paese dei Cedri, invaso a pi\u00f9 riprese da Israele durante un trentennio.\nHezbollah ha un'ala para-militare, nota come \"al-Muq\u0101wama al-Isl\u0101miyya\" (\"Resistenza Islamica\"), accusata da alcuni politici di essere fomentatrice di un certo numero di organizzazioni militanti meno conosciute, alcune delle quali potrebbero essere semplici facciate per coprire lo stesso Hezbollah . Queste organizzazioni includono l'Organizzazione degli Oppressi, l'Organizzazione della Giustizia Rivoluzionaria, l'Organizzazione per il Giusto contro l'Erroneo e i Seguaci del Profeta Maometto . In quasi tutti i Paesi del mondo, arabi e non arabi, Hezbollah \u00e8 visto principalmente come un movimento politico che esercita una legittima resistenza nazionale contro l'occupazione militare israeliana in Libano.\nHezbollah, tuttavia, ha continuato ad effettuare sporadici lanci di razzi contro il nord di Israele anche dopo il ritiro delle truppe delle Forze di Difesa Israeliane dal sud del Libano, nel 2000.\nI membri di Hezbollah hanno giustificato tali bombardamenti sostenendo che Israele occupa ancora la zona detta delle fattorie di Sheb'a, che apparterrebbe al Libano. Tale attribuzione \u00e8 controversa, in quanto la zona, limitrofa alle alture del Golan, sarebbe, secondo una risoluzione ONU, rivendicabile dalla Siria, e non dal Libano. Vale la pena di notare che tale risoluzione \u00e8 stata \"pianificata\" dal primo ministro libanese Rafik Hariri allo scopo di delegittimare Hezbollah e quindi indebolire la Siria, alleato di Hezbollah. Proprio tale risoluzione \u00e8 stata probabilmente una delle ragioni per cui Hariri fu in seguito assassinato in un attentato da molti attribuito ai servizi segreti siriani. Inoltre, sugli organi stampa di Hezbollah \u00e8 stato spesso affermato a chiare lettere che il movimento non smetter\u00e0 di combattere fino alla distruzione dell'\"entit\u00e0 sionista\", cio\u00e8 Israele.\nUnione europea e ONU.\nL'Unione europea non considera n\u00e9 Hezbollah, n\u00e9 alcun gruppo al suo interno, in quanto tale, come \"terrorista\".\nTuttavia, il Parlamento europeo ha adottato il 10 marzo 2005 una risoluzione, non vincolante, che di fatto accusa Hezbollah di aver condotto \"attivit\u00e0 terroriste\". Il Consiglio d'Europa ha inoltre qualificato Imad Mugniyah come un alto responsabile dell\"'intelligence\" del movimento libanese, accusandolo di essere un terrorista. L'ONU ed i principali Paesi dell'Unione Europea, compresi la Francia, l'Italia, la Germania e la Spagna, pur esprimendo riserve e critiche nei confronti di Hezbollah, non lo considerano una \"organizzazione terrorista\" e, a pi\u00f9 riprese, nell'estate del 2006, ministri ed alti funzionari delle Nazioni Unite, di questi Paesi e dell'Unione Europea hanno riconosciuto Hezbollah come un interlocutore politicamente legittimo ed un membro della coalizione che sostiene il governo libanese, incontrandone i ministri al pari di quelli affiliati ad altre forze politiche.\nPaesi del mondo.\nPer contro, Hezbollah \u00e8 stato classificato come organizzazione terrorista dagli Stati Uniti, dai Paesi Bassi, dal Canada e da Israele. Il Regno Unito e l'Australia hanno preso una simile posizione limitatamente al braccio armato del movimento, di fatto considerato distinto da quello politico.\nSostenitori d'Israele.\nAlcuni governi che sostengono Israele accusano la Siria e l'Iran di sostenere militarmente, logisticamente ed economicamente Hezbollah. Di fatto si tratta in sostanza degli stessi che lo considerano un gruppo terrorista, con la possibile aggiunta della Francia, che ha reputato in tempi recenti che i propri interessi peculiari in Libano, in qualit\u00e0 di ex potenza coloniale, siano minacciati dal movimento sciita.\nStati Uniti d'America.\nIl governo statunitense ha varie volte accusato Hezbollah di diversi attentati, il pi\u00f9 grave dei quali avvenuto il 23 ottobre 1983 quando due autobombe esplosero contro una caserma occupata da truppe americane e francesi uccidendo 241 marines statunitensi e 58 paracadutisti francesi. Hezbollah ha sempre negato ogni coinvolgimento nell'operazione che \u00e8 invece stata rivendicata da altri gruppi sciiti.\nAllo stesso modo Hezbollah \u00e8 sospettato di essere il responsabile del rapimento di numerosi cittadini statunitensi in Libano (di cui cinque furono assassinati) tra i quali particolarmente salienti furono quelli del colonnello dell'Esercito degli Stati Uniti William Francis Buckley, capo stazione della CIA a Beirut, rapito da Hezbollah il 16 marzo 1984 e morto l'anno dopo nelle mani dei suoi sequestratori, del corrispondente dell'Associated Press a Beirut Terry Anderson, sequestrato il 16 marzo 1985 e liberato il 4 dicembre 1991, dell'inviato della Chiesa anglicana Terry Waite, rapito il 20 gennaio 1987 mentre cercava di negoziare la liberazione di alcuni ostaggi e liberato il 17 novembre 1991 e del colonnello statunitense William R. Higgins, capo del gruppo di osservatori dell'ONU nel Libano meridionale, rapito il 17 febbraio 1988, torturato e infine ucciso pare nel luglio 1990. L'organizzatore di tali rapimenti sarebbe stato Imad Mugniyah, il comandante militare di Hezbollah. Il coinvolgimento di Mughniyah pare accertato anche per quanto riguarda il dirottamento del volo TWA 847 il 14 giugno 1985, nel corso del quale venne assassinato dai dirottatori il sommozzatore della Marina statunitense Robert Stethem.\nArgentina.\nIl governo argentino accusa Hezbollah di essere il responsabile di due attentati ad una sinagoga e ad un centro culturale ebraico avvenuti a Buenos Aires nel 1985.\nUnione europea.\nIl 10 marzo 2005 il Parlamento europeo, accogliendo le richieste israeliane sostenute anche dagli Stati Uniti, approv\u00f2 con una maggioranza schiacciante (473 a favore, 8 contro, 33 astenuti) una risoluzione che accusava Hezbollah di attivit\u00e0 terroristiche. La risoluzione afferma che \"il Parlamento considera che esista una chiara evidenza di attivit\u00e0 terroristiche da parte di Hezbollah. Il Consiglio dell'Unione europea deve intraprendere tutti i passi necessari per impedire le loro azioni\". L'UE ha anche deciso di impedire la diffusione della televisione satellitare di Hezbollah (al-Man\u0101r) da parte dei satelliti europei, in modo da applicare le norme europee contro \"l'incitamento all'odio razziale e/o religioso\".\nONU.\nLe Nazioni Unite non hanno invece incluso Hezbollah nella loro lista di sospetti gruppi terroristici ma hanno, comunque, chiesto lo smantellamento dell'ala militare di Hezbollah nella Risoluzione del Consiglio di Sicurezza dell'ONU n\u00ba 1559.\nDissociazioni.\nHezbollah ha condannato alcuni atti terroristici, come gli attentati dell'11 settembre 2001, i massacri del GIA in Algeria, gli attacchi compiuti dal gruppo \"al-Jam\u0101'a al-Isl\u0101miyya\" contro alcuni turisti in Egitto e l'omicidio di Nick Berg. Hezbollah ha espresso sostegno verso alcuni gruppi della resistenza armata palestinese, come Ham\u0101s ed il Movimento per il Jihad Islamico in Palestina."}
{"id": "424593", "revid": "599013", "url": "https://it.wikipedia.org/wiki?curid=424593", "title": "Armistizio di Cormons", "text": "L'armistizio di Corm\u00f2ns del 12 agosto 1866 stabil\u00ec la fine delle ostilit\u00e0 tra il Regno d'Italia e l'Impero austriaco nel corso della terza guerra di indipendenza e port\u00f2, il 3 ottobre dello stesso anno, alla pace di Vienna.\nStoria.\nLa Prussia, alleata dell'Italia nella guerra contro l'Impero austriaco e vittoriosa a Sadowa, concluse il 26 luglio l'armistizio di Nikolsburg, che non prevedeva alcuna clausola a favore dell'Italia. In quel momento l'iniziativa militare si stava volgendo a favore degli italiani con la vittoria di Giuseppe Garibaldi a Bezzecca del 21 luglio e del generale Giacomo Medici a Primolano (Valsugana) il 22 luglio. Nel frattempo il generale Enrico Cialdini aveva liberato Padova, mentre il generale Raffaele Cadorna era arrivato fino a Gradisca. Per mare la grave sconfitta a Lissa aveva annullato tutti gli effetti positivi delle vittorie, che del resto non erano riuscite a cancellare il ricordo della sconfitta di Custoza.\nL'Italia, oltretutto con una opinione pubblica totalmente sfiduciata, non era in grado di continuare le operazioni militari da sola e si vide pertanto costretta all'armistizio. In preparazione di esso il generale Alfonso La Marmora, a nome del re, invi\u00f2 a Garibaldi l'ordine di sgomberare il Trentino, che in quanto territorio direttamente dipendente dall'Impero austriaco, non poteva essere ceduto senza minare gravemente il prestigio dell'impero. Il generale rispose per via telegrafica con il celebre \"Obbedisco\" (9 agosto).\nLe trattative presero inizio il 5 agosto a Cormons, presso l'abitazione del podest\u00e0 conte Camillo della Torre, ora Villa Tomadoni. Il 12 agosto 1866 tra l'Italia (rappresentata dal generale conte Agostino Petitti Bagliani di Roreto) e l'Austria (rappresentata dal generale barone Karl M\u00f6ring) fu firmato a Cormons (Gorizia) l'armistizio che pose fine a una della pagine pi\u00f9 controverse del Risorgimento italiano (Terza guerra d'indipendenza italiana - disfatta di Custoza). Nel frattempo Prussia e Austria arrivarono alla firma del Trattato di Praga (23 agosto), che lasciava in sospeso il problema con l'Italia; quest'ultimo verr\u00e0 risolto solo il 3 ottobre dello stesso anno dalla Pace di Vienna, che sancir\u00e0 ufficialmente la pace e il passaggio del Veneto dall'Austria all'Italia (tramite la Francia).\nL'armistizio \"congelava\" la situazione militare in atto, con gli italiani fino alle porte di Gradisca, ma con gli austriaci ancora saldamente arroccati nel quadrilatero e in altre fortezze. L'annessione del Veneto e del Friuli era rinviata nel tempo e avverr\u00e0 solo dopo la pace di Vienna.\nTesto dell'armistizio.\n\"Cormons\", add\u00ec 12 agosto 1866.\nConchiusa fra i commissarii militari del Regio Esercito Italiano e il I.R. Esercito austriaco al giorno d'oggi.\nIn seguito all'effettuato sgombro del Tirolo meridionale e di alcuni luoghi della contea di Gorizia per parte delle truppe italiane i due commissari stabiliscono quanto segue salva la superiore ratificazione:\n1\u00b0 L'armistizio comincer\u00e0 col giorno 13 agosto alle ore 12 meridiane e durer\u00e0 quattro settimane, vale a dire, fino al 9 settembre. Le ostilit\u00e0 non potranno ricominciare che mediante un preavviso di giorni 10. In difetto di preavviso l'armistizio s'intender\u00e0 prolungato.\n2\u00b0 I limiti dei territori occupati dalle truppe saranno per la durata dell'armistizio i seguenti, cio\u00e8:\na) L'attuale confine Lombardo-Veneto dal lago di Garda al Po.\nb) Il Po fino a un chilometro al di sotto d'Ostiglia e di una linea retta fino a 7 chilometri e mezzo, al di sotto di Legnago sull'Adige presso Villa Bartolomea.\nc) Il prolungamento della detta linea fino alla Fratta, la sponda destra di questo corso d'acqua sino a Pavarano, di l\u00e0 una linea che per Lobia va al confluente del Chiampo nell'Alpone: indi la sponda destra di quest'ultimo fino alla cima Tre Croci al confine politico.\nd) Il confine politico dallo sbocco del fiume Aussa in Porto Buso fino presso Villa, indi un perimetro di 7 chilometri e mezzo intorno alle opere esterne di Palmanova, il quale cominciando a Villa, e passando tra Gonars e Morsano termina a Percoto Torre, la sponda sinistra del torrente Torre fino a Tarcento, e di l\u00e0 per Prato Magnano a Salt fra Osoppo e Gemona. Al Tagliamento, la sponda sinistra del Tagliamento sino al piede del Monte Cretci, e il dorso dei monti che separano le valli di San Pietro e di Gorto fino al Monte Coglians sul confine politico.\ne) Intorno al forte Malghera un perimetro di 7 chilometri e mezzo. Il Governo italiano \u00e8 in facolt\u00e0 di valersi della parte della ferrovia da Padova a Treviso compresa in tale perimetro.\nf) Lo stesso perimetro di 7 chilometri e mezzo intorno alle altre opere di fortificazioni esterne di Venezia. Nelle localit\u00e0 alle quali non si estendono uno di questi perimetri, la laguna, e se esistono canali esterni in prossimit\u00e0 di questi, la sponda interna dei canali stessi. Il forte di Cavanella d'Adige non sar\u00e0 occupato n\u00e9 dall'una n\u00e9 dall'altra truppa.\ng) I limiti di tutte le parti del Veneto che non sono occupate dalle truppe austriache.\n3\u00b0 L'approvvigionamento di Venezia sar\u00e0 libero.\n4\u00b0 L'accesso ne' territori riservati alle truppe austriache \u00e8 interdetto alle truppe regie e ai volontari italiani. Egualmente alle truppe imperiali e ai volontari austriaci \u00e8 interdetto l'accesso ne' territori riservati alle truppe italiane. \u00c8 per\u00f2 fatta facolt\u00e0 agli ufficiali di un esercito di attraversare per ragioni di servizio il territorio riservato all'altro, mediante scambievole accompagnamento.\n5\u00b0 Si far\u00e0 il reciproco scambio dei prigionieri; l'Italia li consegner\u00e0 in Peschiera e l'Austria in Udine.\n6\u00b0 Gli impiegati italiani che si trovano nei territori occupati dalle I.R. truppe non saranno molestati, e non lo saranno reciprocamente gl'impiegati militari austriaci in ritiro, che si trovano nei territori occupati dalle truppe italiane.\n7\u00b0 \u00c8 ammesso il ritorno degli internati d'ambo le parti: per\u00f2 non potranno entrare nelle fortezze occupate dalle truppe del Governo dal quale furono internati. \nCormons, add\u00ec 12 agosto 1866\nin casa del Podest\u00e0 Signor Maggiore Conte Thurn.\nCARLO MOERING Generale Maggiore, A. PETITTI Generale"}
{"id": "424596", "revid": "729019", "url": "https://it.wikipedia.org/wiki?curid=424596", "title": "Agostino Petitti Bagliani di Roreto", "text": "Biografia.\nAgostino Petitti Bagliani di Roreto apparteneva ad una nobile famiglia piemontese originaria di Cherasco. Il padre, conte Carlo Ilarione Petitti di Roreto (Torino, 1790 - 1850), valente economista e scrittore, da molti considerato il maggior ispiratore delle riforme carlo-albertine, rimasto vedovo della moglie Gabriella Genna dei conti di Cocconato lo iscrisse ancora in giovane et\u00e0 all'Accademia Reale militare di Torino dalla quale usc\u00ec nel 1833 con il grado di tenente. Dopo un periodo trascorso a Torino alla Venaria Reale e poi al Comando del Corpo di artiglieria, nel 1848 partecip\u00f2 alla prima guerra d'indipendenza meritando una menzione onorevole.\nNel novembre dello stesso anno fu promosso maggiore e con tale grado ricopr\u00ec l'incarico di capo di Stato Maggiore della 6\u00aa Divisione agli ordini del generale Alfonso La Marmora. Nel 1853 fu promosso tenente colonnello e nominato segretario generale del Ministero della guerra. Capo di Stato Maggiore nella guerra di Crimea (1855-1856), nel novembre del 1858 assunse il comando del Reggimento di artiglieria da campagna a Venaria reale che tenne fino al 26 aprile 1859.\nNel 1859 prese parte, come aiutante del generale Alfonso La Marmora, alle operazioni della seconda guerra d'indipendenza ed accanto a lui visse le battaglie di Palestro, Magenta, battaglia di Solferino e San Martino ed in particolare della Madonna della Scoperta, sulla quale scrisse una memoria - \"Madonna della Scoperta (Battaglia di San Martino, 24 giugno 1859) Studio storico tattico\" - pubblicata postuma da Casanova (Torino) nel 1909, a cura del nipote generale Alfonso Petitti di Roreto. Durante la guerra del 1859 fu promosso maggior generale e nel 1860 tenente generale, quand'era comandante della 3\u00aa Divisione a Milano. Nello stesso anno si spos\u00f2 con Maria Bellotti di Milano (1835 - 1890) dalla quale ebbe due figlie Teresa Maria (1861 \u2013 1917) e Vittoria Emanuela (1862 \u2013 1956).\nDeputato al Parlamento per il collegio di Cherasco dal 1849 al 1867, fu nominato Ministro della guerra nel primo governo di Urbano Rattazzi (1862) e nel terzo governo di Alfonso La Marmora (1864). La sua attivit\u00e0 ministeriale fu caratterizzata da importanti interventi di riordino dell'esercito, compresa la fusione del corpo dei volontari garibaldini nelle truppe regolari, e dall'impulso dato all'istituzione di scuole per i militari ed ai relativi programmi di istruzione. Nel 1866 partecip\u00f2 alla terza guerra d'indipendenza in qualit\u00e0 di aiutante generale dell'esercito e poi come comandante del IV Corpo d'armata. Il 12 agosto 1866 firm\u00f2 in nome dell'Italia l'armistizio di Cormons con l'omologo austriaco Maggior Generale barone Karl M\u00f6ring.\nTerminata la guerra fu nominato comandante generale della Divisione militare di Alessandria e, nel 1870, della Divisione militare di Milano, conservando l'alto comando delle divisioni di Torino, Alessandria e Genova. Del 1870 \u00e8 pure la sua nomina a senatore del Regno che giungeva quale meritato riconoscimento per i servizi resi alla costruzione dell'unit\u00e0 nazionale ed alla gestione dello Stato, e che si univa alle numerose altre onorificenze italiane e straniere. Nel 1873 ebbe il Comando generale di Milano che comprendeva le Divisioni di Milano e di Alessandria. Fu collocato a riposo nel 1877 dopo 44 anni di vita militare attiva. Mor\u00ec a Roma il 28 agosto 1890."}
{"id": "424598", "revid": "1745361", "url": "https://it.wikipedia.org/wiki?curid=424598", "title": "Stretto di Danimarca", "text": "Lo stretto di Danimarca, o canale di Danimarca (in islandese \"Gr\u00e6nlandssund\", \"stretto di Groenlandia\"), \u00e8 il braccio di mare compreso tra la Groenlandia e l'Islanda. A nord-est dello stretto si trova l'isola norvegese di Jan Mayen.\nCaratteristiche.\nConnette l'oceano Artico all'oceano Atlantico; \u00e8 largo 290 chilometri nel suo punto pi\u00f9 stretto ed \u00e8 lungo 480 chilometri. La fredda corrente della Groenlandia orientale passa attraverso lo stretto portando gli iceberg a sud nel nord Atlantico. Contiene importanti territori di pesca.\nNel maggio 1941, durante la seconda guerra mondiale, \u00e8 stato lo scenario della battaglia dello stretto di Danimarca."}
{"id": "424601", "revid": "125697657", "url": "https://it.wikipedia.org/wiki?curid=424601", "title": "Maria Malibran", "text": "Biografia.\nMaria Felicia (e non \"Felicita\", come molti dissero e scrissero) Malibran, una delle pi\u00f9 famose cantanti liriche del XIX secolo, era la figlia del tenore Manuel Garc\u00eda e del soprano Mar\u00eda Joaquina Sitches Briones, sorella della cantante Pauline Viardot-Garc\u00eda e dell'influente maestro di canto Manuel Patricio Rodr\u00edguez Garc\u00eda. \nSoprano drammatico d'agilit\u00e0 ottocentesco all'epoca definito soprano di bravura, riusciva ad eseguire sia ruoli da soprano che da contralto e persino da tenore (anche se adattati alla sua vocalit\u00e0 \"ibrida\") come quando si esib\u00ec nel ruolo di Gualtiero ne \"Il pirata\" di Vincenzo Bellini. Emerse soprattutto nel ruolo di Amina della \"Sonnambula\" di Vincenzo Bellini. Il suo repertorio comprendeva Bellini (\"Norma\", \"Amina\", \"Romeo\"), Rossini (\"Rosina\", \"Desdemona\", \"Fiorilla\", \"Semiramide\", \"Ninetta\") e Giuseppe Persiani (\"Ines de Castro\"). Conosciuta per la sua personalit\u00e0 tempestosa e la sua intensit\u00e0 drammatica, divenne una figura leggendaria prima e dopo la sua morte, avvenuta a Londra all'et\u00e0 di 28 anni, a causa di una caduta da cavallo.\nFu sposata inizialmente con il banchiere francese Eug\u00e8ne Malibran, di 27 anni pi\u00f9 vecchio di lei, conosciuto a New York nel 1825-26 nel corso di una tourn\u00e9e americana, e ne prese il cognome. Pochi mesi dopo il matrimonio il marito dichiar\u00f2 bancarotta e la Malibran nel giro di un anno si separ\u00f2 da lui per tornare in Europa. Si leg\u00f2 quindi al celebre violinista e compositore belga Charles Auguste de B\u00e9riot, con il quale convisse per sei anni, dando anche alla luce un figlio nel 1833. Pot\u00e9 sposare il B\u00e9riot solo nel 1836, una volta ottenuto l'annullamento del precedente matrimonio. Naturalizzata belga, fu sepolta nel cimitero di Laeken, allora nei pressi di Bruxelles (oggi compreso nella cerchia cittadina).\nNel 1835 interpret\u00f2 al Teatro La Fenice di Venezia i ruoli di Norma, Rosina, Desdemona e Cenerentola. Usava recarsi la sera in quel teatro in una gondola di colore grigio chiaro con interni oro e scarlatto, guidata da un gondoliere con un costume con colori sgargianti, disegnato da lei stessa. Si segnal\u00f2 anche come pittrice ritrattista e fu ammirata dai contemporanei per la notevole potenza e flessibilit\u00e0 della sua voce, nonch\u00e9 per il suo grande talento di interprete. Fu inoltre anche compositrice di musica vocale da camera.\nVocalit\u00e0 e personalit\u00e0 interpretativa.\nDotata inizialmente di una voce di contralto \u00abscura, calda e tonda\u00bb, grazie allo studio indefesso acquis\u00ec il controllo di una vocalit\u00e0 poliedrica dal volume e agilit\u00e0 ragguardevoli; la Malibran cantava abitualmente in una tessitura compresa tra il sol naturale grave e il mi naturale sovracuto (sol2 - mi5) ma era capace di scendere al re grave (re2) e svettare al fa sovracuto (fa5), abbracciando un'estensione di oltre tre ottave, qualit\u00e0 che le permise di alternare ruoli di contralto, mezzosoprano, soprano di bravura (Semiramide, Norma, Amina) e persino da tenore (pur adattati, come detto, alla sua voce: Otello, Gualtiero).\nI difetti che le imputavano erano alcuni suoni centrali velati e occasionali durezze nel settore acuto, mentre era molto ammirata per la potenza e corposit\u00e0 delle note basse.\nInfluenza culturale.\nA Maria Malibran dedic\u00f2 un canto in versi il poeta Emidio Cappelli.\nLa cantante Giuseppina Gargano prese da lei il soprannome di \"piccola Malibran\".\nQuando a Rossini fu chiesto chi furono i pi\u00f9 grandi cantanti che conobbe, rispose: "}
{"id": "424602", "revid": "1318658", "url": "https://it.wikipedia.org/wiki?curid=424602", "title": "Nazionale di calcio del Canada", "text": "La nazionale di calcio del Canada, in inglese Canada men's national soccer team, \u00e8 la rappresentativa calcistica del Canada a livello internazionale ed \u00e8 posta sotto la giurisdizione della Canadian Soccer Association con sede a Toronto (Ontario).\nVanta come suo miglior risultato sportivo la vittoria del Torneo Olimpico nel 1904 e del Campionato CONCACAF/Gold Cup nel 1985 e nel 2000, risultando quindi essere l'unica nazionale diversa da Messico e Stati Uniti ad aver vinto tale competizione da quando ha cambiato formula e denominazione nel 1990; ha inoltre partecipato al Campionato mondiale nel 1986 e alla Confederations Cup nel 2001, venendo eliminato in entrambi i casi nella fase a gironi.\nAttualmente occupa la 33\u00aa posizione del ranking mondiale FIFA, che \u00e8 anche il suo miglior piazzamento di sempre in questa graduatoria.\nStoria.\nLa nazionale canadese fu istituita ufficialmente il 7 giugno 1924, giorno dell'esordio ufficiale. In tale data si disput\u00f2 a Brisbane un'amichevole contro l', che termin\u00f2 con il risultato di 3-2 in favore dei padroni di casa. Nel 1885 una selezione di calciatori canadesi gioc\u00f2 un'amichevole a Newark (Stati Uniti) contro una selezione di calciatori statunitensi, anche se queste due selezioni non possono essere ritenute nazionali maggiori, dato che in quell'anno non esistevano n\u00e9 la Federazione calcistica del Canada n\u00e9 quella degli Stati Uniti.\nLa nazionale canadese partecip\u00f2 per la prima volta alle qualificazioni mondiali nel 1958, in occasioni del campionato del mondo di Svezia, ma non riusc\u00ec nell'impresa di qualificarsi.\nNegli anni ottanta la nazionale visse il proprio periodo migliore: nel 1985 vinse per la prima volta il campionato CONCACAF (competizione antenata della Gold Cup) dove, battendo l' per 2-1 all'ultima giornata, ottenne la prima storica qualificazione a un campionato mondiale di calcio, in programma l'anno successivo in Messico. Va inoltre sottolineato che solo due anni prima la nazionale olimpica canadese aveva partecipato ai Giochi olimpici di Los Angeles, dove, grazie a prestazioni di buon livello, riusc\u00ec a raggiungere i quarti di finale.\nAl mondiale di Messico 1986 il Canada, inserito nel girone C assieme a , e , nonostante il buon gioco espresso, perse tutte le partite (1-0 contro la e 2-0 contro l' e contro l'), uscendo al primo turno.\nDurante le qualificazioni al campionato CONCACAF 1989 fu eliminato a sorpresa dal ,; la mancata partecipazione a questo torneo imped\u00ec al Canada di potersi qualificare ai mondiale di Italia 1990.\nNelle qualificazioni al campionato del mondo del 1994, il Canada si classific\u00f2 al secondo posto del girone finale, alle spalle del . Secondo il regolamento stabilito dalla FIFA, il Canada dovette accedere ad un doppio spareggio interzona: la nazionale dovette per prima cosa affrontare l' (vincitrice del girone oceaniano) in uno scontro di andata e ritorno; la vincitrice di questo spareggio avrebbe poi affrontato l' (seconda classificata nel gruppo A delle qualificazioni sudamericane), sempre in uno scontro andata e ritorno. Il Canada non affront\u00f2 mai l'Argentina, perch\u00e9 fu eliminato nella partita precedente: nell'incontro d'andata la nazionale canadese si impose per 2-1, ma il ritorno venne vinto dall', sempre per 2-1; si procedette quindi alla battuta dei calci rigore dove i canadesi vennero sconfitti. \nIl resto degli anni novanta non si dimostr\u00f2 migliore per la nazionale canadese, dato che venne caratterizzato da scarsi risultati ottenuti nella Gold Cup e dalla mancata qualificazione al mondiale di Francia 1998; nel corso delle qualificazioni a Francia 1998 il Canada arriv\u00f2 a giocare il turno dell\"'esagonale\", cio\u00e8 il girone finale a sei squadre delle eliminatorie CONCACAF.\nLa nazionale canadese ebbe tuttavia una lieve ripresa all'inizio degli anni 2000, quando vinse la Gold CUp 2000, aggiudicandosi il secondo titolo continentale: durante questa edizione la selezione del Canada batt\u00e9 in finale la per 2-0. Il Canada era allenato dal tedesco Holger Osieck, mentre Carlo Corazzin fu il capocannoniere della competizione e Craig Forrest fu eletto miglior giocatore del torneo. Grazie alla vittoria ottenuta, la nazionale si qualific\u00f2 alla Confederations Cup 2001, dove venne eliminata al primo turno, avendo rimediato, nel corso della competizione, due sconfitte (contro e ) e ottenuto un pareggio (contro il ), risultati che fruttarono appena un punto.\nNella Gold Cup 2002 la nazionale canadese ottenne il terzo posto dopo aver battuto la (nazionale invitata dalla CONCACAF) per 2-0 nella \"finalina\"; Lars Hirschfeld fu eletto miglior portiere della competizione.\nNella Gold Cup 2007 il Canada dest\u00f2 una buona impressione, vincendo due partite nel gruppo A e qualificandosi ai quarti di finale, dove sconfisse il con un secco 3-0; successivamente la squadra fu battuta per 2-1 ed eliminata in semifinale dai futuri vincitori degli .\nDue anni pi\u00f9 tardi, sempre in Gold Cup, il Canada, inserito nel gruppo A, vinse due partite e ne pareggi\u00f2 una, si qualifica cos\u00ec ai quarti di finale, dove fu estromesso dall', che vinse per 1-0; Michael Klukowski e Juli\u00e1n de Guzm\u00e1n furono eletti, rispettivamente, miglior difensore e miglior centrocampista del torneo.\nNelle edizioni 2011 e 2013 il Canada fu eliminato al primo turno.\nDurante il secondo turno delle qualificazioni al campionato mondiale del 2014, i \"Canucks\", inseriti nel gruppo D, vinsero agevolmente il girone con 14 punti ottenuti su 18 disponibili e senza subire sconfitte, approdando cos\u00ec alla terza fase. Qui, inseriti nel gruppo C, i canadesi fallirono l'approdo all\"'esagonale\" per solo un punto.\nNell'edizione del 2015 della Gold Cup, la nazionale della foglia d'acero fu nuovamente eliminata al primo turno con una sconfitta e due pareggi, concludendo ultima a due punti e con il singolare record di zero gol fatti ed un gol subito in tre partite.\nRosa attuale.\n! colspan=\"9\" align=\"left\" |\n! colspan=\"9\" align=\"left\" |\n! colspan=\"9\" align=\"left\" |\nTutte le rose.\nGiochi olimpici.\nNOTA: Per le informazioni sulle rose successive al 1948 visionare la pagina della Nazionale olimpica."}
{"id": "424606", "revid": "712828", "url": "https://it.wikipedia.org/wiki?curid=424606", "title": "Martiri di Fiesole", "text": "I Martiri di Fiesole furono tre membri dell'Arma dei Carabinieri Reali (Alberto La Rocca, Vittorio Marandola e Fulvio Sbarretti), che, durante la guerra di liberazione italiana, il 12 agosto 1944 si consegnarono alle truppe tedesche a Fiesole per salvare dieci ostaggi e subito dopo furono fucilati.\nFatti.\nSeguendo la decisione di molti altri carabinieri, nell'aprile 1944 quelli della Stazione carabinieri di Fiesole entrarono in contatto con la resistenza italiana (in particolare con la Brigata \"V\" della Divisione Giustizia e Libert\u00e0) per appoggiarne la Lotta di Liberazione dai nazi-fascisti. Il comandante della stazione carabinieri, il vicebrigadiere Giuseppe Amico, fu nominato comandante militare di settore. Il contributo dei carabinieri di Fiesole consisteva soprattutto nella raccolta di informazioni, nella fornitura di armi e viveri e nella partecipazione diretta ad azioni di sabotaggio mentre continuavano a svolgere i compiti di istituto.\nIl 29 luglio una staffetta portaordini partigiana formata da tre carabinieri di Fiesole e un civile fu intercettata dai tedeschi. Nello scontro a fuoco che ne segu\u00ec un tedesco fu ucciso, il carabiniere Sebastiano Pandolfo (Medaglia d'Argento al Valor Militare) e il civile furono catturati, mentre due altri carabinieri riuscirono a fuggire. I due prigionieri furono immediatamente fucilati. Il successivo 6 agosto i tedeschi arrestarono il vicebrigadiere Giuseppe Amico, sospettato di collaborare con la resistenza.\nL'11 agosto il vicebrigadiere fece pervenire un messaggio ai suoi sottoposti per avvertirli che era riuscito a fuggire e ordinar loro di entrare in clandestinit\u00e0 nelle file della resistenza fiorentina. I tre carabinieri Alberto La Rocca, nato a Sora il 30 gennaio 1924, Vittorio Marandola, nato a Cervaro il 24 agosto 1922 e Fulvio Sbarretti, nato a Nocera Umbra il 22 settembre 1922, insieme all'Appuntato Francesco Naclerio, obbedirono ma, non potendo passare le linee nemiche, si nascosero nelle cosiddette 'buche delle fate', tra i resti del teatro romano di Fiesole, in attesa di potersi congiungere con le forze partigiane o alleate. Probabilmente sapevano che d'Amico era nascosto in via Marini 18, poco distante dalla Misericordia. \nAlle 18:00 del 12 agosto, furono contattati da monsignor Luigi Turini (cancelliere della Curia Vescovile di Fiesole) e dal segretario comunale Luigi Orietti che li informavano come il Comando Tedesco, scoperta la loro fuga, minacciava di fucilare dieci civili, gi\u00e0 ostaggi dei tedeschi, per rappresaglia se non si fossero consegnati. Naclerio si consulta con i tre commilitoni. Insieme decidono di consegnarsi per salvare la vita agli ostaggi. Naclerio, che ha con s\u00e9 l\u2019uniforme, si reca direttamente al comando tedesco con Oretti e Turini. Alle 18:30, i tre carabinieri tornano in caserma a riprendere le uniformi. L\u00ec trovano i soldati tedeschi, che ordinano loro di recuperare le armi dal nascondiglio. Trovando moschetti e bombe a mano, scortano i tre carabinieri al comando tedesco. Alle 19:30, i quattro Carabinieri vengono detenuti nei sotterranei dell\u2019Albergo Aurora. Alle 20:30, i tre carabinieri vengono condotti nel giardino dell\u2019albergo e fucilati, mentre Naclerio fu risparmiato.\nNel novembre del 1986, papa Giovanni Paolo II preg\u00f2 ai piedi del monumento che ricordava l'episodio e disse: \u00abDobbiamo grande riconoscenza a coloro che, come questi giovani, sanno offrire la propria vita per la libert\u00e0, per la pace e per la giustizia\u00bb.\nOnorificenze.\nTutti e tre i carabinieri sono stati insigniti della medaglia d'oro al valor militare alla memoria con la seguente motivazione:"}
{"id": "424607", "revid": "124602089", "url": "https://it.wikipedia.org/wiki?curid=424607", "title": "Alberto La Rocca", "text": "Biografia.\nApparteneva a una famiglia numerosa di umili origini (i genitori erano agricoltori, lui era il nono di undici figli). Nel 1943 scelse di arruolarsi come volontario nella legione allievi Carabinieri di Roma, e nel giugno dello stesso anno divenne carabiniere effettivo, venendo destinato a Fiesole. Dopo l'8 settembre 1943 rimase in servizio, e allo stesso tempo collabor\u00f2 clandestinamente con la Resistenza.\nL'11 agosto 1944 Alberto La Rocca, insieme ai colleghi carabinieri Vittorio Marandola e Fulvio Sbarretti, svest\u00ec la propria divisa e indoss\u00f2 abiti civili seguendo gli ordini del proprio comandante, lasciando la Caserma con l'obiettivo di unirsi alle brigate partigiane. Scoperti, durante la notte, rifugiati in luogo sicuro, ricevettero la notizia che dieci abitanti di Fiesole sarebbero stati fucilati se i tre carabinieri non si fossero consegnati ai tedeschi. E i tre cos\u00ec fecero, sacrificando le proprie vite pur di salvare i civili dalla fucilazione.\nAlberto La Rocca \u00e8 il pi\u00f9 giovane dei tre carabinieri cosiddetti \"martiri di Fiesole\" (assieme a Vittorio Marandola e Fulvio Sbarretti) che, con il loro senso d'altruismo, caddero sotto i colpi di un plotone d'esecuzione tedesco pur di salvare dieci ostaggi in mano al nemico.\nDi La Rocca, Marandola e Sbarretti \u00e8 ancora vivo il ricordo a Fiesole, dove alla loro memoria \u00e8 stato eretto un monumento. Alla memoria di La Rocca sono state intitolate la Caserma dei Carabinieri di Badia a Settimo\n. e la Caserma del Comando Compagnia Carabinieri di Sulmona.\nInoltre al carabiniere Alberto La Rocca \u00e8 stato intitolato il centoquarantesimo corso per allievi carabinieri."}
{"id": "424609", "revid": "729019", "url": "https://it.wikipedia.org/wiki?curid=424609", "title": "Vittorio Marandola", "text": "Biografia.\nFiglio di Angelo e Angela Marandola, ebbe tre fratelli. La sua famiglia era proprietaria di alcuni piccoli terreni proprio in contrada \"Marandola\" a Cervaro. Vittorio riusc\u00ec ad aiutare i genitori nell'attivit\u00e0 di contadino, e allo stesso tempo complet\u00f2 brillantemente gli studi conseguendo la licenza di avviamento professionale a Cassino e scelse di diventare carabiniere.\nSi present\u00f2 quindi alla Stazione Carabinieri di Cervaro, il cui comandante ne accett\u00f2 la richiesta e la inoltr\u00f2 a Roma, dove Marandola venne presto chiamato presso la Scuola Allievi Carabinieri della Capitale. Dopo l'addestramento, fu nominato carabiniere effettivo venendo destinato alla Stazione Carabinieri di Fiesole.\nA Fiesole, il 12 agosto 1944, Marandola con i commilitoni Fulvio Sbarretti e Alberto La Rocca sacrific\u00f2 la propria vita pur di salvare quella di molti civili fiesolani. Il gesto di altruismo di Marandola e dei suoi due colleghi, \u00e8 ricordato nella motivazione della decorazione al valore concessa alla sua memoria."}
{"id": "424610", "revid": "729019", "url": "https://it.wikipedia.org/wiki?curid=424610", "title": "Fulvio Sbarretti", "text": "Biografia.\nEra stato pastore di pecore nella campagna romana e poi operaio in una fabbrica, sino a che, nel 1942, si era arruolato nei Carabinieri. L'8 settembre 1943, Sbarretti - con i commilitoni Vittorio Marandola, Alberto La Rocca e altri giovani militari - si trovava in servizio presso la Stazione dei Carabinieri di Fiesole, retta dal vicebrigadiere Giuseppe Amico. Quest'ultimo, nell'aprile del 1944, era entrato in contatto con i partigiani della 5\u00aa Brigata della Divisione \"Giustizia e Libert\u00e0\" e ne aveva ricevuto l'incarico di comandante militare di settore.\nI carabinieri della Stazione di Fiesole, pur continuando a svolgere compiti di istituto, presero a cooperare con la Resistenza, fornendo armi, viveri e informazioni e, in alcuni casi partecipando ad azioni dirette a mettere in difficolt\u00e0 i nazifascisti. Il 29 luglio del 1944, in localit\u00e0 San Clemente, i tedeschi sorpresero una staffetta partigiana che, protetta da tre carabinieri, tentava di raggiungere gli Alleati.\nNel conflitto a fuoco che ne segu\u00ec cadde un soldato tedesco, ma la staffetta (Leonardo Lunari, di 19 anni) ed uno dei carabinieri (Sebastiano Pandolfi, alla cui memoria sarebbe poi stata concessa la medaglia d'argento al valor militare), furono catturati e fucilati dai nazisti. Nel mese di agosto, quando ormai era prossima la liberazione di Firenze, Sbarretti, Marandola e La Rocca, su consiglio del vicebrigadiere Amico - che era riuscito a sottrarsi alla cattura da parte dei tedeschi, che ormai sospettavano della reale attivit\u00e0 dei carabinieri di Fiesole - si allontanarono dalla caserma per passare le linee nemiche e unirsi agli Alleati. Non ci riuscirono e, per qualche giorno, restarono alla macchia.\nQuando Sbarretti venne a sapere che il Comando tedesco aveva minacciato di uccidere dieci civili presi in ostaggio, se i carabinieri non fossero tornati in caserma, decise con i suoi commilitoni di ritornare a Fiesole. I tre carabinieri, pur consapevoli della sorte che li attendeva si presentarono ai tedeschi e, dopo essere stati trattenuti in un sottoscala dell'albergo \"Aurora\", furono fucilati. La massima ricompensa al valor militare assegnata a Sbarretti e ai due commilitoni reca, con la ricostruzione dell'episodio, la stessa motivazione."}
{"id": "424612", "revid": "104265", "url": "https://it.wikipedia.org/wiki?curid=424612", "title": "Lepiota", "text": "Lepiota \u00e8 un genere di funghi appartenente all'ordine Agaricales.\nEtimologia.\nDal greco \"lep\u00eds\" (\u03bb\u03b5\u03c0\u03af\u03c2) = squama e \"o\u00fas, ot\u00f3s\" (\u03bf\u1f56\u03c2, \u03c9\u03c4\u03cc\u03c2) = orecchio, ovvero orecchio squamoso.\nDescrizione.\nCappello.\nSolitamente presenta squame di colore marrone.\nLamelle.\nFitte, libere o distanti, bianche, raramente colorate.\nGambo.\nSlanciato. In genere possiede l'Anello, persistente o labile.\nNote.\nI colori del cappello, delle lamelle e le squame sono elementi significativi per la determinazione esatta della specie, come anche l'odore e il sapore.\nCommestibilit\u00e0 delle specie.\nTutte le specie sono da considerarsi tossiche, in generale sono da evitare assolutamente le \"Lepiota\" di piccole dimensioni. \"Lepiota helveola\", \"Lepiota cristata\" e altre specie possono risultare mortali.\nSpecie.\nSpecie di \"Lepiota\".\nLa specie tipo per i Lepiota \u00e8 Lepiota procera (Scop.) Gray (1821), altre specie sono:\n = velenoso, = mortale, = non commestibile"}
{"id": "424615", "revid": "3689", "url": "https://it.wikipedia.org/wiki?curid=424615", "title": "Operazione Pedestal", "text": ""}
{"id": "424620", "revid": "117523273", "url": "https://it.wikipedia.org/wiki?curid=424620", "title": "Immissario", "text": "Un immissario \u00e8 un corso d'acqua che da solo o assieme ad altri fa affluire l'acqua in un lago.\nToponimia.\nCi sono casi in cui l'immissario e l'emissario, un fiume che fa defluire l'acqua di un lago, hanno nomi diversi. In Italia il lago pi\u00f9 grande ha l'immissario principale (il Sarca) e l'unico emissario (il Mincio) con un nome diverso. Il secondo lago italiano, il Lago Maggiore, ha un unico emissario (il fiume Ticino) che \u00e8 anche un suo immissario (degli oltre 30).\nLa zona di sbocco nel lago.\nNella zona del lago circostante allo sbocco dell'immissario possono venirsi a creare correnti (\"correnti dovute all'immissario\") che modificano localmente la normale stratificazione delle acque lacustri. I sedimenti depositati nel lago da un immissario possono creare diverse configurazioni costiere a seconda del punto dove esso sbocca nel lago. Ad esempio nel caso di laghi vallivi l'immissario che entra nello specchio d'acqua dall'estremit\u00e0 pi\u00f9 a monte della conca valliva crea un genere un'area pianeggiante che con il tempo avanza verso valle riducendo la dimensione dello specchio di acqua libera. Nel caso invece di una confluenza laterale pu\u00f2 venirsi a formare un delta lacustre che, se le acque non sono molto profonde, avanza in taluni casi fino a toccare la sponda opposta suddividendo il bacino lacustre in due tronconi indipendenti."}
{"id": "424621", "revid": "5695", "url": "https://it.wikipedia.org/wiki?curid=424621", "title": "Elena Lucrezia Corner", "text": "Figlia di un nobile della Repubblica di Venezia che ne favor\u00ec in tutti i modi l'educazione, a diciannove anni prese i voti come oblata benedettina, proseguendo gli studi di filosofia, teologia, greco, latino, ebraico e spagnolo. Ormai nota agli studiosi del tempo, a partire dal 1669 fu accolta in alcune delle principali accademie dell'epoca. Quando il padre chiese che la figlia potesse laurearsi in teologia all'Universit\u00e0 di Padova, il cardinale Gregorio Barbarigo si oppose duramente, in quanto riteneva \"uno sproposito\" che una donna potesse diventare \"dottore\", perch\u00e9 avrebbe significato \u00abrenderci ridicoli a tutto il mondo\u00bb.\nNel 1678, a 32 anni, ottenne finalmente la laurea, conseguita per\u00f2 in filosofia e non in teologia, come avrebbe voluto. Non pot\u00e9, in quanto donna, esercitare l'insegnamento. Questo traguardo non rappresent\u00f2 una spinta alla parit\u00e0 del diritto allo studio per le donne; si sarebbe dovuto aspettare fino al 1732 per la laurea in Italia di un'altra donna, la fisica bolognese Laura Bassi.\nBiografia.\nElena fu la quinta dei sette figli di Giovan Battista Corner e di Zanetta Boni. Il padre, appartenente a una delle pi\u00f9 importanti famiglie del patriziato veneziano, ebbe con Zanetta, donna di umilissime origini, una lunga relazione, durante la quale nacquero tutti i loro figli che furono sempre legittimati alla nascita, ma la coppia si spos\u00f2 soltanto nel 1654. A causa delle origini della madre, i due giovani maschi Francesco e Girolamo non poterono essere iscritti nel \"Libro d'oro\" della nobilt\u00e0 fino al 1664, quando il padre ottenne il sospirato riconoscimento pagando 105.000 ducati.\nL'antica famiglia era da secoli estranea alle maggiori magistrature della Repubblica di Venezia, ma le restava il prestigio del nome, del patrimonio e della cultura. Tra i parenti di Giovan Battista spiccavano i nomi del trisnonno Alvise, celebre scrittore e mecenate, del nonno Giacomo Alvise Corner, uno scienziato amico di Galilei, del padre Girolamo, studioso di fisica, e dello zio Marcantonio, che aveva creato un'importante biblioteca e una collezione di quadri e di strumenti scientifici.\nProbabilmente Giovan Battista, quando si accorse delle qualit\u00e0 della figlia, ne favor\u00ec in tutti i modi la crescita culturale e il successo pubblico: era infatti del tutto straordinario che a quel tempo una donna emergesse nel campo degli studi e una tale eccezione avrebbe contribuito a dare ancor pi\u00f9 lustro al nome della famiglia. La stessa Elena sembr\u00f2 esser consapevole del pur \u00abvano compiacimento\u00bb mostrato dal padre, ma non volle deluderlo, per quanto ella non intendesse acquisire un'erudizione da sfoggiare in salotti ed accademie.\nA testimonianza della sua inclinazione a un'esistenza appartata, nel 1665 si fece oblata benedettina, una scelta che appare un compromesso con la sua vocazione religiosa: in questo modo, pur osservando la regola dell'Ordine, pot\u00e9 evitare la reclusione monastica e frequentare quel mondo secolare nel quale trovare la libert\u00e0 e i mezzi per continuare i propri studi.\nIl padre volle assicurarle la migliore istruzione: suoi insegnanti di greco furono fino al 1668 Giovan Battista Fabris, parroco della chiesa di San Luca, e in seguito Alvise Gradenigo, bibliotecario della Marciana che aveva vissuto a lungo a Candia; il canonico di San Marco Giovanni Valier le impart\u00ec lezioni di latino. Forse fu il gesuita Carlo Maurizio Vota a impartirle nozioni di scienze e Carlo Rinaldini, cattedratico a Pisa e poi a Padova, la istru\u00ec nella filosofia. Apprese anche l'ebraico e lo spagnolo dal rabbino Shemel Aboaf e la teologia da Felice Rotondi, che divenne poi docente nello Studio di Padova.\nOrmai nota tra gli studiosi italiani per la sua erudizione, la Corner fu accolta nel 1669 nell'Accademia dei Ricovrati di Padova e successivamente nelle accademie degli Infecondi di Roma, degli Intronati di Siena, degli Erranti di Brescia e in quelle dei Dodonei e dei Pacifici di Venezia. La sua fama si estese anche all'estero: il cardinale Federico d'Assia-Darmstadt la consult\u00f2 nel 1670 su problemi di geometria solida; da Ginevra Louise de Frott\u00e9, nipote del celebre medico Th\u00e9odore de Mayerne, invit\u00f2 nel 1675 Gregorio Leti a inserire la Cornaro nella sua raccolta di biografie di personaggi celebri \"L'Italia regnante\"; nel 1677 il cardinale Emanuele de Bouillon la fece esaminare dai due eruditi Charles Cato de Court e Ludovic Espinay de Saint-Luc, che ne rimasero ammirati.\nDopo che la Corner ebbe tenuto a Venezia una pubblica disputa di filosofia in lingua greca e latina, il padre chiese che lo Studio di Padova assegnasse alla figlia la laurea in teologia; alla proposta si oppose il vescovo di Padova, il cardinale Gregorio Barbarigo, la cui autorizzazione, in qualit\u00e0 di cancelliere dell'Universit\u00e0, era vincolante. Egli sostenne che fosse \u00abuno sproposito dottorar una donna\u00bb e che sarebbe stato un \u00abrenderci ridicoli a tutto il mondo\u00bb. Il padre di Elena non cedette: nacque un fitto scambio epistolare tra i due uomini. Alla fine si raggiunse un compromesso: il vescovo concesse alla ragazza di laurearsi in filosofia: il 25 giugno 1678 Elena Cornaro sostenne la dissertazione e fu accolta nel Collegio dei medici e dei filosofi dello Studio padovano, bench\u00e9 non potesse comunque, in quanto donna, esercitare l'insegnamento.\nDurante gli studi aveva vissuto sempre a Venezia, e si trasfer\u00ec a Padova dopo la laurea andando ad abitare nel prestigioso Palazzo Corner - di cui fa parte l'odierno museo Loggia e Odeo Cornaro - fatto costruire dal trisnonno Alvise. Il suo fisico era ormai minato dai lunghi studi e dalle prove ascetiche a cui si era sottoposta; era spesso malata anche per lunghi periodi. A Padova prosegu\u00ec a studiare con intensit\u00e0. La sua salute si aggrav\u00f2 e mor\u00ec di gangrena a soli trentotto anni il 26 luglio 1684; fu sepolta nella chiesa di Santa Giustina. Sembra che avesse disposto di distruggere tutti i suoi manoscritti e le poche carte restanti, consistenti in discorsi di argomento morale e religioso e in alcune poesie, pubblicate postume.\nLe sue opere si erano limitate a quattro discorsi accademici riguardanti la religione, la politica e la morale, undici elogi, cinque epigrammi, un acrostico, sei sonetti e un'ode, oltre alla traduzione dallo spagnolo di un opuscolo spirituale di Giovanni Lanspergio, il \"Colloquio di Cristo all'anima devota\", che fu pubblicata in cinque edizioni. \u00abScarsissimo o nullo \u00e8 il valore di tutta cotesta letteratura ascetica e rimeria spirituale\u00bb fu il giudizio delle sue opere dato da Benedetto Croce, che la cit\u00f2 come esempio di un intero filone letterario minore del Seicento.\nCritiche al primato.\nSecondo varie fonti, altre donne hanno ottenuto una laurea in epoche precedenti a Elena Corner. Tra le pi\u00f9 note Bettisia Gozzadini, dottore in diritto canonico a Bologna nel 1236, Costanza Calenda, dottore in medicina a Napoli nel 1422 e Isabella Losa, dottore in teologia a Cordova nel XVI secolo."}
{"id": "424623", "revid": "46936", "url": "https://it.wikipedia.org/wiki?curid=424623", "title": "Nazionale di calcio del Guatemala", "text": "La nazionale di calcio del Guatemala (in spagnolo \"Selecci\u00f3n de f\u00fatbol de Guatemala\") \u00e8 la nazionale calcistica del Guatemala, controllata dalla \"Federaci\u00f3n Nacional de F\u00fatbol de Guatemala\" (FEDEFUT), affiliata alla FIFA dal 1946.\nNon si \u00e8 mai qualificata alla fase finale di un campionato mondiale di calcio, ma ha partecipato per tre volte alle Olimpiadi. Nelle qualificazioni al campionato del mondo del 2006 si \u00e8 piazzata quinta nella fase finale della CONCACAF, mancando cos\u00ec lo spareggio con il , quinto classificato del girone asiatico.\nIl miglior risultato ottenuto nella Gold Cup \u00e8 il quarto posto nel 1996. Pu\u00f2 vantare la conquista della terza edizione del Campionato CONCACAF, nel 1967, e della Coppa delle nazioni UNCAF nel 2001.\nOccupa la 127\u00aa posizione nel ranking mondiale FIFA.\nStoria.\nLa prima rappresentativa guatemalteca di calcio, costituita da 22 calciatori, esord\u00ec il 23 agosto 1902. La squadra era divisa in due compagini, bianchi e azzurri. La nazionale guatemalteca propriamente detta, soprannominata \"la Azul y Blanco\" (la biancazzurra), esord\u00ec invece ai Giochi del centenario dell'indipendenza a Citt\u00e0 del Guatemala il 14 settembre 1921, vincendo per 10-1 contro l'. In finale fu sconfitta dalla per 6-0.\nNel Campionato centroamericano e caraibico di calcio ottenne il secondo posto nel 1943, nel 1946 e nel 1948 e il terzo posto nel 1953.\nIl Guatemala debutt\u00f2 nelle qualificazioni al campionato mondiale di calcio in vista di , eliminatorie in cui non ebbe successo, giungendo ultima.\nAgli inizi degli anni '60 il rendimento della squadra miglior\u00f2. La federcalcio locale ader\u00ec alla CONCACAF nel 1961. Nel 1962 i guatemaltechi furono in grado di fermare sul pari i costaricani in casa propria (4-4) e l'Honduras a a Tegucigalpa (1-1), ma non riuscirono a evitare l'ultimo posto nel girone 2 di qualificazione CONCACAF al dietro Costa Rica e Honduras. Salt\u00f2 le eliminatorie del , sospesa dalla FIFA per ragioni amministrative. Il Guatemala colse poi il successo nel Campionato CONCACAF 1967, vincendo il girone con 4 vittorie e un pari in 5 partite e laureandosi cos\u00ec Campione del Nord e Centro America. Nel corso del decennio la squadra si piazz\u00f2 seconda nel torneo nelle edizioni del 1965 e del 1969\nIl 28 ottobre 2016 la federcalcio guatemalteca \u00e8 stata sospesa a tempo indeterminato dalla FIFA per essersi rifiutata di riconoscere un comitato di sorveglianza del massimo organo calcistico mondiale a seguito di uno scandalo di corruzione. Malgrado il bando sia stato revocato nel maggio 2018, la nazionale guatemalteca ha saltato la Coppa centroamericana 2017 e la CONCACAF Gold Cup 2019.\nRosa attuale.\nLista dei giocatori convocati per la CONCACAF Gold Cup 2021.\nDati aggiornati al 18 luglio 2021, al termine della sfida contro .\n! colspan=\"9\" align=\"left\" |\n! colspan=\"9\" align=\"left\" |\n! colspan=\"9\" align=\"left\" |\nRecord individuali.\nRecord aggiornati al 14 luglio 2021.\nIn grassetto i giocatori ancora in attivit\u00e0 con la maglia della nazionale.\nTutte le rose.\nGiochi olimpici.\nNOTA: per le informazioni sulle rose successive al 1948 visionare la pagina della Nazionale olimpica."}
{"id": "424624", "revid": "10652", "url": "https://it.wikipedia.org/wiki?curid=424624", "title": "Lepiota procera", "text": ""}
{"id": "424626", "revid": "33921", "url": "https://it.wikipedia.org/wiki?curid=424626", "title": "Musicians United for Safe Energy", "text": "Musicians United for Safe Energy, o nella forma abbreviata MUSE (\"musicisti uniti per l'energia sicura\"), \u00e8 un gruppo di attivisti fondato nel 1979 dai musicisti rock Jackson Browne, Graham Nash, Bonnie Raitt, e John Hall per sensibilizzare l'opinione pubblica sull'utilizzo dell'energia pulita in luogo dell'energia nucleare, in particolare dopo l'incidente avvenuto alla centrale nucleare di Three Mile Island nel marzo del 1979.\nMUSE organizz\u00f2 una serie di cinque eventi (denominati \"The MUSE Concerts for a Non-Nuclear Future\") al Madison Square Garden e al Battery Park di New York nel settembre 1979. Ai concerti parteciparono anche altri artisti tra cui Crosby, Stills &amp; Nash, Bruce Springsteen, James Taylor, Carly Simon, The Doobie Brothers, Jesse Colin Young, Gil Scott-Heron e Tom Petty. A sostegno dell'iniziativa furono poi realizzati un triplo album con la registrazione di alcuni momenti dei concerti e il film \"No Nukes\" distribuito nelle sale nel 1980."}
{"id": "424627", "revid": "47767", "url": "https://it.wikipedia.org/wiki?curid=424627", "title": "MUSE", "text": ""}
{"id": "424628", "revid": "767487", "url": "https://it.wikipedia.org/wiki?curid=424628", "title": "No Nukes", "text": "No Nukes \u00e8 un documentario e film concerto del 1980 diretto da Julian Schlossberg, Danny Goldberg e Anthony Potenza.\nIl film contiene una selezione tratta dai concerti organizzati nel settembre 1979 dal collettivo Musicians United for Safe Energy (MUSE, \"musicisti uniti per l'energia sicura\") a sostegno del movimento anti-nucleare. L'evento, intitolato \"The MUSE Concerts for a Non-Nuclear Future\", fu organizzato da un gruppo di musicisti attivi politicamente capeggiato dai cantautori Jackson Browne, Graham Nash, Bonnie Raitt e John Hall, futuro membro della Camera dei rappresentanti degli Stati Uniti, con il giornalista e attivista Harvey Wassermann. Si tratt\u00f2 di una risposta all'incidente alla centrale nucleare di Three Mile Island, sull\u2019omonima isola in Pennsylvania, avvenuto il 28 marzo di quell'anno e che colp\u00ec molto l'opinione pubblica mettendo al centro del dibattito la sicurezza dell'energia atomica.\nTra il 19 e il 22 settembre 1979 si tennero quattro concerti al Madison Square Garden di New York, con circa 19 000 spettatori per ogni serata. Il giorno successivo l'evento si concluse con un raduno pacifico culminato in un concerto gratuito al Battery Park, parco pubblico situato sulla punta meridionale di Manhattan, di fronte a circa 200 000 persone.\nIl film, distribuito nelle sale il 18 luglio 1980, contiene spezzoni di interviste e momenti dietro le quinte dei concerti e le esibizioni di alcuni dei gruppi e dei musicisti presenti, tra i quali, oltre ai promotori Browne, Nash, Raitt e Hall, i cantautori James Taylor e Carly Simon, all'epoca marito e moglie, il gruppo rock The Doobie Brothers, Bruce Springsteen con la sua E Street Band, il cantante e poeta Gil Scott-Heron, Stephen Stills e David Crosby, Jesse Colin Young. Altri artisti parteciparono ai concerti, ma le loro esibizioni non furono incluse nel film. Tra questi Ry Cooder, Chaka Khan, Nicolette Larson, i Poco, Tom Petty and the Heartbreakers, i Raydio di Ray Parker Jr., il gruppo vocale Sweet Honey in the Rock e musicista reggae Peter Tosh.\n\"No Nukes\" fu distribuito nel corso degli anni per il mercato \"home video\" nei formati VHS, Betamax e LaserDisc, ma solo nel 2012 su DVD. Un triplo album con lo stesso titolo anticip\u00f2 l'uscita del film e fu pubblicato nel dicembre del 1979, ma con contenuto in gran parte diverso. Il disco contiene anche la registrazione delle esibizione di alcuni degli artisti non presenti nel film."}
{"id": "424635", "revid": "2519", "url": "https://it.wikipedia.org/wiki?curid=424635", "title": "Catinaccio", "text": ""}
{"id": "424636", "revid": "599013", "url": "https://it.wikipedia.org/wiki?curid=424636", "title": "Lago di Tovel", "text": "Il lago di Tovel \u00e8 un lago alpino situato nella val di Tovel, sul territorio del comune di Ville d'Anaunia in Val di Non (Provincia di Trento), a un'altitudine di 1178 m s.l.m. e all'interno del Parco Naturale Adamello-Brenta. La valle si insinua dall\u2019abitato di Tuenno per 17 km tra il Monte Peller a ovest e il massiccio della Campa a est, fino all'imponente circo roccioso delle Dolomiti di Brenta che circoscrive l'alta valle, dove \u00e8 situato il lago. \n\u00c8 stato anche chiamato \"lago degli orsi\" perch\u00e9 sono presenti alcuni orsi bruni nella valle, e \"lago rosso\" per il fenomeno dell'arrossamento delle sue acque, che avveniva fino al 1964 per azione di un'alga (\"Tovellia sanguinea\").\nCaratteristiche.\nCon una superficie di \u00a0m\u00b2, fa parte del bacino idrografico del Noce-Tresenga e, con istituzione datata 19 settembre 1980, \u00e8 tutelato come zona umida di importanza internazionale dallo Stato, in base alla Convenzione di Ramsar. \nPresso la sponda meridionale del lago \u00e8 presente una stazione meteo-idrica.\nOltre ai principali immissari, lungo la sponda sud occidentale sono diffuse alcune piccole sorgenti perilacuali, le quali nonostante la scarsa portata, rappresentano in realt\u00e0 la punta dell'iceberg del grande flusso d'acqua che alimenta il lago direttamente dal fondo. Queste acque sorgive provengono dalla localit\u00e0 Pozzol, un'ampia depressione situata circa un chilometro a monte, dove il torrente Santa Maria Flavona si esaurisce scomparendo nel terreno. Il terreno particolarmente poroso viene quindi attraversato dall'acqua sino a raggiungere la falda acquifera; questo fa s\u00ec che tutti gli spazi vuoti del terreno siano completamente saturi d'acqua. \nL'acqua di falda ha un movimento lento ma costante verso valle e le sorgenti perilacuali rappresentano il punto in cui la falda acquifera incontra nuovamente la superficie. Il punto di intersezione coincide esattamente con le sponde del lago.\nAll'interno delle acque del lago si trovano diverse specie di pesci, come salmerino alpino, il sanguinerola, l'alborella cisalpina ed il cobite barbatello. Attorno alle acque del lago si trovano invece alcuni esemplari di biscia dal collare, un serpente non velenoso.\nStoria.\nLa storia del lago di Tovel si pu\u00f2 riassumere in tre specifiche fasi storiche, separate da una lunga evoluzione:\nIl lago rosso.\nIl lago di Tovel \u00e8 noto per il caratteristico arrossamento che avveniva nelle sue acque, in seguito alla fioritura di un'alga conosciuta col nome di \"Tovellia sanguinea\". Il fenomeno dell'arrossamento si verificava in estate durante i mesi pi\u00f9 caldi. L'ultimo forte arrossamento del Lago di Tovel si verific\u00f2 nell'estate del 1964, ma qualche cenno del fenomeno si ripresent\u00f2 negli anni seguenti, 1965 e 1967, poi ancora nel 1977 e 1978 e infine ci furono alcuni lievi segnali di arrossamento nel 1982 e 1983. In precedenza, per diversi anni l'alga ritenuta responsabile del cambiamento era stata la \"Glenodinium sanguineum\", in seguito agli studi che il professor Edgardo Baldi, illustre idrobiologo italiano, condusse alla fine degli anni trenta. \nI recenti studi condotti a partire dal 2001 nell'ambito del progetto SALTO, \"Studio sul mancato arrossamento del Lago di Tovel\", hanno stabilito che la sparizione del fenomeno dell'arrossamento sia dovuta alla mancanza del carico organico (azoto e fosforo) proveniente dalle modalit\u00e0 di monticazione (transumanza) delle mandrie di bovini che pascolavano nei pressi del lago. Queste sostanze, confluendo nel lago, contribuivano in maniera determinante alla fioritura della \"Tovellia sanguinea\". Dagli anni sessanta il cambiamento della gestione degli animali in malga e la quasi totale scomparsa delle greggi che soggiornavano nei pascoli alti, spiegano la diminuzione dell'apporto di questo carico organico e quindi la cessazione del fenomeno di fioritura dell'alga. \nLa \"tovellia\" \u00e8 stata recentemente identificata in almeno un altro lago alpino, il Seealpsee in Svizzera.\nGli scrittori locali che hanno descritto il lago all'inizio dell'Ottocento, Jacopo Antonio Maffei nel 1805 e Gioseffo Pinamonti nel 1829, non fanno cenno al colore inusuale dell'acqua del lago, citando invece entrambi l'eccezionale qualit\u00e0 dei salmerini che vi si pescavano, e descrivendone altre leggende e curiosit\u00e0, fra cui quella che talvolta d'inverno il lago ghiacciava tanto in profondit\u00e0 da poterci passare sopra coi carri.\nSono invece dell'esploratore inglese Douglas William Freshfield le prime notizie delle acque rosse del lago, risalenti al viaggio che fece al lago di Tovel nel 1864. Nel libro \"Italian Alps\" pubblicato nel 1875, egli racconta i suoi viaggi e le sue imprese alpinistiche, descrivendo anche la val Tresenica (valle di Tovel). \nUn altro rappresentante tipico del \"fitoplancton\" presente nel lago di Tovel \u00e8 la \"Flagilaria tenera\", un'alga di tipo unicellulare libera, appartenente al gruppo delle diatomee. Sempre nel lago si trova anche l'alga bentonica macroscopica \"Chara aspera\" e la \"Ranunculus trichonhyllus\".\nLeggenda.\nSecondo una leggenda locale anticamente viveva nella zona la principessa Tresenga, figlia dell'ultimo re di Ragoli: essa veniva chiesta in moglie da molti pretendenti, ma ella li rifiut\u00f2 tutti. Uno di loro, Lavinto re di Tuenno, non si rassegn\u00f2 e quando le sue offerte vennero respinte per l'ennesima volta mand\u00f2 un esercito contro Ragoli nel tentativo di indurre Tresenga a pi\u00f9 miti consigli. Il caso volle che n\u00e9 lei, n\u00e9 il suo popolo, volessero essere sottomessi dall'arrogante re di Tuenno e, pur inferiori in forza e numero, risposero all'attacco; la principessa stessa non si tir\u00f2 indietro e marci\u00f2 alla testa della sua gente. La battaglia ebbe luogo sulle rive del lago e vide i paesani di Ragoli soccombere sotto i colpi dei soldati di Tuenno. Tresenga alla fine trov\u00f2 la morte per mano di Lavinto, che la uccise con un colpo di spada. Alla fine della giornata il lago era rosso per il sangue dei morti e si dice che sia per questo che ancora oggi si colora, per ricordare il coraggio degli abitanti di Ragoli e della loro principessa che ancora oggi, la notte, si siede sulle rive del lago a piangere per la sorte della sua gente.\nStazione limnologica.\nLa stazione limnologica del lago di Tovel, nata nel 2003 nell'ambito del progetto Life-Tovel, dal 2006 viene utilizzata per le attivit\u00e0 di ricerca della Sezione di Limnologia e Algologia sul Lago di Tovel e per la realizzazione di summer school per studenti universitari, attivit\u00e0 didattiche per le scuole e per l'interpretazione e mediazione scientifica per il pubblico. Tutte le attivit\u00e0 si realizzano in collaborazione con il Parco naturale provinciale dell'Adamello-Brenta e il Comune di Tuenno."}
{"id": "424643", "revid": "1372005", "url": "https://it.wikipedia.org/wiki?curid=424643", "title": "Georg Elser", "text": "Biografia.\nNacque a Hermaringen, nel W\u00fcrttemberg. Suo padre era Ludwig Elser, che spos\u00f2 la madre di Georg, Maria M\u00fcller, quando il bambino aveva un anno di vita. Georg frequent\u00f2 la scuola elementare a K\u00f6nigsbronn dal 1910 al 1917, dimostrandosi dotato nel disegno e nei lavori manuali. Il padre, agricoltore e commerciante di legname, si aspettava che il figlio gli succedesse in tale attivit\u00e0 imprenditoriale, ma Georg, che pure dapprima aveva aiutato il padre nel lavoro, scelse piuttosto di perseguire autonomi interessi. Inizi\u00f2 un apprendistato come operatore di tornio in fonderia, ma \u2014 dopo due anni \u2014 dovette desistere per ragioni di salute. Prese allora ad imparare il mestiere di carpentiere, e tale noviziato si protrasse sino al 1922. Lavor\u00f2 allora come falegname per interni a K\u00f6nigsbronn, Aalen e Heidenheim. Dal 1925 al 1929 lavor\u00f2 in una fabbrica di orologi a Costanza, acquisendo conoscenze che gli sarebbero state preziose nella predisposizione di un timer per il noto ordigno. Dal 1929 al 1932 riprese a fare il carpentiere in Svizzera.\nTornato a K\u00f6nigsbronn, lavor\u00f2 con i suoi genitori. Dal 1936 lavor\u00f2 in una fabbrica di montaggio a Heidenheim, prendendo cos\u00ec consapevolezza del programma di riarmo nazista. Elser era un uomo taciturno bench\u00e9 piuttosto socievole, che frequentava svariati circoli socio-culturali, tra cui un club \"Tracht\" (legato all'uso di costumi tradizionali). Suonava la cetra ed il contrabbasso per il coro locale. Gradiva fare lunghe passeggiate con i suoi amici.\nLa sua ragazza, Mathilde Niedermann, nel 1930 gli diede un figlio, Manfred. La gravidanza non era nei programmi, e per certi versi replicava le circostanze in cui lo stesso Georg era venuto al mondo; per\u00f2, a differenza di quanto avevano fatto i suoi genitori, Elser non spos\u00f2 Mathilde ed al contrario se ne allontan\u00f2 poco dopo. Si affili\u00f2 alla federazione dei lavoratori del legno. Era convinto che si dovesse aderire ad un sindacato, e difatti spieg\u00f2 in tal modo la propria aggregazione. Nel 1926 un collega lo persuase ad entrare nel Rotfrontk\u00e4mpferbund, l'organizzazione paramilitare del Partito Comunista Tedesco. Elser non dedicava molto tempo a queste appartenenze. Bench\u00e9 non si potesse definire un convinto comunista - era un protestante praticante - dal 1933 Elser cominci\u00f2 a votare Partito comunista, ritenendo tale forza la pi\u00f9 adatta a difendere gli interessi dei lavoratori.\nOppositore del nazismo dai suoi esordi, dopo il 1933 rifiut\u00f2 di compiere il saluto nazista e di riunirsi ad altri per ascoltare i proclami radiofonici hitleriani. Neppure partecip\u00f2 alle pseudo-elezioni (o pseudo-referendum) che indisse il Terzo Reich. La sua opposizione in principio era motivata dalla sensibilit\u00e0 verso la condizione operaia, e dalla compressione dei salari dei lavoratori. La sua visione politica era fortemente influenzata dai movimenti cui aderiva. Aborriva le restrizioni dei diritti civili. In particolare era sdegnato dalle limitazioni che i nazisti imponevano alle libert\u00e0 dei lavoratori, come nella scelta dell'impiego e nel diritto di associarsi. Parimenti, era disgustato dalla propaganda nazista e dal controllo totale che il regime imponeva sul sistema educativo, ed anche dagli attacchi alla libert\u00e0 di professione religiosa.\nA quest'ultimo proposito, Elser era un protestante di tipo semplice, non-intellettuale e tradizionale. Si dice che pregasse (quotidianamente) solo con il Padre nostro, e tale pio esercizio lo avrebbe confortato nei tormentati preparativi dell'attentato.\nL'attentato.\nPremesse e ideazione.\nNell'autunno del 1938 l'Europa era sull'orlo della guerra a causa della crisi dei Sudeti. Dopo il trauma patito con la Grande guerra, i tedeschi erano fortemente preoccupati per l'eventualit\u00e0 di un nuovo conflitto, ed Elser condivideva tale comune stato d'ansia. Anche se la guerra non sarebbe stata svelata che all'ultimo momento, Elser non dava credito alla dichiarata intenzione del F\u00fchrer di mantenere la pace; al contrario, nella mente di Elser si deline\u00f2 il proposito di decapitare il nazionalsocialismo, assassinandone il leader carismatico.\nRiflettendo su come porre in essere il proprio piano, Elser si rec\u00f2 a Monaco l'8 novembre 1938 per assistere al discorso che il regime proponeva annualmente nell'anniversario del fallito Putsch di Monaco. Due considerazioni furono decisive nella scelta di tempo e luogo da parte dell'aspirante tirannicida: sul piano operativo, l'evento appariva accompagnato da misure di sicurezza piuttosto blande; sul piano emotivo, la concomitanza (9-10 novembre 1938) della Notte dei cristalli, con le sue inaudite atrocit\u00e0 platealmente perpetrate su inermi \"giudei\", convinse Elser che una leadership capace di suscitare tale violenza avrebbe precipitato la Germania in un'altra apocalittica guerra: solo la morte di Hitler, ad avviso di Elser, avrebbe potuto fermare questa tragica concatenazione di mosse distruttive.\nFase esecutiva.\nDurante la fase preparatoria, scoppi\u00f2 la Seconda guerra mondiale (1\u00ba settembre 1939), il che forniva un'infausta conferma alle fosche previsioni dell'attentatore di Monaco. Di professione falegname e ebanista, Elser, idealista e quasi asceta, a quel tempo aveva interrotto ogni relazione con amici e parenti, ad eccezione di Johann Lumen, conosciuto nel 1938 proprio alla birreria B\u00fcrgerbr\u00e4ukeller, ed aveva dedicato molti mesi alla preparazione dell'attentato. Si fece assumere in una cava e, poco alla volta, senza destare sospetti, asport\u00f2 la quantit\u00e0 di esplosivo necessaria a confezionare la bomba. Inscen\u00f2 poi un incidente e lasci\u00f2 il lavoro, trasferendosi a Monaco, dove aveva deciso di compiere l'attentato.\nIl luogo scelto era la birreria dove ogni anno Hitler si ritrovava con i fedelissimi della prima ora. Per molte sere Elser si nascose nel locale prima della chiusura; quando il locale chiudeva iniziava a lavorare, ricavando una nicchia nella colonna dove sarebbe stato il palco di Hitler. Il giorno fatidico, nella nicchia inser\u00ec la bomba con il meccanismo da lui costruito e sperimentato.\nA sua insaputa per\u00f2 Hitler, a causa delle condizioni atmosferiche che gli impedivano di tornare a Berlino in aereo, decise di andarsene in anticipo, dovendo prendere il treno: lasci\u00f2 quindi la birreria sette minuti prima delle 21:20, ora in cui \"puntualmente\" scoppi\u00f2 la bomba. Il bilancio fu comunque di otto morti e sessantatr\u00e9 feriti, di cui sedici in modo grave. Cos\u00ec naufragava il tentativo di mutare il corso della storia. Alle otto vittime dell'attentato vennero concessi i funerali di Stato.\nArresto e detenzione.\nNel frattempo Elser si era diretto a Costanza, da cui sperava di fuggire in Svizzera. Mentre cercava di varcare il confine, due doganieri si insospettirono e lo arrestarono. Sulle prime gli inquirenti non sospettarono un suo coinvolgimento nell'attentato, ma poi trovarono nel cappotto del fermato una cartolina della famosa birreria. Elser fu trasferito a Monaco, dove fu interrogato dalla Gestapo. Malgrado il suo atteggiamento di reticenza e diniego, gli indizi della sua responsabilit\u00e0 si addensavano inesorabilmente. L'elemento che soprattutto lo incastrava era nelle escoriazioni apprezzabili sulle ginocchia, posto che l'analisi della scena criminale aveva dimostrato che il dinamitardo poteva raggiungere la cavit\u00e0 che nascondeva la bomba solo strisciando carponi. Per di pi\u00f9, alcune cameriere riconobbero Elser come un cliente abituale della B\u00fcrgerbr\u00e4ukeller.\nDopo un pestaggio, confess\u00f2 di essere l'autore dell'attentato. Quando ebbe confessato, Elser fu tradotto al quartier generale della Gestapo, che lo tortur\u00f2 brutalmente. Infatti, il capo delle SS, Heinrich Himmler, non poteva capacitarsi che un insignificante svevo, un artigiano con la licenza elementare, fosse quasi riuscito ad uccidere il F\u00fchrer senza l'aiuto di alcun complice. Il fascicolo di questa inchiesta della Gestapo \u00e8 stato recuperato alla fine degli anni 1960. I 203 fogli di cui \u00e8 composto sono la principale fonte di informazioni su Elser.\nFu quindi imprigionato prima nel campo di concentramento di Sachsenhausen, poi in quello di Dachau. Sebbene egli fosse irremovibile nel dichiarare sempre di aver agito per conto proprio, i nazisti, e specie Goebbels, continuavano a sospettare una cospirazione sotto regia britannica, e avrebbero desiderato, al termine della guerra (che immaginavano vittoriosa per la loro fazione), celebrare un grande processo che avrebbe rivelato al mondo tale supposta trama. Elser era sottoposto ad un regime di detenzione speciale. Il mistero mantenuto sull'identit\u00e0 del \"prigioniero in custodia speciale\" aliment\u00f2 talora qualche maldicenza fra i suoi stessi compagni di sventura. Anche dopo la guerra, Martin Niem\u00f6ller, pure ristretto a Sachsenhausen, asseriva che Elser facesse parte delle SS e che tutta la faccenda del fallito attentato fosse una commedia dei nazisti per propalare la leggenda della Provvidenza che vegliava sul F\u00fchrer. Tuttavia, la ricerca storica sembra indicare che Elser fece tutto da s\u00e9, ed in ogni caso non \u00e8 emersa alcuna prova del coinvolgimento del regime o di qualunque altra organizzazione esterna.\nMorte.\nNell'aprile 1945 la sconfitta tedesca si faceva imminente e le truppe alleate si aggiravano in prossimit\u00e0 di Dachau. Ne derivava il tramonto del ventilato \"grande processo\" dopo una vittoria che \u2014 semplicemente \u2014 non ci sarebbe stata. Di conseguenza Hitler decise di sbarazzarsi del \"prigioniero a custodia speciale\". Il capo della Gestapo, SS-Gruppenf\u00fchrer Heinrich M\u00fcller trasmise l'ordine letale al comandante del campo di Dachau, Obersturmbannf\u00fchrer Eduard Weiter.\nElser fu fucilato a Dachau il 9 aprile 1945, appena qualche settimana prima che la guerra fosse terminata. Una targa (riprodotta a margine) posta in sua memoria a K\u00f6nigsbronn recita:\nUna piazzetta nella Maxvorstadt, il cuore di Monaco, \u00e8 intitolata Georg-Elser-Platz in suo onore. Nella stessa citt\u00e0 gli era stata anche dedicata una sala da concerti, la Georg Elser Hallen, che per\u00f2 \u00e8 stata demolita nel luglio 2008. Nella cittadina di Schnaitheim, dove visse e lavor\u00f2, \u00e8 stato eretto un monumento in sua memoria."}
{"id": "424644", "revid": "767487", "url": "https://it.wikipedia.org/wiki?curid=424644", "title": "Leucoagaricus carneifolius", "text": "Leucoagaricus carneifolius (Gillet) Wasser, \"Ukra\u00efns'ki\u012d Bot. Zhurn.\" 34(3): 307 (1977).\nDescrizione della specie.\nCappello.\nCarnoso, emisferico, finemente ricoperto da piccole squame brunastre su fondo biancastro.\nLamelle.\nFitte, arrotondate al gambo, color roseo-carnicino.\nGambo.\nCilindrico, ingrossato alla base, color bianco-nocciola.\nCarne.\nBianca, tendente ad ingiallire allo sfregamento; odore quasi nullo, sapore di nocciola.\nSpore.\nBianche in massa.\nDistribuzione e habitat.\nFruttifica in estate-autunno, su terreni coltivati, orti e prati.\nCommestibilit\u00e0.\nBuona.\nEtimologia.\nDal latino \"carneus\" e \"folius\", lamelle color carne, per il tipico colore rosato delle sue lamelle."}
{"id": "424648", "revid": "33689", "url": "https://it.wikipedia.org/wiki?curid=424648", "title": "Amadou Diallo", "text": "Biografia.\nL'episodio \u00e8 risalente al 4 febbraio 1999 all'indirizzo di 1157 di Wheeler Avenue, in una sezione del Bronx. In un controllo di routine alla ricerca di uno stupratore che poteva corrispondere alla fisionomia di Diallo, i quattro poliziotti Edward McMellon, Sean Carroll, Kenneth Boss e Richard Murphy gli intimarono di farsi riconoscere. Il ragazzo mise le mani in tasca e i poliziotti, pensando all'estrazione di un'arma, fecero fuoco. Esplosero 41 colpi di pistola, colpendo Diallo per 19 volte. Lo scandalo che colp\u00ec il dipartimento nacque dal fatto che Diallo non aveva armi addosso, solamente il portafoglio che, si pu\u00f2 presupporre, voleva estrarre per mostrare i propri documenti. Inoltre la quantit\u00e0 incredibile di colpi esplosi provoc\u00f2 l'accusa verso i poliziotti statunitensi di brutalit\u00e0, razzismo e facilit\u00e0 nell'utilizzo di armi: aggravante ulteriore fu che dalle indagini condotte si scopr\u00ec che il poliziotto Edward McMellon non esplose nemmeno un colpo, aumentando quindi la media dei colpi esplosi dagli altri tre colleghi.\nLa morte di Diallo port\u00f2 a galla parecchie problematiche legate all'immigrazione incontrollata, fece chiudere nell'aprile 2002 l'unit\u00e0 \"Crimini Stradali\" e il dipartimento dovette risarcire i familiari con tre milioni di dollari (per una richiesta pari a sessantuno milioni di dollari; 20 milioni di dollari pi\u00f9 uno per ogni colpo esploso). Anche la campagna elettorale per l'elezione del Sindaco di New York nel 2005 fu molto combattuta sui fatti accaduti a Diallo: Fernando Ferrer, candidato della circoscrizione del Bronx, parl\u00f2 di tragico incidente, discolpando completamente l'operato dei quattro poliziotti, che gi\u00e0 furono, dopo molti processi e ricorsi, riconosciuti innocenti il 25 febbraio 2000 dalle accuse di omicidio di secondo grado e comportamento pericoloso.\nOmaggi.\nDiallo divent\u00f2 icona della lotta contro la brutalit\u00e0 della polizia: moltissimi artisti dedicarono canzoni, scritti, apparizioni, citazioni in film e show alla disgrazia capitata il 4 febbraio 1999, generando un movimento di opinione contro il razzismo:"}
{"id": "424651", "revid": "10652", "url": "https://it.wikipedia.org/wiki?curid=424651", "title": "Lepiota carneifolia", "text": ""}
{"id": "424653", "revid": "2184668", "url": "https://it.wikipedia.org/wiki?curid=424653", "title": "Leucoagaricus leucothites", "text": "La Lepiota Naucina (Leucoagaricus leucothites ) \u00e8 un elegante fungo bianco basidiomicete della famiglia Agaricaceae.\nDescrizione della specie.\nCappello.\n4-10 cm di diametro, carnoso, prima convesso od ovoidale ed infine appiattito, bianco o lievemente cinerognolo o giallastro o nocciola chiaro, con cuticola serica e liscia o fioccosa.\nLamelle.\nLibere, o libere al gambo con collarium; fitte, sottili, bianche, poi rosee nel fungo maturo.\nGambo.\n5-11 x 0,7-1,4 cm, slanciato, bulboso alla base, concolore con il cappello, liscio o fibrilloso, prima pieno poi cavo. Volva assente.\nAnello.\nBianco, piccolo, membranaceo, abbastanza persistente e a volte fugace.\nCarne.\nBianca, immutabile, spessa e tenera, giallognola o nocciola quella degli esemplari stagionati, odore e sapore gradevoli e non caratteristici.\nCaratteri microscopici.\nEllittiche, bianche, leggermente rosate in massa, 7\u20139 x 5\u20136 \u00b5m.\nSagomate, con dimensioni di 28-39 x 7-12 \u00b5m.\nDistribuzione e habitat.\nFrequente nei terreni coltivati e nelle zone erbose, fruttifica dalla primavera all'autunno, al margine di strade, di boschi, in parchi, giardini, dune sabbiose. \u00c8 diffusa in Nord America e in Europa. Non comune.\nCommestibilit\u00e0.\nIn precedenza il Leucoagaricus Leucothites era considerato commestibile, ma il suo consumo \u00e8 sconsigliato dato che sono state registrate alcune reazioni allergiche e intossicazioni gastrointestinali di carattere incostante ed \u00e8 facilmente confondibile con amanite velenose.\nTassonomia.\nSpecie simili.\nPu\u00f2 confondersi con le amanite bianche mortali, per cui si consiglia di prestare molta attenzione.\nPu\u00f2 essere confuso con un prataiolo quando il cappello non \u00e8 ancora dischiuso, ma quest'ultimo, a differenze della mazza di tamburo liscia, ha le lamelle rosate che divengono bruno-nerastre a maturit\u00e0."}
{"id": "424654", "revid": "10652", "url": "https://it.wikipedia.org/wiki?curid=424654", "title": "Lepiota naucina", "text": ""}
{"id": "424656", "revid": "1982", "url": "https://it.wikipedia.org/wiki?curid=424656", "title": "Giovanni Da Procida", "text": ""}
{"id": "424659", "revid": "436907", "url": "https://it.wikipedia.org/wiki?curid=424659", "title": "N\u00e9 buoni n\u00e9 cattivi", "text": "N\u00e9 buoni n\u00e9 cattivi \u00e8 il primo album in studio del cantautore italiano Piero Pel\u00f9, pubblicato il 21 aprile 2000 dalla WEA.\nDescrizione.\nSi tratta del primo disco solista dell'artista dopo la sua uscita dai Litfiba. Il 31 gennaio 2000 Piero annunci\u00f2 l'uscita del disco per la fine di marzo, con il titolo provvisorio di \"Toro loco\", inoltre rivel\u00f2 che nel disco sarebbero stati presenti 13 brani. I singoli estratti sono: \"Io ci sar\u00f2\", \"Toro loco\", \"Buongiorno mattina\" e \"Bomba boomerang\". I testi e le musiche sono tutti di Pel\u00f9, eccetto \"Bomba boomerang\" di Pel\u00f9/Bergonzoni e \"Il segno\" in cui sono coautori della musica insieme a Pel\u00f9 gli ex Litfiba Antonio Aiazzi e Gianni Maroccolo."}
{"id": "424660", "revid": "767487", "url": "https://it.wikipedia.org/wiki?curid=424660", "title": "Paradigma object-oriented", "text": "In ingegneria del software, l'espressione paradigma orientato agli oggetti o paradigma object-oriented si riferisce a un insieme di concetti introdotti dai linguaggi di programmazione orientati agli oggetti e in seguito estesi a numerosi altri contesti della \"information technology\".\nConcetti fondamentali.\nI concetti fondamentali del paradigma object-oriented includono:\nApplicazioni.\nLinguaggi di programmazione a oggetti.\nI concetti fondamentali del paradigma object-oriented furono inizialmente introdotti nei linguaggi di programmazione. La programmazione orientata agli oggetti rappresenta tuttora il paradigma di programmazione dominante nell'industria del software, e molte nuove tendenze stanno emergendo come \"sviluppo\" o \"estensione\" di questo paradigma.\nLinguaggi di modellazione a oggetti.\nI linguaggi di modellazione consentono di costruire modelli di sistemi software come strumenti di analisi e progetto. La diffusione della programmazione a oggetti ha portato all'emergere di numerosi approcci alla modellazione che fanno uso dei concetti fondamentali di classe, oggetto, ereditariet\u00e0 e cos\u00ec via. Il linguaggio di modellazione object-oriented dominante \u00e8 UML.\nDatabase a oggetti.\nIl successo del paradigma object-oriented nella programmazione ha portato a numerosi tentativi di applicare lo stesso paradigma nel contesto dei Database Management System. Sebbene sia opinione diffusa che lo standard dominante nel settore continuer\u00e0 a essere quello relazionale, non mancano proposte di \"OODBMS\" (Object-Oriented Database Management System)."}
{"id": "424661", "revid": "104485", "url": "https://it.wikipedia.org/wiki?curid=424661", "title": "Runlevel", "text": "In informatica il runlevel \u00e8 un concetto tipico dei sistemi UNIX e Unix-like e rappresenta lo stato di attivit\u00e0 di una macchina, relativamente ai programmi in esecuzione e ai servizi offerti.\nDescrizione.\nOgni runlevel \u00e8 identificato da un numero, solitamente compreso tra 0 e 6, e ad ogni stato associato la macchina esegue script di sistema relativi alle funzionalit\u00e0 assegnate a quel livello. Non esiste uno standard su cosa rappresenti ogni singolo runlevel, anche se alcuni sono riservati:\nI runlevel rimanenti sono personalizzabili dall'amministratore del sistema. Sui sistemi GNU/Linux \u00e8 pratica comune avere un runlevel corrispondente alla \"modalit\u00e0 grafica\" e uno corrispondente alla \"modalit\u00e0 testuale\". Un altro possibile utilizzo \u00e8 quello di creare un runlevel in cui vengono lanciati i servizi di rete, e un altro in cui questi non sono attivi, in modo da poter facilmente cambiare tra di essi a seconda della connettivit\u00e0 disponibile.\nConoscere il runlevel attuale in esecuzione.\nPer conoscere il runlevel attuale e quello precedente si pu\u00f2 usare il comando codice_1.\nCambiare il runlevel in esecuzione.\nPer cambiare runlevel si utilizza il comando init (o telinit), seguito dal numero del runlevel a cui si desidera passare. Esso prender\u00e0 tutti i provvedimenti necessari per eseguire il cambio di runlevel."}
{"id": "424662", "revid": "2160814", "url": "https://it.wikipedia.org/wiki?curid=424662", "title": "Terza rima", "text": "La terza rima, detta anche per antonomasia terzina dantesca, \u00e8 la strofa principale della metrica italiana, usata e portata alla perfezione da Dante Alighieri nella \"Divina Commedia\".\nCaratteristiche.\nUn componimento in terza rima presenta una sequenza di rime che si pu\u00f2 schematizzare nel modo seguente:\nTutti i versi, tranne la prima e l'ultima coppia (\"AA\" e \"ZZ\"), rimano a tre a tre. Il numero complessivo dei versi del componimento pu\u00f2 variare, ma se diviso per tre d\u00e0 sempre il resto di 1. I gruppi di tre versi che rimano fra loro sono intrecciati l'uno con l'altro in una sequenza continua, come gli anelli di una catena: la terza rima viene quindi anche detta terzina incatenata.\nLa terza rima forma un'unit\u00e0 in s\u00e9, e contemporaneamente permette la continuit\u00e0. La concatenazione delle unit\u00e0 \u00e8 mantenuta grazie alla ripetizione della rima centrale della precedente terzina, che conferisce al testo poetico uno sviluppo pertinente e una coesione logica e ritmica. Inoltre questa concatenazione rendeva molto pi\u00f9 ardua l'interpolazione di versi apocrifi da parte dei copisti.\nLa terza rima \u00e8 stata usata da tutti i poeti italiani almeno fino al XIX secolo, dai \"Trionfi\" del Petrarca, alla \"Bassvilliana\" del Monti, al Foscolo, al Leopardi. Essa pu\u00f2 anche far parte di strofe maggiori e specialmente del sonetto.\nNella forma canonica i versi sono endecasillabi.\nAltre forme di terza rima.\n\u00abLa terza rima (o terzina incatenata, o terzina dantesca) \u00e8 prima di tutto la forma metrica della \"Divina Commedia\"\u00bb, ma non tutte le terze rime sono terzine dantesche. \nSono definibili terze rime anche quelle usate da Cecco d'Ascoli ne \"L'Acerba\" (a schema \"ABA CBC\") e quelle, sempre di endecasillabi, portate in auge da Girolamo Pompei (a schema \"ABA CDC\", col secondo verso di ogni terzina sciolto), oltrech\u00e9 quelle, variamente rimate, della seconda parte del sonetto.\nSi possono avere anche terze rime non di endecasillabi: Giovanni Berchet nel poemetto \"I profughi di Parga\" adopera la terza rima di decasillabi."}
{"id": "424663", "revid": "115499269", "url": "https://it.wikipedia.org/wiki?curid=424663", "title": "Chlorophyllum rachodes", "text": "Chlorophyllum rachodes \u00e8 un fungo basidiomicete della famiglia Agaricaceae.\n\u00c8 simile a \"Macrolepiota procera\" ma di taglia mediamente pi\u00f9 piccola.\nSebbene in passato fosse considerata commestibile dopo cottura, recenti studi ne hanno dimostrato la tossicit\u00e0 anche da cotta, ragione per cui se ne sconsiglia vivamente il consumo per fini alimentari .\nEtimologia.\nDal greco \"rhak\u00f3des\" (\u1fe5\u03b1\u03c7\u03cc\u03b4\u03b5\u03c2) = cencioso, per le grosse squame derivanti dalla screpolatura della cuticola del cappello.\nDescrizione della specie.\nCappello.\nDa 5 a 20 cm di diametro, semiovale, poi campanulato, carnoso e soffice, con cuticola desquamata in grosse scaglie grigio-brunastre profondamente inserite nella carne del cappello, tranne alla sommit\u00e0 che resta liscia e brunastra.\nLamelle.\nFitte, bianche, al tatto si colorano in rosso-mattone, libere al gambo.\nGambo.\nGrigio-bruno, cilindrico, ingrossato alla base, liscio senza nessuna ornamentazione.\nLa carne del gambo vira al rosso se sfregata o al taglio.\nAnello.\nMobile, doppio, biancastro e membranoso.\nCarne.\nBianca, fragile. Virante al rosso al taglio.\nCaratteri microscopici.\nEllittiche, bianche in massa, lisce, con poro germinativo, 9-11 x 6,5-7,5 \u00b5m.\nDistribuzione e habitat.\nCresce dall'estate all'autunno, nei prati, nelle radure dei boschi e nei coltivi, spesso anche in ambiente antropizzato.\nCommestibilit\u00e0.\nTossico. Recenti studi ne hanno dimostrato la tossicit\u00e0 anche dopo cottura , causa sindrome gastroenterica anche se non costantemente."}
{"id": "424666", "revid": "339392", "url": "https://it.wikipedia.org/wiki?curid=424666", "title": "Lepiota rhacodes", "text": ""}
{"id": "424667", "revid": "767487", "url": "https://it.wikipedia.org/wiki?curid=424667", "title": "Bartolomeo Bellano", "text": "Biografia.\nFiglio di un maestro orefice apprese subito l'arte della fusione del bronzo che tanto rese celebre la sua arte. Fu allievo diretto di Donatello con il quale collabor\u00f2 in numerose opere.\nNel 1467 si trov\u00f2 a Perugia per realizzare la statua di papa Paolo II oggi perduta. Tra il 1469-72 realizz\u00f2 l\"'Armadio delle reliquie\" presso la sacrestia della basilica del santo a Padova con decorazioni marmoree e statuarie sulla vita del santo, ad esempio il Miracolo della Mula. Il modello di riferimento \u00e8 sicuramente l'altare padovano di Donatello, cos\u00ec come per altre opere come la Madonna con il Bambino oggi nei Paesi Bassi che ha come modello iconografico la \"Madonna Pazzi\" donatelliana. \nIl suo stile rispetto al maestro \u00e8 pi\u00f9 semplificativo a livello formale, mentre la tecnica del rilievo \u00e8 data per piani sovrapposti staccati da netti sottosquadri diversissimo dallo \"schiacciato\" donatelliano. Il bronzo fu il materiale pi\u00f9 utilizzato per le sue opere e il pi\u00f9 adatto al suo modellare rapido ed espressivo, come evidenziano il \"San Gerolamo seduto\" conservato al Louvre e il \"David\" presso il Museo di Filadelfia."}
{"id": "424668", "revid": "33689", "url": "https://it.wikipedia.org/wiki?curid=424668", "title": "Porto di Sami", "text": ""}
{"id": "424670", "revid": "123432691", "url": "https://it.wikipedia.org/wiki?curid=424670", "title": "Human Rights Now!", "text": "Human Rights Now! \u00e8 stato un tour mondiale organizzato da molti artisti al fine di celebrare, nel 1988, il quarantesimo anniversario della costituzione della Dichiarazione universale dei diritti umani e raccogliere fondi per l'organizzazione Amnesty International.\nIl tour, dur\u00f2 sei settimane, e vennero organizzati 20 concerti in tutto il mondo, coinvolgendo artisti come Bruce Springsteen e la E Street Band, Sting, Peter Gabriel, Tracy Chapman e Youssou N'Dour, oltre a musicisti locali per ciascun paese in cui faceva tappa il tour: fra questi Joan Baez, Roy Orbison, George Dalaras, Claudio Baglioni che fu, peraltro, duramente contestato da una parte del pubblico di Torino, che lo considerava fuori posto accanto agli artisti internazionali presenti."}
{"id": "424671", "revid": "12497", "url": "https://it.wikipedia.org/wiki?curid=424671", "title": "Human Rights Now! Tour", "text": ""}
{"id": "424673", "revid": "110157", "url": "https://it.wikipedia.org/wiki?curid=424673", "title": "PFM Story", "text": "PFM Story \u00e8 un'antologia della Premiata Forneria Marconi costituita di pezzi esclusivamente eseguiti in studio"}
{"id": "424679", "revid": "1543377", "url": "https://it.wikipedia.org/wiki?curid=424679", "title": "Di-2-etilesilftalato", "text": "Il di-2-etilesilftalato (DEHP, DOP), o diottilftalato, o diisoottilftalato, \u00e8 l'estere dell'acido ftalico e del 2-etilesanolo.\nA temperatura ambiente \u00e8 un liquido incolore, inodore, viscoso e poco volatile. Trova principalmente impiego, come altri ftalati, come plastificante per le materie plastiche.\nProduzione.\nIl di-2-etilesilftalato viene prodotto dalla reazione chimica di esterificazione tra 2-etilesanolo e anidride ftalica. Poich\u00e9 il 2-etilesanolo \u00e8 chirale, il DOP ottenuto come prodotto \u00e8 una miscela racema di isomeri (\"R\",\"R\")-, (\"S\",\"S\")-, e (\"R\",\"S\")- (quest'ultimo \u00e8 un composto \"meso\").\nTossicologia.\nLa tossicit\u00e0 acuta per via orale del DEHP \u00e8 30g/kg nel ratto e 24g/kg nei conigli (cutanea), ma le preoccupazioni si concentrano fondamentalmente sulle sue potenzialit\u00e0 come interferente endocrino. Si utilizzano allo scopo i relativi metaboliti, pi\u00f9 adatti dal punto di vista analitico e tossicologico all'analisi degli effetti\nIn tempi recenti la Commissione europea ne ha bandito l'uso nei giocattoli e nei prodotti destinati all'uso in ambienti chiusi realizzati in PVC, mentre la statunitense Food and Drug Administration (FDA) ne autorizza l'uso in contenitori destinati agli alimenti solo quando sono a base principalmente acquosa e non grassa.\nLe ragioni di questi divieti risiedono nell'osservato graduale rilascio da parte del manufatto in plastica di di-2-etilesilftalato nell'ambiente, sia per evaporazione che per estrazione, quest'ultima facilitata dalla presenza di sostanze grasse a contatto con la materia plastica.\nUn'elevata esposizione al prodotto causa danni al fegato ed ai reni dei topi; un'esposizione orale ha anche alterato il loro sperma. Gli effetti sui roditori sono stati tuttavia reversibili al cessare dell'esposizione o attraverso l'utilizzo di antiossidanti. Il DEHP, infatti, inibisce la crescita di follicoli antrali di topo attraverso meccanismi che coinvolgono lo stress ossidativo ma ci\u00f2 sembra poter essere contrastato con precursori del GSH, l'antiossidante per eccellenza.\nIl di-2-etilesilftalato non si assorbe facilmente attraverso la pelle, ma il contatto con materiali che lo contengono \u00e8 da ritenersi comunque pericoloso particolarmente nell'uso di prodotti a contatto alimentare (contenitori e pellicole), giocattoli (in particolare destinati alla prima infanzia), prodotti a contatto con le mucose (boccagli e respiratori), nei dispositivi medici (prodotti per dialisi, sacche ematiche e siringhe ed a contatto col flusso sanguigno) ed altro.\nSia esso che il suo metabolita mono-2-etilesilftalato (MEHP) sono tossici per le gonadi maschili, attraverso un meccanismo che sarebbe in parte riconducibile ad una deplezione di zinco a livello dei testicoli che andrebbero quindi incontro ad atrofia, come ugualmente il pene. I danni all'apparato riproduttore umano sono stati verificati con indagini epidemiologiche connesse alla misura dei livelli plasmatici del composto. Metaboliti del DEHP misurati dal sangue di donne gravide sono state significativamente associate con diminuzioni dimensionali del pene, pi\u00f9 breve distanza ano-genitale, e la discesa incompleta del testicolo dei loro figli appena nati, che riproducono gli effetti individuati negli animali. Circa il 25% delle donne degli Stati Uniti hanno livelli ematici di ftalato simili a quelli in studio. Nell'Agosto 2008, il governo statunitense ha permanentemente vietato l'uso di alcuni ftalati nei giocattoli, e temporaneamente vietato altri.\nDa uno studio sui dati CDC pubblicato su Environmental Health Perspectives (EHP), \u00e8 emerso che gli uomini americani con obesit\u00e0 addominale e resistenza all'insulina avevano una maggiore probabilit\u00e0 di avere alti livelli di DEHP e metaboliti DBP nelle loro urine rispetto ai controlli.\nIl DEHP ha dimostrato di avere un impatto significativo sul comportamento delle cellule cardiache in coltura, paventando possibili effetti cardiotossici.\nIl limite di sicurezza del DEHP nell'acqua potabile (EPA) \u00e8 di 6 ppb. Il limite OSHA per l'esposizione sul luogo di lavoro \u00e8 5\u00a0mg/m\u00b3 di aria.\nDal punto di vista ambientale il rischio \u00e8 presente; prodotti plastici conferiti in discarica possono rilasciare il plastificante con effetti molto ritardati, dovuti alla maggiore solubilit\u00e0 del DEHP nei solventi apolari che non nell'acqua, procrastinando l'eventuale contaminazione delle falde acquifere."}
{"id": "424684", "revid": "2175", "url": "https://it.wikipedia.org/wiki?curid=424684", "title": "DEHP", "text": ""}
{"id": "424685", "revid": "2175", "url": "https://it.wikipedia.org/wiki?curid=424685", "title": "Diottilftalato", "text": ""}
{"id": "424686", "revid": "2175", "url": "https://it.wikipedia.org/wiki?curid=424686", "title": "Diisoottilftalato", "text": ""}
{"id": "424692", "revid": "729019", "url": "https://it.wikipedia.org/wiki?curid=424692", "title": "Bruno Ferrero (politico)", "text": "Fu eletto deputato europeo alle elezioni europee del 1979 e di nuovo in carica nel periodo 1988-1989, dopo essere subentrato nella seconda legislatura in corso, per le liste del PCI. \u00c8 stato membro della Commissione per lo sviluppo e la cooperazione, della Commissione per il regolamento e le petizioni, della Commissione per il controllo di bilancio, della Delegazione per le relazioni con i paesi dell'America del Sud e della Commissione per i problemi economici e monetari e la politica industriale."}
{"id": "424693", "revid": "123992359", "url": "https://it.wikipedia.org/wiki?curid=424693", "title": "Giovanni Maria Falconetto", "text": "Un lungo soggiorno giovanile a Roma gli consent\u00ec di studiare l'arte classica e di entrare in contatto con il grande pittore Melozzo da Forl\u00ec. \u00c8 il progettista della Loggia Cornaro, primo edificio compiutamente rinascimentale della citt\u00e0 di Padova e precursore del teatro moderno, commissionatogli da Alvise Corner.\nRealizza nel 1524 a Padova i suoi capolavori, la loggia e l'Odeon per Alvise Corner, dipingendo un raffinato repertorio formale classicheggiante, memore degli insegnamenti romani di Raffaello e Peruzzi.\nBiografia.\nGiovanni Maria Falconetto nacque a Verona il 1468. Il padre Jacopo lo introdusse nell'arte della pittura. Conosciuto come \"il rosso di San Zeno\", si form\u00f2 culturalmente a Roma e si conferm\u00f2 artisticamente prima a Verona e poi a Padova al fianco di Alvise Corner. Torn\u00f2 a Verona agli inizi del Cinquecento, per lavorare come affrescante prediletto nella cerchia politica di Massimiliano d'Austria.\nL'attivit\u00e0 veronese si pu\u00f2 ammirare a San Giorgetto: la lunetta raffigurante il \"culto della Vergine\"; nella Cappella di San Biagio nella chiesa di San Nazaro e Celso; al Museo di Castelvecchio: \"S. Zeno e S. Benedetto con l'Annunciazione (ante d'organo); Augusto e la Sibilla; S. Giacomo Apostolo tra S. Gerolamo e altro santo (affresco). Due cassettoni del soffitto\". Inoltre un importante contributo artistico \u00e8 menzionato nella Villa Querini Stampalia, Montanari, Taccoli, nominata \"la Persa\" a Pressana, Verona.\nSi trasfer\u00ec a Padova quando a Verona ritorn\u00f2 la Serenissima Repubblica di Venezia.\nOpere.\nLoggia Cornaro.\nUno dei pi\u00f9 interessanti \"spazi scenici\" rimasto intatto, o quasi, dal Cinquecento a oggi, la Loggia della villa padovana di Alvise Corner, rappresent\u00f2 un punto di svolta della scenografia teatrale moderna. \u00c8 formato da un loggiato con cinque archi che guardavano verso il giardino, dove veniva montato un palco a gradoni per il pubblico; la struttura della loggia inglobava uno spazio determinato da un arco centrale (la \"ianua magna\" del teatro latino) e due archi ai lati che davano la possibilit\u00e0 di creare altri spazi interni; il tutto aveva anche un Odeo laterale alle gradinate, appositamente costruito per la musica d'accompagnamento di balli e spettacoli vari.\nAlvise Corner era un nobile veneziano vicino al gruppo degli Umanisti del circolo veneziano, tra i quali i pi\u00f9 celebri erano Pietro Bembo e Daniele Barbaro, e si riunivano a Palazzo Cornaro, nei pressi della basilica del Santo e vicino alla zona ospitaliera e di 'misericordia' del vicino convento di San Francesco. Presso la piccola corte padovana di Alvise viveva e lavorava Angelo Beolco il Ruzante: le sue commedie furono rappresentate (spesso per la prima volta) in questo spazio spettacolare all'aperto usando gli archi come spazi praticabili per abitazioni e osterie.\nFalconetto si rifaceva al \"De architectura\" di Vitruvio, come del resto gli architetti rinascimentali da Andrea Palladio a Vincenzo Scamozzi soltanto per rimanere in area veneta e fra coloro che hanno lavorato nella scenografia teatrale. Il progetto del Teatro Olimpico di Vicenza di Palladio e l'Olimpico di Sabbioneta di Scamozzi (che complet\u00f2 anche il teatro palladiano con la scenografia lignea dell\"'Edipo re\" di Sofocle che inaugur\u00f2 il teatro, e ancora oggi \u00e8 parte integrante del teatro vicentino), sono i due esempi pi\u00f9 celebri di adattamento rinascimentale alle forme del teatro greco-latino come, nel suo piccolo, \u00e8 anche la loggia del Falconetto.\nSala dello Zodiaco (Mantova).\nNel primo ventennio del Cinquecento Falconetto, che non aveva dimenticato le opere romane di Melozzo da Forl\u00ec, fu chiamato a Mantova per affrescare l'attuale Palazzo d'Arco, al tempo dimora del ramo cadetto dei Gonzaga di Feltrino. Dell'affresco rimane l'interessante sala dello Zodiaco, scampata al rifacimento del palazzo e oggi soffitto del locale Museo di Storia Naturale.\nLa storica dell'arte Gianna Pinotti nel 1996, partendo dalla parole di Vasari secondo il quale Falconetto realizz\u00f2 a Mantova per Luigi Gonzaga \"cose assai\", ha identificato il committente della sala dello Zodiaco in Luigi Gonzaga Rodomonte signore di Rivarolo e padre di Vespasiano duca di Sabbioneta, a cagione dell'emblema del fulmine bialato presente nel ciclo di affreschi astrologici (segni di Toro e Leone), emblema che fu di Gianfrancesco Gonzaga conte di Rodigo e signore di Sabbioneta, nonno di Luigi Rodomonte; negli affreschi di Falconetto inoltre altri elementi iconografici ricondurrebbero alla cultura letteraria e alle vicende chiave della vita del nobile Luigi Gonzaga, primo capitano di Carlo V durante il sacco di Roma del 1527, data che diverrebbe decisiva per la datazione dello stesso ciclo astrologico. \nNei primi anni del Cinquecento non era difficile trovare affreschi che si riferissero ai corpi celesti e la loro influenza nella vita dei nobili signori; fra alcuni di questi affreschi i pi\u00f9 celebri furono quelli del Salone dei Mesi di Palazzo Schifanoia di Ferrara per gli Estensi, di Palazzo Farnese di Caprarola voluti dal cardinale Alessandro Farnese, il Palazzo della Ragione sempre a Padova e innumerevoli altri.\nA Mantova ebbe incarico da Aloisio Gonzaga, signore di Castiglione, Castel Goffredo e Solferino, di affrescare il suo palazzo con torre dei Gambulini, posto in via del Grifone (ora via Ardig\u00f2)."}
{"id": "424698", "revid": "404449", "url": "https://it.wikipedia.org/wiki?curid=424698", "title": "Lou X", "text": "Salito alla ribalta dell'hardcore rap italiano nel periodo in cui nasceva il movimento delle \"posse\", oltre a pubblicare dischi a suo nome, ha collaborato col gruppo romano Assalti Frontali, con cui ha lavorato all'album \"Terra di nessuno\", con C.U.B.A. Cabbal, DJ Disastro e i milanesi Piombo a Tempo. Inoltre ha collaborato anche all'album Provincia di piombo delle Menti Criminali alla traccia \"Una sola famiglia\". Nel 2015 il rapper Mezzosangue (rapper) utilizza la sua voce all'interno della canzone \"Senza Dio N\u00e9 Stato\"\nMC fondamentale per le origini del rap italiano, con album come \"Dal basso\", si \u00e8 contraddistinto per la grinta e per la capacit\u00e0 di coinvolgere nei live e per un atteggiamento di lotta in evoluzione, seppur basata su una profonda consapevolezza.\nBiografia.\nComincia ad ascoltare musica rap a 17 anni.\nNel 1991 pubblica Rappreseglia, il suo primo demo, autoprodotto, reperibile solo in audiocassetta.\nNel 1993 ha pubblicato insieme al beatmaker Disastro l'album \"Dal basso\" distribuito dalla Cordata, etichetta nata all'interno del centro sociale Forte Prenestino di Roma. Il disco, di genere hardcore rap, suona politicizzato ma di grande impatto per la rabbia e l'urgenza di esprimersi.\nNello stesso anno insieme a C.U.B.A. Cabbal sancisce la lunga collaborazione live nei centri sociali con i milanesi Piombo a Tempo (ex Lion Horse Posse) con lo storico pezzo \"La Lista\" contenuta nell'album \"Cattivi maestri\" di Piombo a Tempo uscito per la Flying Records, che cattura l'atmosfera del rap militante e di strada che cresceva in Italia.\nIl suo secondo album, \"A Volte Ritorno\" del 1995, rimane sull'orma del primo lavoro per quanto riguarda i testi, creando efficaci scenari di illegalit\u00e0 quotidiana, pur denotando venature di dub e trip hop; \u00e8 un disco scuro e a tratti inquietante, uno dei precursori di quella che sar\u00e0 la scena italiana. L'album \u00e8 stato insolitamente distribuito dalla major discografica BMG, che comunque lascia completa libert\u00e0 d'espressione al rapper il quale, grazie al supporto promozionale di una grande etichetta, raggiunge col singolo \"La Raje\" (in dialetto abruzzese \"la rabbia\", brano che utilizza un campionamento di \"Summer madness\" dei Kool &amp; The Gang del 1974) la playlist di Videomusic e la programmazione dei network radiofonici. La scelta di affiliarsi ad una major viene giustificata soprattutto dalla mancanza, subito smentita da Lou X, di una organizzazione solida alle spalle come pu\u00f2 essere il Forte Prenestino per gli Assalti Frontali. In realt\u00e0 la stessa BMG aveva gi\u00e0 da tempo manifestato interesse per Lou X, cos\u00ec come per Assalti Frontali (che firmeranno in seguito con la major, pubblicando l'album Banditi). Il successo dell'album A Volte Ritorno, suggellato da un tour che porter\u00e0 Lou X e la crew di Costa Nostra sui palchi dei club di tutta Italia e in grandi festival estivi (memorabile una sua esibizione sul palco del festival di Sonoria, il concerto con i Cypress Hill a Roma e il breve e potentissimo set sul palco del 1\u00ba maggio nel Concertone di Piazza San Giovanni, che per\u00f2 non venne trasmesso dalla TV), cre\u00f2 anche delle riflessioni all'interno della crew. Prova ne \u00e8 il fatto che il successivo e terzo album \"La Realt\u00e0, La Lealt\u00e0 e Lo Scontro\", ancora pi\u00f9 oscuro del precedente, non venne promosso per espressa scelta dello stesso artista. Il quale chiese e ottenne dalla label di non fare uscire singoli o realizzare video per il lancio dell'album. \nInfatti dopo aver rotto il contratto con la BMG diserter\u00e0 sempre di pi\u00f9 l'ambiente musicale ufficiale ritornando cos\u00ec alle origini abbandonando definitivamente i live.\nDel 1995 \u00e8 anche il progetto Costa Nostra assieme a C.U.B.A. Cabbal, Dsastro ed Eko; dal progetto \u00e8 nato il successivo album \"La realt\u00e0, la lealt\u00e0 e lo scontro\" del 1998 distribuito anch'esso dalla BMG.\nNel 2001 Lou X ha collaborato al disco \"Alla corte de lo governatore\" di C.U.B.A. Cabbal sulla traccia \"Essi ridono\".\nNel 2005 Lou X ha collaborato al successivo disco \"The Dervish Made Me Do It\" di C.U.B.A. Cabbal sulla traccia \"Reportage dal fronte\".\nDopo una parentesi nel progetto Unit\u00e0 Di Crisi assieme a C.U.B.A. Cabbal e Leleprox attualmente collabora al collettivo internazionale Microplatform. Nel 2007 e nel 2008 collabora con Detox nella realizzazione di due canzoni, nel 2014 compare nel video di Aban Suona Ancora. Sempre nello stesso anno collabora nel nuovo disco del rapper leccese \"A ferro e fuoco\" coproducendo la title-track nella quale canta anche il ritornello."}
{"id": "424703", "revid": "121944387", "url": "https://it.wikipedia.org/wiki?curid=424703", "title": "Caipirinha", "text": "La caipirinha \u00e8 un cocktail tipicamente brasiliano, a base di cacha\u00e7a, lime, acqua, zucchero di canna raffinato e ghiaccio. In Brasile \u00e8 servita nella maggior parte dei ristoranti e bar ed \u00e8 considerata una bevanda caratteristica del paese.\nIl suo nome deriva dal diminutivo della parola brasiliana \"caipira\", che viene usato per designare gli abitanti delle zone rurali e remote dello stato.\nIngredienti e preparazione.\nIngredienti:\nStrumenti di preparazione:\nPreparazione del cocktail:\nIl drink non va shakerato n\u00e9 agitato, ma va mescolato con lo stirrer. Possibilmente si dovrebbe passare il succo del lime sull'orlo del bicchiere, per poi aggiungere lo zucchero di canna: resta cos\u00ec uno strato zuccherato che lascia pi\u00f9 sapore e gusto alla Caipirinha.\nDerivazioni.\nEsistono molti cocktail derivanti dalla Caipirinha, in cui la cacha\u00e7a viene sostituita con altri alcolici:"}
{"id": "424706", "revid": "52641930", "url": "https://it.wikipedia.org/wiki?curid=424706", "title": "La Moneda", "text": ""}
{"id": "424709", "revid": "2093838", "url": "https://it.wikipedia.org/wiki?curid=424709", "title": "Cacha\u00e7a", "text": "La cacha\u00e7a (pron. ) \u00e8 un'acquavite, comune in Brasile, ottenuta dalla distillazione del succo di canna da zucchero. Nella preparazione della \"cacha\u00e7a\" si utilizza solamente il succo della canna allo stato grezzo. Il succo opportunamente bollito, fermentato e distillato produce cos\u00ec l'acquavite finale.\nDove si produce.\nLa \"cacha\u00e7a\" \u00e8 prodotta in Brasile, dove \u00e8 conosciuta con un'infinit\u00e0 di nomi diversi (pi\u00f9 di 2000 nomi diversi e oltre 5000 marche) e vanta una produzione da primato nel paese, seconda nell'ambito degli alcolici solo alla produzione di birra.\nCome avviene la distillazione.\nPer la sua produzione vengono utilizzate tecniche miste; per far fermentare il succo di canna da zucchero vengono utilizzati lieviti specifici. La distillazione della \"cacha\u00e7a\" pu\u00f2 essere sia continua sia discontinua. Dopo la distillazione la \"cacha\u00e7a\" pu\u00f2 essere a piacere fatta riposare in botti di legno. L'eventuale invecchiamento va dai due ai dodici anni e avviene normalmente in legno di quercia bianca brasiliana o in altre essenze tropicali di legni duri. Dalla distillazione, dalla quale si ricava un prodotto di gradazione che varia dai 68 ai 70 gradi alcolici, si riduce a circa 40\u00b0 vol. prima di essere messa a dimora nelle botti di legno che variano da una capacit\u00e0 di 500 litri fino a 5.000 litri.\nQuando e come si beve.\nLa \"cacha\u00e7a\" pu\u00f2 essere bevuta pura o usata come base per \"cocktail\" a base di frutta tropicale: note nei bar di tutto il mondo sono infatti la \"Caipirinha\" e la \"Batida\"."}
{"id": "424712", "revid": "124808", "url": "https://it.wikipedia.org/wiki?curid=424712", "title": "Caipirissima", "text": ""}
{"id": "424714", "revid": "1254239", "url": "https://it.wikipedia.org/wiki?curid=424714", "title": "Houston Stewart Chamberlain", "text": "Secondo Chamberlain questa razza trovava i suoi pi\u00f9 autentici rappresentanti nei popoli di etnia germanica, predestinati a governare l'Europa.\nScrisse opere sulla filosofia politica e le scienze naturali. Viene descritto dallo storico Michael D. Biddiss, contributore del \"Dictionary of National Biography\" dell'universit\u00e0 di Oxford, come \"scrittore razzista\". Fu anche genero del musicista tedesco Richard Wagner in quanto, nel dicembre del 1908 (venticinque anni dopo la morte di Wagner), spos\u00f2 la figlia del compositore Eva von B\u00fclow (Cosima Wagner era ancora sposata con Hans von B\u00fclow quando Eva nacque, ma il suo vero padre era Wagner).\nIl libro pi\u00f9 noto di Chamberlain \u00e8 \"Die Grundlagen des Neunzehnten Jahrhunderts\" (\"I fondamenti del diciannovesimo secolo\" pubblicato del 1899 in due volumi), che venne ampiamente letto negli ambienti del pangermanesimo del \"Movimento v\u00f6lkisch\" del primo Novecento e che, pi\u00f9 tardi, ebbe anche un'influenza decisiva sull'antisemitismo razziale e sulla politica razziale nella Germania nazista.\nPrimi anni e formazione.\nHouston Stewart Chamberlain, figlio del retroammiraglio inglese William Charles Chamberlain (1818\u20131878) e di Elizabeth Jane (figlia di Basil Hall 1788\u20131844, uno scozzese ufficiale di marina, viaggiatore e scrittore) nacque a Southsea (Hampshire in Inghilterra) nel 1855. Suo fratello maggiore fu Basil Hall Chamberlain, esperto di Iamatologia.\nLa madre mor\u00ec poco pi\u00f9 di un anno dopo e sua nonna lo condusse per la prima volta in Francia. La cattiva salute del bambino condusse i familiari ad inviarlo spesso verso i climi pi\u00f9 caldi della Spagna e dell'Italia, ove trascorse la maggior parte degli inverni della sua infanzia; questi continui cambiamenti resero difficoltoso a Chamberlain formare amicizie durature, lasciandolo con un senso interiore di sradicamento, di non appartenere in realt\u00e0 a nessun popolo.\nL'istruzione di Chamberlain, iniziata in un liceo a Versailles, si svolse principalmente sul continente, ma il padre aveva gi\u00e0 programmato una carriera militare per il figlio. All'et\u00e0 di 11 anni venne inviato al \"Cheltenham College\" (a Cheltenham), un collegio scolastico per allievi militari che produsse molti ufficiali dell'esercito e della marina.\nChamberlain crebbe in un'atmosfera vittoriana fiduciosa ed ottimista la quale celebr\u00f2 il XIX secolo come \"l'et\u00e0 del progresso\" (la \"Belle \u00c9poque\"), un tempo in cui la ricchezza, le scoperte scientifiche, i progressi tecnologici e le riforme politiche democratiche furono all'ordine del giorno; un mondo a cui molti giovani vittoriani attendevano di far parte, grazie al colonialismo britannico che guidava la via al resto del mondo.\nChamberlain fu educato come un liberale e condivise i valori generali del liberalismo britannico ottocentesco, come la grande fede nel progresso di un mondo che avrebbe potuto solamente migliorare, e nella grandezza della Gran Bretagna in quanto societ\u00e0 liberale democratica ed allora massima esponente del capitalismo.\nChamberlain non am\u00f2 mai molto Cheltenham, sentendosi isolato e del tutto fuori posto. Il giovane era un \"sognatore compulsivo\", assai pi\u00f9 interessato alle arti che alle forze militari, finendo con lo sviluppare un affetto nei confronti della natura ed un sentimento quasi mistico di s\u00e9 stesso. I suoi principali interessi nel corso di questi primi studi furono le scienze naturali, con una particolare predilezione nei confronti dell'astronomia.\nEbbe pi\u00f9 tardi a ricordare: \"La volta stellata ha esercitato un'influenza indicibile su di me: le stelle mi sembravano pi\u00f9 vicine, pi\u00f9 gentili, pi\u00f9 degne di fiducia e pi\u00f9 simpatiche - perch\u00e9 queste sono le uniche parole che possano descrivere i miei sentimenti - di qualsiasi altra persona intorno a me a scuola; per le stelle ho vissuto la vera amicizia\".\nDurante la sua giovinezza Chamberlain, pur non rifiutando ancora interamente a questo punto della sua vita il liberalismo, cominci\u00f2 a venir sempre pi\u00f9 influenzato dalla critica romantica conservatrice della rivoluzione industriale. Colpito dalla perdita della \"Buona vecchia Inghilterra\" (la \"Merry England\"), questo punto di vista sostenne il ritorno ad una visione fortemente intrisa di romanticismo, di un periodo mitico e bucolico della storia inglese il quale non era per\u00f2 mai esistito. con persone che vivono felicemente in armonia con la natura su un terreno governato da una benevola e colta \u00e9lite.\nAll'interno di questa visione critica la rivoluzione industriale venne interpretata come un disastro che costrinse le persone a vivere in citt\u00e0 sporche e sovraffollate, oltretutto in condizioni miserevoli, compiendo un lavoro disumanizzante all'interno delle fabbriche, il tutto mentre la societ\u00e0 veniva dominata da un ceto medio filisteo e avido.\nLa prospettiva di servire come ufficiale nell'impero anglo-indiano o da qualche altra parte nell'impero britannico non ebbe alcuna attrattiva per lui; inoltre era un bambino delicato che spesso si ammalava per un nonnulla. All'et\u00e0 di 14 anni dovette essere ritirato dalla scuola. Dopo Cheltenham, Chamberlain si sent\u00ec sempre fuori posto in terra inglese, una societ\u00e0 i cui valori Chamberlain riteneva non essere pi\u00f9 i propri. Nel 1876 ebbe a scrivere: \"il fatto pu\u00f2 essere deplorevole ma rimane un fatto, sono diventato cos\u00ec completamente un non-inglese che il solo pensiero dell'Inghilterra e degli inglesi in generale mi rende infelice\".\nIn seguito viaggi\u00f2 in vari centri termali sparpagliati in tutta Europa, accompagnato dal suo tutore di origini prussiane Otto Kuntze, che gli insegn\u00f2 la lingua tedesca e gli instill\u00f2 l'amore nei confronti dell'impero tedesco, interessandolo sempre di pi\u00f9 alla cultura della Germania e alla storia della Germania. Affascinato com'era dall'arte e dall'architettura del rinascimento, Chamberlain impar\u00f2 anche la lingua italiana e pianific\u00f2 di stabilirsi a Firenze per un certo periodo di tempo.\nTrasferitosi a Ginevra Chamberlain studi\u00f2 sotto Carl Vogt (sostenitore del razzismo scientifico presso l'Universit\u00e0 di Ginevra), il chimico Carl Gr\u00e4be, il botanico Johannes M\u00fcller Argoviensis, il pioniere dell'elettrotecnica Ren\u00e9 Thury, l'astronomo Emile Plantamour e altri professori. Studi\u00f2 la botanica sistematica, la geologia, l'astronomia e pi\u00f9 tardi anche l'anatomia e la fisiologia del corpo umano.\nSotto la tutela del professor Julius von Wiesner dell'Universit\u00e0 di Vienna Chamberlain studi\u00f2 botanica a Ginevra, finendo col guadagnarsi una laurea in fisica naturale (un baccalauerato universitario in scienze) nel 1881. La sua tesi di laurea intitolata \"Recherches sur la s\u00e8ve ascendante\" (Ricerca sulla linfa ascendente) non venne conclusa fino al 1897 e non culmin\u00f2 pertanto in un'ulteriore qualificazione.\nLa tesi principale della dissertazione di Chamberlain fu quella che voleva che il trasporto verticale dei fluidi all'interno delle piante vascolari attraverso Xilema non poteva essere compiutamente spiegato dalle teorie meccaniche sui fluidi del tempo, ma solamente dall'esistenza di una qualche \"forza o slancio vitale\" che si trova ben al di l\u00e0 della semplicistica misurazione fisica. Riassume la sua tesi nell'introduzione:\nGli argomenti fisici, in particolare la pressione traspirante e la pressione radicale, vennero in seguito dimostrati essere adeguati per spiegare l'ascesa della linfa. Nel 1878 spos\u00f2 la prussiana Anna Horst (1845 \u2013 ?), di dieci anni pi\u00f9 anziana di lui, stabilendosi in via definitiva a Ginevra.\nDurante il suo periodo trascorso a Ginevra Chamberlain, che ebbe sempre a disprezzare Benjamin Disraeli, arriv\u00f2 ad odiare sempre pi\u00f9 il proprio paese, giungendo ad accusare Disraeli di appropriarsi della vita britannica fino a quello che Chamberlain consider\u00f2 essere il suo livello pi\u00f9 estremamente basso possibile. Durante i primi anni del 1880 Chamberlain si trovava ancora ad essere alla fin fine un liberale, \"\"un uomo che si avvicinava a questioni da una prospettiva sicuramente Gladstoniana e che mostrava una marcata antipatia nei confronti della filosofia e delle politiche del Conservatorismo britannico\".\nChamberlain espresse spesso il suo disgusto verso Disraeli, \"l'uomo che ha incolpato in grande misura per l'iniezione dell'interesse di classe egoista e il Gingoismo nella vita pubblica britannica nei seguenti decenni\"\". Nel 1881 scrisse alla sua famiglia residente in terra inglese, lodando William Ewart Gladstone per aver introdotto il \"Land Bill\" (gli affitti sugli alloggi di propriet\u00e0 in Irlanda) e poi essersi ritirato in Transvaal.\nUn segno precoce del suo antisemitismo si rivel\u00f2 proprio in quel 1881 quando descrisse i proprietari irlandesi colpiti dal \"Land Bill\" come degli \"ebrei succhiasangue\"; questo anche se le principali classi terrestri presenti in Irlanda fossero allora gentili anglo-irlandesi. Ma in questa fase della sua vita i commenti antisemiti furono pochi e del tutto vaghi.\nChamberlain fu anche uno dei primi sostenitori della \"Welteislehre\" (la \"teoria del ghiaccio cosmico\") propugnata da Hanns H\u00f6rbiger, secondo la quale la maggior parte dei corpi del nostro sistema solare sarebbero stati interamente ricoperti dai ghiacci. Partendo in parte da quest'opinione all'avanguardia di Chamberlain, questo divenne il dogma ufficiale della cosmologia nella Germania nazista.\nL'atteggiamento di Chamberlain verso le scienze naturali fu in qualche modo ambivalente e contraddittorio; scrisse pi\u00f9 avanti che \"uno degli errori pi\u00f9 fatali del nostro tempo \u00e8 quello che ci spinge a dare troppo peso ai cosiddetti risultati della scienza\". Tuttavia le sue credenziali scientifiche vennero spesso citate dagli ammiratori per dare un maggior peso alla sua filosofia politica.\nChamberlain rifiut\u00f2 con decisione il darwinismo, l'evoluzionismo e il darwinismo sociale e, invece, approfond\u00ec e sostenne la Gestalt, che egli diceva derivasse direttamente dal pensiero di Johann Wolfgang von Goethe.\nLa \"Sindrome di Wagner\".\nArdente francofilo nella sua giovinezza Chamberlain ebbe in quegli anni una marcata preferenza nel parlare la lingua francese invece della lingua inglese. Fu solo all'et\u00e0 di ventitr\u00e9 anni, nel novembre del 1878, quando sent\u00ec per la prima volta la musica di Richard Wagner, che lo colp\u00ec con tutta la forza di una rivelazione religiosa, che Chamberlain divenne non solo un wagneriano ma anche un ardente tedescofilo e un francofobo con un forte pregiudizio contro i francesi.\nCome ebbe a dichiarare in seguito si rese conto della piena \"degenerazione\" della cultura della Francia - che per un breve lasso di tempo tanto ammir\u00f2 - rispetto alla grandezza della cultura della Germania che aveva prodotto Wagner, che Chamberlain consider\u00f2 essere uno dei pi\u00f9 grandi geni di tutti i tempi. Nella musica di Wagner, Chamberlain trov\u00f2 finalmente la forza spirituale mistica ed affermativa che non aveva mai sperato di trovare nella cultura del Regno Unito e in quella francese.\nFece aumentare ulteriormente il suo amore per la Germania anche il fatto che si fosse innamorato di una donna tedesca chiamata Anna Horst e lei di lui. Come la famiglia ricca e snob di Chamberlain, appena tornato in Gran Bretagna, si oppose al matrimonio con un'esponente della borghesia e per lo pi\u00f9 di mezza et\u00e0 con la motivazione che ella fosse socialmente inadatta per lui, questa situazione lo estrani\u00f2 ancor di pi\u00f9 dalla terra inglese, un luogo la cui gente Chamberlain considerava fredda, insensibile ed interessata soltanto al denaro.\nAl contrario Chamberlain considerava la Germania come la romantica \"terra dell'amore\", un luogo il cui popolo provava ancora sentimenti umani come l'amore e la cui cultura fu infusa da una speciale spiritualit\u00e0 che port\u00f2 al miglior livello di evoluzione l'intera umanit\u00e0. Durante il biennio 1883-1884, Chamberlain visse a Parigi e lavor\u00f2 come agente di cambio.\nI tentativi di Chamberlain di svolgere degnamente il proprio compito alla borsa di Parigi si conclusero in un fallimento poich\u00e9 si rivel\u00f2 del tutto incapace di fare affari: gran parte del suo odio nei confronti del capitalismo nacque proprio nel corso del periodo trascorso nella capitale francese. Pi\u00f9 felicemente per lui e con esiti migliori fond\u00f2 la prima societ\u00e0 wagneriana a Parigi e spesso contribu\u00ec con degli articoli alla \"Revue Wagn\u00e9rienne\", la prima rivista in Francia dedicata agli studi su Wagner.\nInsieme al suo amico, lo scrittore francese \u00c9douard Dujardin, Chamberlain si impegn\u00f2 molto per introdurre Wagner ai francesi, che fino ad allora avevano in gran parte ignorato la sua musica.\nSuccessivamente (nel 1885) la coppia si stabil\u00ec a Dresda, dove \"rimase immerso cuore ed anima nella misteriosa profondit\u00e0 della musica e della filosofia wagneriana, le opere metafisiche del Maestro probabilmente esercitarono una forte influenza su di lui tanto quanto i suoi drammi musicali\". Chamberlain si impegn\u00f2 in scritture filosofiche e divenne un autore del movimento v\u00f6lkisch, uno di quei gruppi maggiormente interessati ad una comprensione altamente impregnata di razzismo dell'arte, della cultura, della civilt\u00e0 e dello spirito oltre che attraverso le distinzioni fisiche quantitative tra i vari gruppi umani.\nQuesto \u00e8 testimoniato dal suo enorme trattato su Immanuel Kant, con cui si confront\u00f2. La sua conoscenza di Friedrich Nietzsche \u00e8 dimostrata nelle sue opere. Fu durante il suo periodo a Dresda che Chamberlain si trov\u00f2 ad abbracciare il pensiero v\u00f6lkisch attraverso il suo studio di Wagner e, dal 1884 in poi, le dichiarazioni antisemitiche e razziste divennero la norma nelle sue lettere dirette alla propria famiglia in Gran Bretagna.\nNel 1888 Chamberlain scrisse alla sua famiglia proclamando tutta la sua gioia per l'avvenuto decesso dell'imperatore tedesco Federico III di Germania, un forte avversario dell'antisemitismo e che Chamberlain defin\u00ec un \"liberale-ebreo\", oltre che l'impaziente attesa che il suo figlio antisemita Guglielmo II di Germania salisse finalmente al trono.\nIl giugno 1888 fu un mese favorevole per Chamberlain; oltre che per la morte dell'\"amante degli ebrei\" Federico III, a quel mese risale anche la sua prima visita alla Wahnfried ove incontr\u00f2 Cosima Wagner, la prima propagandista e leader esclusiva del culto di Wagner. Chamberlain ricord\u00f2 in seguito che Cosima lo aveva letteralmente \"elettrizzato\" e nel contempo sentiva \"l'amore pi\u00f9 profondo\" per la vedova di Wagner, mentre Cosima scrisse ad un amico che sentiva una \"grande amicizia\" nei confronti di Chamberlain \"a causa del suo eccellente apprendimento e del carattere dignitoso\".\nCosima giunse a considerare Chamberlain quasi come un suo figlio surrogato; sotto la sua influenza diretta Chamberlain abbandon\u00f2 la sua precedente convinzione che l'arte fosse un'entit\u00e0 separata dagli altri campi e venne ad abbracciare invece la convinzione v\u00f6lkisch che voleva l'unit\u00e0 della razza, dell'arte, della nazione e della politica.\nLa Sassonia era alla fine del XIX secolo un centro di attivit\u00e0 v\u00f6lkisch e nelle elezioni del Landtag sassone nel 1893 i candidati v\u00f6lkisch riuscirono ad ottenere ben 6 dei 16 posti disponibili. Lo status di Chamberlain come immigrato in Germania significa sempre per\u00f2 che continuava in un certo senso ad essere considerato come un estraneo nel suo paese adottivo; un uomo che parlava un fluente tedesco, ma pur sempre con un accento inglese.\nNel classico esempio di voler essere pi\u00f9 realista del re, Chamberlain cerc\u00f2 in tutti i modi di sembrare pi\u00f9 tedesco degli stessi tedeschi e fu questo suo tentativo di adattarsi che lo port\u00f2 in direzione della politica v\u00f6lkisch. Allo stesso modo il suo acceso antisemitismo gli permise di definirsi un tedesco in opposizione ad un gruppo che avrebbe invece cercato di minacciare tutti i tedeschi, permettendogli cos\u00ec di integrarsi meglio negli ambienti wagneriani con i quali socializzava per la maggior parte del tempo libero.\nL'amico di Chamberlain Hermann Graf Keyserling ricord\u00f2 successivamente di come Chamberlain fosse un eccentrico inglese \"individualista\" che \"non ha mai visto la Germania come \u00e8 veramente\"; egli invece ebbe sempre una visione idealizzata e quasi mitica della Germania e dei tedeschi. Questo soprattutto perch\u00e9 inizialmente i wagneriani tedeschi lo avevano respinto, dicendogli apertamente che solo i tedeschi avrebbero potuto veramente capire Wagner, dichiarazioni che amareeggiarono molto Chamberlain. Per compensare questa situazione egli divenne un \"\u00fcber deutsche\" (super-tedesco), un uomo che voleva essere pi\u00f9 tedesco dei tedeschi.\nIn questo periodo incontr\u00f2 la sua prima moglie, la prussiana Anna Horst, dalla quale avrebbe divorziato nel 1905 dopo 28 anni di matrimonio. Chamberlain fu un ammiratore appassionato di Richard Wagner e scrisse diverse recensioni sulle sue opere, tra cui \"Notes sur Lohengrin\" (\"Note su Lohengrin\") (1892), un'analisi del dramma romantico wagneriano \"Lohengrin\" e una biografia a intermante dedicata al Maestro (1895) enfatizzando in particolare gli aspetti eroico-teutonici presenti nelle opere del compositore tedesco.\nStewart Spencer in \"Wagner Remembered\" descrive il \"Richard Wagner\" di Chamberlain come \"uno dei tentativi pi\u00f9 rigorosi della storia della musicologia fatti per trarre in errore un artista sistematicamente censurando la sua corrispondenza\". In particolare, la vivace vita sessuale di Wagner presentava un problema per Chamberlain; Wagner aveva abbandonato la sua prima moglie Minna Planer, aveva una relazione aperta con la poetessa sposata Mathilde Wesendonck e aveva iniziato a dormire con la sua futura seconda moglie Cosima Wagner mentre questa era ancora sposata con il suo primo marito Hans von B\u00fclow. Chamberlain nella sua biografia rimase sempre molto lontano da questi temi, nel tentativo palese di distorcere la vita amorosa del Maestro .\nDurante il suo periodo trascorso a Dresda Chamberlain, come anche molti altri attivisti del movimento v\u00f6lkisch, rimase sempre pi\u00f9 affascinato dalla mitologia indiana e dalle sue leggende divine; impar\u00f2 il sanscrito per poter leggere le antiche epiche indiane come i \"Veda\" e le \"Upanishad\" in lingua originale.\nIn queste storie che narrano degli antichi eroi indoari che conquistarono il subcontinente indiano, Chamberlain trov\u00f2 un mondo molto attraente governato da un rigido sistema delle caste in India con i socialmente inferiori fermamente bloccati al loro posto; un mondo pieno di divinit\u00e0 ariane pi\u00f9 potenti della semplice esistenza umana ed eroi aristocratici che si concentravano sull'ambito spirituale a scapito di quello materiale.\nA quell'epoca storici, archeologi e linguisti avevano tutti accettato il fatto che questi ariani (uomini nobili) della leggenda ind\u00f9 fossero in realt\u00e0 uno dei popoli indoeuropei; Chamberlain ebbe poche difficolt\u00e0 a sostenere che gli ariani fossero degli antenati dei popoli germanici e che i tedeschi moderni avessero davvero molto da imparare dall'induismo, affermando \"nella notte della vita interiore... l'indiano... trova la sua strada nel buio con pi\u00f9 sicurezza di chiunque altro\".\nPer Chamberlain i testi ind\u00f9 offrirono un corpus di pensiero ariano puro che gli permise di ritrovare l'armonia dell'umanit\u00e0 e della natura fornendo un'unit\u00e0 di pensiero, di proposito e di azione che diede la spiritualit\u00e0 necessaria ai popoli ariani per trovare la vera felicit\u00e0 in un mondo che stava per essere distrutto da un materialismo del tutto privo di anima.\nLa popolarit\u00e0 dei testi ind\u00f9 presso gli aderenti v\u00f6lkisch spiega bene anche perch\u00e9 proprio lo svastica, un antico simbolo indiano, sia stato adottato dagli attivisti v\u00f6lkisch come uno dei loro simboli principali.\nCampione del Wagnerismo.\nNel 1889 si trasferisce in Austria. Durante questo tempo che le sue idee sulla razza cominciarono a prendere forma, influenzate dal concetto di supremazia teutonica che credette incarnatosi nelle opere di Richard Wagner e del diplomatico razzista francese Joseph Arthur de Gobineau.\nNel suo libro \"Saggio sulla disuguaglianza delle razze umane\" il Gobineau campione dell'aristocrazia, che ebbe un odio ossessivo nei confronti dei popoli, svilupp\u00f2 la teoria di una superiore razza ariana come un modo per rafforzare la sua posizione sociale, ritenendo che gli aristocratici francesi come lui fossero in realt\u00e0 i discendenti diretti dei Franchi germanici che avevano conquistato la Gallia fino a costituirne una provincia romana, mentre i comuni francesi sarebbero stati i discendenti di popoli latini e celti di razzia inferiore.\nWagner conobbe Gobineau mentre si trovava in vacanza a Roma nel 1876 e i due divennero amici. Wagner rimase notevolmente influenzato dalle teorie di Gobineau, ma non pot\u00e9 accettare la sua teoria dell'inevitabile decadimento razziale tra ci\u00f2 che era rimasto della \"razza ariana\", preferendo invece l'idea della rigenerazione razziale degli ariani.\nLo storico di franco-israeliano Saul Friedl\u00e4nder ha scritto che Wagner fu l'inventore di un nuovo tipo di antisemitismo, cio\u00e8 un \"antisemitismo redentore\", un tipo di antisemitismo adatto al movimento v\u00f6lkisch che avrebbe potuto spiegare tutto nel mondo per quanto riguardasse l'odio nei confronti degli ebrei e offrire cos\u00ec al contempo una forma di \"redenzione\" per l'antisemita.\nChamberlain partecip\u00f2 al wagneriano Festival di Bayreuth nel 1882 e rimase in contatto attraverso una fitta corrispondenza con la vedova Cosima Wagner. Nel 1908, venticinque anni dopo la morte di Wagner, spos\u00f2 Eva von B\u00fclow-Wagner, la nipote di Franz Liszt e la figlia di Richard Wagner (Wagner cominci\u00f2 ad avere dei figli da Cosima mentre questa era ancora sposata con Hans von B\u00fclow pertanto, nonostante il suo cognome, Eva in realt\u00e0 fu la figlia di Wagner.\nL'anno seguente si trasfer\u00ec nell'impero tedesco e divenne un membro importante del \"Circolo Bayreuth\" degli intellettuali nazionalisti tedeschi. Come ardente wagneriano, Chamberlain consider\u00f2 la missione della sua vita quella di diffondere il messaggio del Maestro sull'odio razziale.\nChamberlain spieg\u00f2 il suo lavoro nella promozione del culto di Wagner come uno sforzo per curare la societ\u00e0 moderna dai suoi mali spirituali che, affermava, erano causati dal capitalismo, dall'industrializzazione, dal materialismo e dall'urbanizzazione. Chamberlain scrisse nei riguardi della societ\u00e0 moderna nel 1890:\nIn un'altra lettera Chamberlain ebbe ad affermare circa lo scopo del culto Wagner:\nDal punto di vista di Chamberlain lo scopo del culto di Wagner non sarebbe stato altro che la salvezza dell'umanit\u00e0; in quanto appartenente ad un tale culto, Chamberlain si lasci\u00f2 inghiottito nell'\"antisemitismo redentivo\" che stava al centro della visione del mondo di Wagner e del suo culto.\nAnni viennesi.\nNel settembre del 1891 Chamberlain visit\u00f2 la Bosnia-Erzegovina in qualit\u00e0 di giornalista. Nel 1878, le province dell'allora impero ottomano furono occupate dall'impero austro-ungarico; sebbene le due province rimasero nominalmente ottomane fino al 1908, in pratica facevano parte dell'impero austriaco gi\u00e0 dal 1878 in poi. Poich\u00e9 le province erano ancora ufficialmente parte dell'impero ottomano nessuna delle due veniva rappresentata nel Reichsrat o nella dieta ungherese; rimasero in pratica una colonia.\nChamberlain era stato incaricato dal governo austriaco di scrivere degli articoli propagandistici che celebrassero la sua legge coloniale in territorio bosniaco, questo per un giornale di Ginevra. I reportage di Chamberlain rivelarono la sua crescente preferenza nei confronti della dittatura rispetto alla democrazia, lodando gli austriaci per non aver assolutamente concesso alcun aspetto democratico al territorio annesso.\nChamberlain scrisse che aveva visto in Bosnia-Erzegovina l'esempio perfetto della massima wagneriana: \"un popolo libero in una monarchia assoluta\"; egli dichiar\u00f2 che i bosniaci fossero estremamente fortunati a non avere la confusione e il disordine che \u00e8 parte integrante di un regime parlamentare democratico, ma di essere invece governati da una dittatura idealista e illuminata che faceva sempre ci\u00f2 che era meglio per loro.\nAltrettanto importante, negli articoli bosniaci di Chamberlain, fu la sua celebrazione dell'\"uomo naturale\" che viveva del lavoro della terra come piccolo agricoltore, a differenza di ci\u00f2 che Chamberlain interpretava come uomini corrotti che vivevano nella moderna societ\u00e0 industriale e urbana.\nAll'epoca in cui visit\u00f2 la Bosnia-Erzegovina, le province erano appena state toccate dalla modernizzazione e, per la maggior parte, i bosniaci continuavano a vivere esattamente come i loro antenati avevano fatto per tutto il Medioevo. Chamberlain rimase incantato da ci\u00f2 che vide e, dimenticando per il momento che lo scopo della sua visita fosse quella di glorificare il dominio austriaco, espresse nei suoi articoli molta tristezza per il fatto che l'\"occidentalizzazione\" promossa dagli austriaci avrebbe distrutto il modo di vita tradizionale presente in Bosnia. Chamberlain scrisse a proposito dei mezzani bosniaci:\nIl timore e l'orgoglio di Chamberlain nei confronti degli enormi progressi scientifici e tecnologici del XIX secolo furono sempre temperati da una nostalgia estremamente forte per quello che considerava come il tempo pi\u00f9 semplice, migliore e pi\u00f9 innocente, quando cio\u00e8 le persone vivevano in mezzo ai campi in armonia con la grande \"Madre Natura\".\nNel profondo del suo cuore Chamberlain rimase sempre un romantico conservatore che idealizzava il Medioevo e non fu mai abbastanza accomodante nei confronti dei cambiamenti apportati dalla rivoluzione industriale. In Bosnia intravide una societ\u00e0 essenzialmente medievale che era ancora abituata all'antico ritmo della vita il quale incarnava il suo ideale pastorale. Ricordando la Bosnia diversi anni dopo scrisse:\nLa profonda nostalgia di Chamberlain per un modo di vita pre-industriale che egli espresse cos\u00ec intensamente negli articoli dalla Bosnia lo fecero in gran parte ridicolizzare presso l'opinione pubblica, poich\u00e9 molti credettero - correttamente - che una visione cos\u00ec assurdamente idealizzata e romantica della vita rurale egli non l'avesse in realt\u00e0 mai sperimentata in prima persona.\nNel 1893, dopo aver ricevuto una lettera da Cosima Wagner che gli consigliava di leggere il \"Saggio sulla disuguaglianza delle razze umane\" di Joseph Arthur de Gobineau Chamberlain, che parlava fluentemente in francese, rispett\u00f2 debitamente la sua richiesta. Egli accett\u00f2 immediatamente la credenza di Gobineau in una razza ariana superiore, ma rifiut\u00f2 il suo grave pessimismo, scrivendo che la filosofia di Gobineau era \"la tomba per ogni tentativo di affrontare praticamente la questione razziale; egli lascia solamente la possibilit\u00e0 di una soluzione onorevole, quella di mettere subito un proiettile dentro la nostra testa\".\nIl tempo di Chamberlain a Vienna non fece che rafforzare il suo gi\u00e0 acceso antisemitismo ed il suo pangermanismo. Nonostante visse a Vienna dal 1889 al 1909, quando si trasfer\u00ec a Bayreuth, Chamberlain non ricevette nulla in cambio, anzi disprezz\u00f2 sempre l'impero multietnico e multireligioso della Casa d'Asburgo, considerando che la cosa migliore che avrebbe potuto accadere all'impero austriaco sarebbe stata quella di essere annesso all'impero tedesco; questo per porre fine al \"V\u00f6lkerchaos\" (il caos dei popoli).\nVienna aveva allora una vasta popolazione ebraica (fino al 1938, Vienna era circa per il 10% composta da ebrei) e questo periodo viennese rappresent\u00f2 l'unica volta in tutta la sua vita che ebbe effettivamente l'occasione di incontrare personalmente degli ebrei. Le sue lettere di questo periodo si lamentano continuamente di come doveva incontrarsi e trattare con gli ebrei, ognuno dei quali detestava fin nel profondo del proprio essere.\nNel 1894, dopo aver visitato una societ\u00e0 per azioni, Chamberlain scrisse: \"sfortunatamente, come tutto il resto... \u00e8 caduto nelle mani degli ebrei, il che include due conseguenze: ogni individuo \u00e8 sanguinante al massimo grado e sistematicamente e non c'\u00e8 pi\u00f9 alcun ordine n\u00e9 pulizia\". Nel 1895 scrisse:\nIn un'altra lettera sempre del 1895 scrisse che era ancora influenzato dalla critica anarchica francese espressa da Pierre-Joseph Proudhon sugli ebrei come materiale umano del tutto inutile, aggiungendo che Proudhon era \"\"una delle menti pi\u00f9 acute del secolo\" e che \"trovo molti punti di contatto tra il modo di pensare di Richard Wagner e di Friedrich Schiller e l'anarchismo di Proudhon\"\".\nContemporaneamente il matrimonio di Chamberlain con Anna cominci\u00f2 a traballare, con la moglie che si ritrovava spesso a letto malata e, sebbene assistesse il marito nella redazione dei suoi scritti, non la trovava granch\u00e9 stimolante intellettualmente. Chamberlain cominci\u00f2 a lamentarsi sempre di pi\u00f9 per il fatto che le frequenti malattie della moglie lo costringessero ad occuparsi di lei restringendo contemporaneamente la sua carriera.\nSebbene Chamberlain fosse sempre molto favorevole all'imperialismo tedesco non provava altro che disprezzo nei confroni dell'impero britannico, considerando l'Inghilterra come il tiranno e il dominatore pi\u00f9 grande del mondo, un punto di vista che egli espresse sempre pi\u00f9 con forza nel corso degli anni 1890. Nel 1895 scrisse alla zia circa i Massacri hamidiani avvenuti nell'Impero Ottomano nel corso del triennio 1894-96:\nNel 1896 scrisse sempre alla zia:\nDurante tutti gli anni 1890 Chamberlain si ritrov\u00f2 ad essere un critico estremamente severo della politica britannica cos\u00ec come veniva espressa in Sudafrica, scrivendo ad un suo zio nel 1898:\nAll'epoca delle guerre boere Chamberlain sostenne la causa dei Boeri contro gli inglesi, anche se non pubblicamente, ed espresse il suo pi\u00f9 profondo rammarico per il fatto che due popoli bianchi dovessero uccidersi a vicenda proprio in un momento in cui credeva che la supremazia bianca in tutto il mondo fosse minacciata dal presunto \"pericolo giallo\". Nel luglio del 1900 scrisse alla zia:\nChamberlain si impadron\u00ec del fatto che alcuni dei Randlords (i controllori delle miniere diamantifere sudafricane) fossero degli ebrei per argomentare nelle sue lettere indirizzate a Cosima Wagner che la guerra era un caso di aggressione anglo-ebraica contro gli afrikaner germanici. Cosima rispose come segue: \"questo sterminio di una delle razze germaniche pi\u00f9 eccellenti \u00e8 cos\u00ec orribile che non conosco niente di quello che ho sperimentato nella mia vita che possa essere paragonato ad un tale tragico evento\".\nIn quanto leader dei wagneriani a Vienna Chamberlain strinse amicizia con un certo numero di altri importanti ammiratori del \"Maestro\", come il principe Ermanno di Hohenlohe-Langenburg, il teorico della razza Ludwig Schemann, l'orientalista Georg Meurer e il barone nonch\u00e9 filosofo austriaco Christian von Ehrenfels.\nMa la pi\u00f9 importante amicizia durante i suoi anni viennesi fu quella con l'ambasciatore tedesco nell'impero austro-ungarico, il principe Philipp zu Eulenburg il quale condivideva l'amore di Chamberlain nei confronti della musica wagneriana. Inoltre, oltre che essere un appassionato wagneriano, Eulenburg era anche un acceso propagatore dell'antisemitismo, dell'anglofobia nonch\u00e9 un nemico convinto della democrazia il quale trovava molto da ammirare negli scritti antisemiti, antibritannici e antidemocratici di Chamberlain.\nL'opera principale.\nNel febbraio del 1896 l'editore di Monaco di Baviera Hugo Bruckmann, un attivista e leader del movimento v\u00f6lkisch che successivamente pubblic\u00f2 anche il \"Mein Kampf\", commission\u00f2 a Chamberlain il compito di scrivere un libro il quale avrebbe avuto come scopo quello di riassumere tutti i risultati ottenuti in ambito scientifico nel corso del XIX secolo.\nTra il 1897 e il 1898 Chamberlain scrisse la sua opera principale, destinata ad ispirare molte delle idee della futura politica razziale nella Germania nazista, \"I fondamenti del diciannovesimo secolo\" (\"Die Grundlagen des neunzehnten Jahrhunderts\"), pubblicata nell'ottobre del 1899. Chiave di volta della storia \u00e8 per Chamberlain la razza.\nI \"Fondamenti\" sono essenzialmente una \"storia razziale\" pseudo-scientifica dell'intera umanit\u00e0, dalla nascita delle prime civilt\u00e0 nel Vicino Oriente antico fino all'anno 1800; esso sostiene che tutte le fondamenta del XIX secolo - che vedevano enormi risorse economiche, scientifiche ed avanzamenti tecnologici in tutto il mondo occidentale erano opera unicamente della razza ariana..\n\"I fondamenti\" sono stati solo la prima parte di un'opera suddivisa in tre spezzoni destinata alla civilt\u00e0 occidentale, con il secondo e terzo che avrebbero dovuto raccontare la storia dell'Occidente nel corso del XIX secolo e la guerra incombente per il dominio del modo intero (nel successivo XX secolo) tra gli Ariani da un lato e gli ebrei, i negri e gli asiatici dall'altro.\nChamberlain non scrisse mai il secondo e il terzo tomo, provocando l'intenso fastidio di Cosima Wagner la quale rimase sconvolta dal fatto che \"i fondamenti\" si fossero fermati solo al 1800, prima quindi che Wagner fosse nato, tanto che poi l'autore volle conferire un tardo spostamento fino alla data di nascita del compositore.\nIl libro sostenne che l'intera civilt\u00e0 occidentale fosse profondamente segnata dall'influenza dei \"popoli teutonici\". Chamberlain raggrupp\u00f2 tutti i popoli europei, non solo quindi i tedeschi ma anche i Celti, gli Slavi, gli abitanti dell'antica Grecia e i Latini nell'alveo della \"razza ariana\" fondata sull'antica cultura del popolo protoindoeropeo. Concluse questa classificazione dicendo anche che la popolazione dei Berberi del Nordafrica rientrassero anch'essi nella razza ariana.\nAl timone della razza ariana e, in effetti, di tutte le altre razze - secondo Chamberlain - vi si potevano rintracciare i popoli germanici o teutonici, che erano coloro i quali avevano meglio conservato il sangue ariano. Chamberlain utilizz\u00f2 i termini ariano, indoeuropeo e indo-germanico in modo intercambiabile, ma si dilungava sull'enfatizzazione del fatto che gli ariani puri fossero rintracciabili attualmente nell'Europa centrale e che oramai nella Terza Repubblica Francese e nell'impero russo la mescolanza razziale aveva diluito il sangue ariano.\nI Russi in particolare si erano trasformati in un popolo semi-asiatico per colpa dell'invasione subita dal Khanato dell'Orda d'Oro. Gran parte della teoria di Chamberlain sulla superiorit\u00e0 della razza ariana venne ripresa in gran parte dagli scritti razzisti del conte francese Joseph Arthur de Gobineau (soprattutto il suo \"Saggio sulla disuguaglianza delle razze umane\"), ma con una differenza fondamentale in quanto Gobineau aveva utilizzato la teoria della razza ariana come un modo per dividere la societ\u00e0 tra un'aristocrazia ariana e i rappresentanti della borghesia (la razza inferiore); Chamberlain usa invece la teoria razziale ariana come un modo per unire la societ\u00e0 intorno alle sue presunte origini razziali comuni.\nTutto quel che Chamberlain consider\u00f2 buono nel mondo venne attribuito agli ariani. Ad esempio ne \"I fondamenti\" egli spieg\u00f2 a lungo che la personalit\u00e0 di Ges\u00f9 Cristo non poteva essere ebrea ed implicitamente le attribu\u00ec un'origine ariana. La sua tendenza a vedere tutto ci\u00f2 che era buono come opera degli ariani gli permise di rivendicare l'appoggio di chiunque approvasse l'effettiva esistenza di una razza ariana, che fu almeno in parte l'appello svolto dal libro prima nell'impero tedesco e poi nella repubblica di Weimar.\nChamberlain afferm\u00f2 che per poter spiegare il mondo contemporaneo bisognasse considerare il retaggio dei tempi antichi, costituito da tutte le glorie e i successi conseguiti dall'antica Grecia e dall'antica Roma; questi, nella loro generalit\u00e0, sarebbero stati dovuti interamente al sangue ariano il quale presumibilmente scorreva nelle vene degli antichi popoli, a partire dagli Indoari.\nGli eredi di questo retaggio sono, secondo Chamberlain, \"due razze pure\" - ebrei e tedeschi - e una \"meticcia\", i latini. In base a ci\u00f2 i tedeschi avrebbero potuto considerarsi come i veri \"Signori del mondo\". Chamberlain elogi\u00f2 Roma per il suo militarismo, i valori civici, il patriottismo, il rispetto per la legge (il diritto romano) e la reverenza nei confronti della gens e della familia, offrendo in tal modo il miglior tipo possibile di governo ariano. Riflettendo poi sulla sua opposizione al femminismo Chamberlain lament\u00f2 il fatto di come le donne moderne non fossero pi\u00f9 come le donne nell'antica Roma le quali erano maggiormente felici osservando e sostenendo le volont\u00e0 dei loro mariti.\nChamberlain scrisse che l'antichit\u00e0 Greca era oramai un ideale perduto per sempre, composto di bel pensiero (filosofia greca) e di arte (arte greca) che i tedeschi moderni (l'anima autentica della civilt\u00e0 occidentale), avrebbero potuto recuperare al meglio solamente se il popolo tedesco avesse abbracciato nella sua totalit\u00e0 la musica di Richard Wagner.\nChamberlain afferm\u00f2 che solamente dagli ariani avevano potuto uscire quelle persone che, in tutto il mondo, erano state in grado di creare una bella arte e di pensare grandi pensieri, affermando perci\u00f2 che tutti i pi\u00f9 grandi artisti, scrittori e pensatori della civilt\u00e0 occidentale come Omero, Dante Alighieri, Giotto, Donatello, Albrecht D\u00fcrer, Leonardo da Vinci, Martin Lutero, William Shakespeare, Rembrandt, Ludwig van Beethoven, Immanuel Kant e Johann Wolfgang von Goethe facevano parte di una lunga e gloriosa tradizione di bellissima arte e di pensiero ariano che, secondo Chamberlain, avrebbe culminato nella vita e nell'opera di Wagner, con la sua rigenerazione musicale razziale nel corso del XIX secolo.\nCome scrisse lo storico britannico George Peabody Gooch vi era in tutta l'opera \"una visione brillante di mente e muscoli, di organizzazione su larga scala, di inebriante fiducia in se stessi, di brillantezza metallica, come l'Europa non ha mai visto prima\".\nL'antitesi dell'eroica razza ariana con le sue qualit\u00e0 vitali e creative che migliorano la vita era la \"razza ebraica\", che Chamberlain present\u00f2 essere come l'antitesi di quella ariana; difatti qualsiasi qualit\u00e0 positiva degli ariani, gli ebrei ne rappresentavano l'esatta quali\u00e0 negativa. Lo storico statunitense Geoffrey Field ha scritto:\nChamberlain annunci\u00f2 ne \"I fondamenti\" che tutte le guerre scoppiate nel corso della storia erano \"particolarmente connesse alle operazioni finanziarie ebraiche\". Egli avvert\u00ec che lo scopo dell'ebreo era quello di \"mettere il piede sul collo di tutte le nazioni del mondo e di essere l'unico signore e possessore di tutta le terra\". Come parte dei loro piani per distruggere la civilt\u00e0 ariana, \"considerate con quale maestria usano la legge del sangue per estendere il loro potere\".\nChamberlain scrisse che le donne ebree venivano incoraggiate a sposare i Gentili mentre gli uomini ebrei non lo erano; in tal modo la loro linea maschile \"rimase immacolata ... migliaia di rami laterali sono stati tagliati e impiegati per infettare gli indoeuropei con il sangue ebraico\". Nel suo racconto sulle guerre puniche tra la Roma ariana e la Cartagine semitica, Chamberlain elogi\u00f2 i romani per la totale distruzione della citt\u00e0 avvenuta nel 146 a.C. al termine della terza guerra punica, prendendo il fatto come esempio su come gli ariani avrebbero dovuto occuparsi dei Semiti.\nChamberlain sostenne inoltre di come i Romani diventassero col tempo troppo tolleranti nei confronti dei semiti, in particolare verso gli ebrei e come proprio ci\u00f2 sarebbe stata la causa della caduta dell'impero romano d'Occidente. Egli sostenne che ci\u00f2 fu dovuto alla mescolanza razziale con gli ebrei e che questi avessero casuato cos\u00ec prima il declino e poi il crollo dell'antico impero ariano.\nChamberlain scrisse che l'imperatore romano militare di razza africana Caracalla concesse la cittadinanza romana a tutti gli individui dell'impero, a prescindere dalla razza o dalla religione nel 212 e questo, come sua diretta conseguenza, condusse i romani a mescolarsi liberamente con i popoli semitici e africani, Chamberlain conclude: \"come una cataratta il sangue alieno venne versato nella citt\u00e0 spopolata di Roma e presto i romani cessarono di esistere\".\nIn quanto tale la distruzione dell'impero d'Occidente da parte dei popoli germanici fu solamente un atto di liberazione dal \"V\u00f6lkerchaos\" (caos dei popoli) che l'impero romano era diventato. L'obiettivo ultimo dell'ebreo secondo Chamberlain era quello di creare una situazione particolare: \"in Europa ci sarebbe stato un solo popolo di razza pura, gli ebrei, tutto il resto sarebbe diventato un branco Meticcio di pseudo-ebrei, un popolo senza dubbio degenerato fisicamente, mentalmente e finanche moralmente\".\nCome parte dei loro piani per distruggere gli ariani Chamberlain afferm\u00f2 che gli ebrei avessero fondato la Chiesa cattolica romana la quale predicava esclusivamente un cristianesimo \"giudaizzato\" che nulla aveva a che vedere con il cristianesimo creato originariamente dal Cristo ariano. Secondo certi storici \"I fondamenti\" sono in realt\u00e0 un esempio di antipapismo pi\u00f9 che di antisemitismo, ma questa teoria manca il bersaglio in quanto la ragione per cui Chamberlain attacc\u00f2 la Chiesa cattolica con tanta violenza fu perch\u00e9 credeva che il Papato fosse controllato dagli stessi ebrei.\nNella prima met\u00e0 del XVI secolo Chamberlain sostenne che i tedeschi ariani sotto la guida di Martin Lutero grazie alla riforma protestante si allontanarono dall'influenza corrotta di Roma ed in tal modo stabilirono le fondamenta di un \"cristianesimo germanico\". Chamberlain sostenne che la forma naturale e migliore di governo per gli ariani fosse una dittatura e perci\u00f2 incolp\u00f2 gli ebrei per aver inventato la democrazia come parte dei loro piani per distruggere gli ariani.\nAllo stesso modo Chamberlain accus\u00f2 il capitalismo - che vide come un sistema economico gravemente distruttivo - come qualcosa di inventato dagli ebrei per arricchirsi a spese degli ariani, accreditando contemporaneamente agli ebrei di aver inventato anche il socialismo con il suo messaggio di uguaglianza umana universale come un astuto stratagemma ebraico per distogliere l'attenzione da tutta la devastazione economica prodotta dai finanzieri ebrei.\nL'implacabile determinazione usata da Chamberlain per dimostrare che tutto ci\u00f2 che considerava cattivo nel mondo fosse opera degli ebrei lo port\u00f2 ad alcune conclusioni strane. Chamberlain ebbe una profonda antipatia anche nei confronti dei cinesi e cos\u00ec ne \"I Fondamenti\" annunzi\u00f2 che la civilt\u00e0 cinese fosse stata in realt\u00e0 fondata dagli ebrei perch\u00e9 proprio come gli ebrei anche i cinesi avevano \"... la totale assenza di una cultura avanzata e una visione accentuata unilaterale della civilt\u00e0\". Per Chamberlain questa era pi\u00f9 che una prova sufficiente del fatto che gli ebrei avessero creato la civilt\u00e0 cinese.\nLo storico franco-israeliano Saul Friedl\u00e4nder ha descritto \"I Fondamenti\" - con la sua teoria delle due uniche razze rimaste \"pure\" nel mondo, cio\u00e8 i tedeschi e gli ebrei, bloccati in una guerra per la dominazione del mondo che poteva finire solo con la completa vittoria di uno sopra l'altro - come uno dei testi chiave dell'\"antisemitismo redentivo\".\nPoich\u00e9 Chamberlain consider\u00f2 gli ebrei come una razza a parte e non come una religione, Chamberlain sostenne che la conversione degli ebrei non era una \"soluzione\" adatta per la \"questione ebraica\", affermando che i convertiti ebrei al cristianesimo rimanevano ancora ebrei. Nel prendere questa posizione Chamberlain si diresse ben oltre il suo eroe Wagner. Il giornalista olandese naturalizzato britannico Ian Buruma ha scritto:\nChamberlain non sostenne il genocidio degli ebrei ne \"I Fondamenti\", nonostante la sua determinazione a voler scagliare tutti i problemi del mondo sugli ebrei; non propose mai una soluzione a questo problema cos\u00ec fortemente sentito. Fece invece l'affermazione criptica che, dopo aver letto il suo libro, i suoi lettori avrebbero saputo meglio come inventarsi una \"soluzione\" alla \"questione ebraica\".\nFriedl\u00e4nder ha sostenuto che se si dovesse prendere seriamente la teoria dell'\"antisemitismo redentore\" proposto ne \"I Fondamenti\" e spingerla fino alla sua conclusione logica, allora inevitabilmente si giungerebbe al risultato che il genocidio potrebbe anche rivelarsi come una \"soluzione\" perfettamente accettabile alla \"questione ebraica\".\nFriedl\u00e4nder ha sostenuto che c'\u00e8 una logica implicita di genocidio ne \"I Fondamenti\", in quanto Chamberlain sostenne che gli ebrei erano una razza a parte rispetto al resto dell'umanit\u00e0; che il male fosse incorporato nei geni stessi degli ebrei; cos\u00ec gli ebrei sarebbero nati malvagi lo sarebbero rimasti fino alla morte, un ebreo non avrenne mai potuto smettere di essere maligno anche se lo avesse voluto; soltanto per questi motivi biologici gli ebrei non avrebbero mai cessato i loro infiniti tentativi di distruggere tutto ci\u00f2 che vi fosse stato di buono nel mondo.\nIspirato dal suo libro, lo scrittore \"v\u00f6lkisch\" Josef Remier fece pubblicare nel 1905 \"Ein Pangermanisches Deutschland\", che usava le tesi de \"I Fondamenti\" per sostenere che l'impero tedesco avrebbe dovuto conquistare l'impero russo, dopo di che speciali commissioni di medici, antropologi ed \"esperti di allevamento\" razziale avrebbero dovuto dividere la popolazione in tre categorie: i tedeschi etnici, quelli che possono essere \"germanizzati\" e quelli incapaci di \"miglioramento\" con tutti gli slavi e gli ebrei inclusi in quest'ultima categoria. Geoffrey Field ha scritto che la visione di Remier anticipava la \"guerra di sterminio\" che fu l'Operazione Barbarossa nel 1941 in \"molti dei suoi aspetti pi\u00f9 orrorifici\".\n\"I Fondamenti\" vendettero bene: otto edizioni e 60.000 copie entro 10 anni, 100.000 copie fino allo scoppio della prima guerra mondiale e 24 edizioni per pi\u00f9 di un quarto di milione di copie entro il 1938. Il successo dell'opera subito dopo la sua pubblicazione nell'ottobre del 1899 trasform\u00f2 Chamberlain in una celebrit\u00e0 intellettuale.\nLa popolarit\u00e0 del libro fu tale che molti insegnanti ginnasiali (dell'istruzione secondaria) nelle zone protestanti della Germania ne resero necessaria la lettura per i loro studenti. Un maestro si ricord\u00f2: \u00ab\"io stesso lessi l'intero libro in una sola volta quando, come un giovane insegnante di ginnasio a Norimberga, mi cadde tra le mani e con il viso in fiamme lo misi da parte pieno di eccitazione: posso ancor oggi [1927] immaginare la scena e ci\u00f2 pu\u00f2 risvegliare la mia vecchia sensazione\"\".\nIl libro venne venduto molto bene ma le recensioni in Germania furono molto contrastanti. I quotidiani conservatori e nazionalliberali fecero generalmente delle recensioni amichevoli e benevole. I giornali del movimento v\u00f6lkisch diedero critiche positive con molti dei suoi commentatori che lo definirono come uno dei pi\u00f9 grandi libri mai scritti nella storia.\nLe universit\u00e0 tedesche furono all'epoca ricettacoli e focolai di attivit\u00e0 v\u00f6lkisch in quei primi anni del XX secolo e \"I Fondamenti\" furono estremamente popolari nei campus universitari con molti club che lo usarono come un motivo per escludere gli studenti ebrei dall'adesione.\nAllo stesso modo le scuole militari furono centri di pensiero v\u00f6lkisch nei primi anni del XX secolo e il saggio risult\u00f2 essere molto popolare tra i cadetti ufficiali; anche se nessuna delle forze armate o degli eserciti prussiani, bavaresi, sassoni e del w\u00fcrttemberg accettarono candidati ebrei, il libro non port\u00f2 comunque all'esclusione completa degli ebrei. Le sole eccezioni all'esclusione totale degli ebrei tedeschi dal corpo ufficiale riguardarono gli eserciti bavaresi e sassoni, disposti ad accettare gli ebrei solo come ufficiali di riserva.\nI giornali liberali e socialdemocratici diedero al libro recensioni estremamente negative con i critici che si lamentarono del modo estremamente irrazionale di ragionamento presente nel libro, notando come Chamberlain citasse fuori dal contesto gli scritti di Johann Wolfgang von Goethe per fargli esprimere opinioni che non aveva mai avuto e che l'intero libro fosse ricolmo di un antisemitismo ossessivo che trovavano estremamente sgradevole.\nA causa dell'antipapismo di Chamberlain i giornali cattolici pubblicarono recensioni tutte molto ostili, anche se i critici cattolici raramente accusarono il libro per il suo antisemitismo. I giornali v\u00f6lkisch protestanti diedero invece ottime recensioni, mentre altri giornali protestanti ortodossi furono disturbati dalla richiesta di Chamberlain di un \"cristianesimo razziale\".\nUno scrittore protestante, il professor Baentsch di Jena, scrisse che Chamberlain aveva sistematicamente distorto il \"Libro di Giobbe\", i \"Salmi\", i \"Nevi\u00ecm\", i profeti minori e altri libri dell\"'Antico Testamento\", portandoli a concludere che non sorprendesse il fatto che Chamberlain trovasse un terreno totalmente comune tra il cristianesimo e l'ebraismo dato il modo in cui aveva rappresentato male l'intero Antico Testamento.\nUn recensore ebraico tedesco, il banchiere di Berlino Heinrich Meyer-Cohn, scrisse che \"I Fondamenti\" erano un libro \"brutto, poco chiaro e illogico nel suo pensiero spirituale e fortemente scadente nello stile, pieno di falsa modestia e di autentica altezzosit\u00e0, pieno di una reale ignoranza e di falsa affezione di apprendimento\".\nI gruppi ebraici tedeschi come il \"Centralverein deutscher Staatsburge j\u00fcdischen Glaubens\" e il \"Verein zur Abwehr Antisemitismus\" dichiararono ripetutamente all'inizio del XX secolo che la popolarit\u00e0 di questo libro costituiva per loro una delle principali fonti di preoccupazione, rilevando che esso aveva prodotto un notevole aumento dell'antisemitismo con molti ebrei tedeschi che si trovavano ora oggetti di molestie e talvolta anche oggetto di violenza.\nIl giornalista ebreo-tedesco Moritz Goldstein scrisse nel 1912 che era diventato un esponente del sionismo perch\u00e9 credeva che oramai non vi fosse pi\u00f9 una sola possibilit\u00e0 di futuro per gli ebrei in Germania, ed una delle ragioni di questa convinzione era che: \"Chamberlain crede in ci\u00f2 che dice e per questo le sue distorsioni mi sconvolgono e non riesco a credere come possa un tale libro venire stampato in migliaia di copie un'edizione dopo l'altra e vorrei ancora sapere come possa essere possibile per molti tedeschi, la cui immagine di s\u00e9 indulge piacevolmente in questa sua teoria, essere in grado di rimanere ancora abbastanza critici per mettere in discussione le sue innumerevoli ingiustizie ed errori\"\nGoldstein aggiunse anche che il caso di Chamberlain dimostrava il punto di vista tipico di quei \"buoni spiriti, uomini intelligenti e amanti della verit\u00e0 che, tuttavia, non appena parlano di ebrei, cadono in un odio cieco e quasi rabbioso\".\nL'evangelista della razza.\nNel 1900 Chamberlain visit\u00f2 la Gran Bretagna per la prima volta dopo decenni, un luogo disprezzato e da lui chiamato \"la terra dei mangiatori di boeri\". Scrivendo a Cosima Wagner da Londra Chamberlain dichiar\u00f2 tristemente che la sua Gran Bretagna, la Gran Bretagna delle regole aristocratiche, del duro lavoro e del coraggio umano, la romantica \"Merry England\" della sua immaginazione non esisteva pi\u00f9; oramai era stata sostituita da ci\u00f2 che Chamberlain vide come una societ\u00e0 immersa nel materialismo, del tutto priva di anima e dominata interamente dall'avidit\u00e0, atomizzata in individui senza senso con un solo scopo collettivo, quello di far soldi.\nChamberlain scrisse che la Gran Bretagna dal 1880 in poi aveva \"scelto di servire Mammona\", per cui non manc\u00f2 di accusare gli ebrei, scrivendo a Cosima: \"questo \u00e8 il risultato, quando uno ha studiato la politica con un ebreo per un quarto di secolo\". Il Chamberlain stava qui riferendosi all'ebreo Benjamin Disraeli, che odi\u00f2 sempre con passione.\nChamberlain cos\u00ec concluse: \"la mia vecchia Inghilterra era irriconoscibile\"; dichiar\u00f2 inoltre nella sua lettera che tutti gli uomini d'affari britannici erano ormai dei disonesti; il ceto medio compiaciuto e stupido; le piccole imprese e gli agricoltori non pi\u00f9 in grado di competere con le grandi industrie di propriet\u00e0 ebraica; infine la monarchia era \"irrimediabilmente indebolita\" dal cambiamento sociale. In breve le Gran Bretagna non era pi\u00f9 il suo paese.\nNell'estate del 1900 scrisse un saggio nella rivista \"Jugend\", dove dichiar\u00f2: \"\"il regno di Guglielmo II di Germania ha il carattere dell'alba di un nuovo giorno\". Chamberlain continu\u00f2 scrivendo che Guglielmo era \"infatti il primo Kaiser tedesco\"\" che conoscesse che la sua missione, quella cio\u00e8 di \"nobilitare\" il mondo diffondendo \"la conoscenza tedesca, la filosofia tedesca, l'arte tedesca e, se Dio vuole, anche la religione tedesca. S'impegna per poter diventare un vero Kaiser del popolo tedesco\".\nPer consentire alla Germania di diventare una potenza mondiale Chamberlain chiese che l'impero tedesco diventasse anche la potenza marittima pi\u00f9 grande del mondo, in quanto afferm\u00f2 che qualunque potere regola i mari regola anche il mondo. Chamberlain scrisse che \"senza una flotta non si pu\u00f2 fare nulla, ma dotato di una grande flotta, la Germania si imbarca sul percorso che Oliver Cromwell ha mostrato all'Inghilterra; la strada e pu\u00f2 e deve orientarsi risolutamente verso l'obiettivo di diventare la prima potenza mondiale. Ne possiede la giustificazione morale e pertanto anche il dovere\".\nAll'inizio del 1901 l'imperatore Guglielmo lesse \"I Fondamenti\" e ne rimase immensamente colpito. Chamberlain venne invitato a corte e Ulrich von B\u00fclow, il fratello del Cancelliere del Reich Bernhard von B\u00fclow, scrisse in una lettera ad un amico nel gennaio 1901 che il Kaiser stava \"studiando il libro una seconda volta pagina per pagina\".\nNel novembre del 1901 l'amico di Chamberlain, il diplomatico tedesco nonch\u00e9 cortigiano Philipp zu Eulenburg - che era anche il migliore amico di Guglielmo - present\u00f2 Chamberlain al Kaiser. I due s'incontrarono per la prima volta alla tenuta di Eulenburg presso L\u00f6wenberger Land e presto divennero ottimi amici, mantenendo una corrispondenza regolare che continu\u00f2 fino alla morte di Chamberlain nel 1927.\nPer raggiungere la residenza da Vienna Chamberlain dovette prima prendere il treno per Berlino e poi un altro treno per L\u00f6wenberger. L'incontro con il Kaiser venne considerato talmente importante che quando Chamberlain raggiunse Berlino, venne accolto dal cancelliere principe von B\u00fclow in persona, che si un\u00ec a lui fino a che non giunsero a destinazione.\nDurante il viaggio in treno B\u00fclow e Chamberlain ebbero una lunga discussione prima su \"I Fondamenti\" e poi sulla letteratura francese. Dopo aver raggiunto le porte del paese verso sera i due si unirono a Guglielmo e Eulenburg, circondati da servitori che portavano con s\u00e9 delle torce. Quando incontr\u00f2 Chamberlain per la prima volta, Guglielmo gli disse: \"ti ringrazio per quello che hai fatto per la Germania!\"\nIl giorno successivo Eulenburg scrisse ad un amico che l'imperatore \"rimase completamente sotto l'incantesimo di quest'uomo [Chamberlain], che comprendeva meglio di qualsiasi altro ospite a causa dello studio approfondito fatto del suo libro\".\nPer il resto della loro vita Chamberlain e Guglielmo ebbero ci\u00f2 che lo storico americano Geoffrey Field ha chiamato \"\"un legame caldo e personale\", espresso in una serie di \"lettere elaborate e piene di ammirazione reciproca e idee stravaganti\"\". Le lettere tra i due furono ricolme di \"\"un mondo del pensiero inquietante fatto di conservatorismo mistico e razzista. Si ritrovavano in una vasta gamma di argomenti: la missione nobilitativa assunta dalla razza germanica, le forze corrosive dell'ultramontanismo, il materialismo e il 'veleno distruttivo' [gli ebrei]. Questi furono i loro temi preferiti\".\nAltri soggetti spesso discussi nelle lettere furono i pericoli posti al Reich dal pericolo giallo, dai russi e dalle orde dei negri. Nel 1901 Guglielmo inform\u00f2 Chamberlain in una lettera: \"Dio ha inviato il tuo libro al popolo tedesco, proprio come ti ha mandato personalmente a me, questa \u00e8 la mia convinzione inconfutabile\"\".\nGuglielmo continu\u00f2 ad elogiare Chamberlain come suo \"compagno di armi e alleato nella lotta dei teutoni contro Roma (il papismo) e Gerusalemme (gli ebrei)\". Nel 1902 Guglielmo scrisse un'altra lettera in cui disse a Chamberlain: \"puoi salvare il nostro 'Volk' [popolo] tedesco, la nostra 'Germanitudine', perch\u00e9 Dio ti ha mandato come nostro aiutante!\"\nChamberlain a sua volta consigli\u00f2 a Guglielmo di \"creare una Germania sensibilmente razziale e organizzata in modo centralizzato con un chiaro senso dello scopo, una Germania che potesse arrivare a governare il mondo intero\". Nel 1903 Chamberlain scrisse ancora a Guglielmo affermando che, come negli ultimi giorni decadenti di Roma, \"il civis britannicus \u00e8 ormai diventato un concetto puramente politico senza che vi sia pi\u00f9 coinvolto alcun contenuto razziale\".\nChamberlain scrisse con disgusto come per due scellini e sei pence oramai ogni negro Basotho avrebbe potuto ora avere un passaporto britannico; continu\u00f2 poi prevedendo entro i prossimi cinquant'anni che \"l'aristocrazia inglese non sar\u00e0 nient'altro che un'oligarchia asservita al denaro, senza pi\u00f9 alcun briciolo di solidariet\u00e0 razziale o di rapporto con il trono\".\nChamberlain continu\u00f2 a deplorare la pratica di far crescere gli uomini d'affari all'interno della collettivit\u00e0 in Gran Bretagna, dichiarando con disprezzo che l\u00ec erano finiti col diventare semplicemente dei \"produttori di birra, produttori di inchiostro e proprietari di navi\" nella Camera dei Lord. Chamberlain concluse una sua lettera al Kaiser chiamando l'opinione pubblica britannica \"un branco che non ha volont\u00e0 e che pochi giornali e manciate di politici oramai manipolano come meglio desiderano\".\nIl concetto successivo di \"Inghilterra-Giuda\" di Guglielmo, una triste Inghilterra prosciugata dal capitalismo ebraico, dovette molto a Chamberlain. Il saggista olandese Ian Buruma ha descritto le lettere di Chamberlain al Kaiser come atte a spingere le sue \"idee piene di anglofobia, antisemitismo e germanofilia fino al livello della stupidit\u00e0\".\nIl giornale liberale \"Berliner Zeitung\" si ebbe a lamentare in un editoriale della stretta amicizia tra Guglielmo ed un tale razzista e antisemita come era Chamberlain, affermando che questa costituiva una vera causa di preoccupazione per le persone dignitose e leali, sia all'interno che all'esterno della Germania.\nPer Guglielmo tutto l'orgoglio per il suo essere un tedesco ebbe una certa ambivalenza circa la propria identit\u00e0, in quanto era per met\u00e0 britannico. In un'epoca di ultranazionalismo con identit\u00e0 sempre pi\u00f9 definite in termini razziali, il suo patrimonio misto impose un notevole sforzo psicologico su Guglielmo che, contemporaneamente, si ritrovava ad essere sia un anglofilo sia un anglofobo; un uomo che amava ed odiava gli inglesi allo stesso tempo e i cui scritti riguardanti la terra di sua madre Vittoria di Sassonia-Coburgo-Gotha (1840-1901) mostravano sia estrema ammirazione che dispiacere.\nBuruma osserva che per tutte le sue credenze molto svasate in pubblico circa la superiorit\u00e0 dei tedeschi su tutto, Guglielmo spesso mostrasse segni di un complesso di inferiorit\u00e0 nei confronti degli inglesi in privato, come se si fosse davvero convinto in profondit\u00e0 che era invece la Gran Bretagna ad essere il paese pi\u00f9 grande del mondo, non la Germania.\nPer Guglielmo qualcuno come Chamberlain, l'inglese che venne in Germania per lodarla come fosse il suo paese d'origine oltre che la pi\u00f9 grande nazione del mondo e che aveva \"scientificamente\" dimostrato che \"l'avvenimento\" descritto ne \"I Fondamenti\" era per lui un \"sogno\" da realizzare, fu assai importante. Scrivendo sul rapporto intercorso tra i due Field ha dichiarato:\nChamberlain, che per usare le stese parole di Buruma fu \"\"un feticista inglese del sangue tedesco\" che scrisse lunghi articoli pseudo-scientifici su come la \"genialit\u00e0 razziale germanica\" si manifest\u00f2 nelle opere culturali di Richard Wagner, Johann Wolfgang von Goethe, Ludwig van Beethoven e William Shakespeare (Chamberlain consider\u00f2 sempre Shakespeare un \"drammaturgo germanico\" che apparteneva propriamente alla Germania), divent\u00f2 \"il fiammifero acceso perfetto\"\" per Guglielmo.\nChamberlain scrisse frequentemente ad un ammirato e riconoscente Guglielmo dicendo che lui era l'unico nobile \"\"spirito tedesco\" che stava salvando il mondo che stava per essere distrutto da un \"materialismo Yankee-anglo-ebraico sradicato\"\". Infine anche Guglielmo era un wagneriano e trov\u00f2 molto da ammirare negli scritti di Chamberlain che elogi\u00f2 la musica di Wagner come una forza spirituale mistica e spirituale che incarnava tutto ci\u00f2 che vi era di grande nello spirito tedesco.\nIl successo del suo libro rese Chamberlain famoso in tutto il mondo. Nel 1906 l'intellettuale brasiliano S\u00edlvio Romero lo cit\u00f2 insieme all'antropologo tedesco Otto Ammon, Georges Vacher de Lapouge e Joseph Arthur de Gobineau per dimostrare che il biondo popolo con \"dolicocefalia\" dell'Europa settentrionale era la migliore e pi\u00f9 grande razza presente in tutto il mondo e sollecit\u00f2 che il Brasile avrebbe potuto diventare una grande nazione grazie ad un enorme afflusso di immigrati tedeschi che avrebbe portato ad uno 'sbiancamento' del paese.\nChamberlain ricevette numerosi inviti a tenere lezioni sulle sue teorie razziali presso l'universit\u00e0 di Yale e la Johns Hopkins University, ma li declin\u00f2 tutti in quanto non desider\u00f2 mai visitare quello che considerava una nazione culturalmente e spiritualmente debole come gli Stati Uniti d'America. Quando il libro venne pubblicato per la prima volta oltreoceano i recensori si chiesero spesso chi fosse mai questo Chamberlain e nella stampa tedesca vi fu un'ampia e feroce speculazione sul fatto se Chamberlain fosse imparentato con Joseph Chamberlain, il segretario coloniale inglese e autore principale della politica britannica in Sudafrica, uno degli uomini pi\u00f9 detestati dell'intero impero tedesco.\nMolte riviste tedesche stamparono per errore immagini dei figli di Joseph, Austen Chamberlain o Neville Chamberlain come se fossero gli autori de \"I Fondamenti\". Come tanti altri, anche molti tedeschi emisero un sospiro collettivo di sollievo quando si accert\u00f2 che Houston Stewart Chamberlain non era in alcuna maniera legato alla famosa famiglia Chamberlain di Birmingham.\nDopo il successo ottenuto dal suo libro a Vienna si form\u00f2 un \"Circolo Chamberlain\" comprendente l'esperto di indologia Leopold von Schroeder, il conte Ulrich von B\u00fclow, la contessa Melanie von Metternich-Winneburg, la contessa Marietta von Coundenhove, la baronessa Emma von Ehrenfels, il critico musicale e wagneriano Gustav Schonaich, il conte Ulrich von Brockdorff-Rantzau, il conte Hermann Graf Keyserling e Rudolf Kassner che si incontrarono settimanalmente presso la casa di Chamberlain per discutere le sue teorie razziali.\nFu durante questo periodo che Chamberlain intrattenne una relazione con la baronessa von Ehrenfels, la moglie del suo amico il barone Christian von Ehrenfels, ed assieme a questa ebbe anche un rapporto con una ballerina di cabaret viennese di nome Lili Petri. Nel 1906 il suo matrimonio con Anna naufrag\u00f2 nel divorzio.\nOltre ai proventi delle vendite de \"I Fondamenti\" e dei saggi che stava scrivendo a getto continuo per vari giornali e riviste, Chamberlain fu sostenuto finanziariamente da un ricco produttore tedesco di pianoforte, August Ludowici (che am\u00f2 tanto Chamberlain da far acquistare una casa appositamente per lui) e dall'industriale svizzero Ag\u00e9nor Boissier, con un reddito annuo di circa 30-40.000 marchi (per contro, un insegnante tedesco aveva un reddito annuo di 1.000 marchi mentre un professore realizzava circa 12.000 marchi all'anno).\nNel 1908 Chamberlain spos\u00f2 la figlia di Wagner Eva von B\u00fclow (1867-1942) dopo che Cosima Wagner ne sugger\u00ec la relazione, rendendolo in tal modo estremamente felice per il fatto di essersi sposato con la figlia del suo amatissimo eroe Wagner. L'anno successivo si trasfer\u00ec a Bayreuth, dove avrebbe vissuto fino alla morte sopraggiunta nel 1927.\nChamberlain, autoproclamatosi \"l'evangelista della razza\", cominci\u00f2 a vedersi pure come un profeta, scrivendo al Kaiser: \"\"oggi Dio si affida solo ai tedeschi: questa \u00e8 la conoscenza, la verit\u00e0 sicura, che mi ha colmato l'anima per anni; ho sacrificato tutta la mia pace nel servirlo, per tutta la vita e fino a quando non morir\u00f2\". Philipp zu Eulenburg ricord\u00f2 che, nascosto dietro il suo silenzio, Chamberlain aveva \"uno spirito ardente con quegli occhi che gli parlano solo di libri\"\".\nAlcuni che lo conobbero bene lo descrissero come un uomo tranquillo e riservato pieno di erudizione urbana e di fascino; un personaggio modesto e geniale con modi eleganti di indossare abiti costosi e che avrebbe potuto parlare brillantemente e con molta pazienza per un gran numero di soggetti per ore intere. Sotto la sua superficie lucida Chamberlain ebbe per\u00f2 un suo lato \"\"fanatico e ossessivo\", i cui copiosi quaderni e le lettere mostrano essere un uomo con \"una mente profondamente irrazionale\"\", un individuo marcatamente portato al sadismo e profondamente affetto da paranoia che credeva di essere vittima di una mostruosa cospirazione ebraica atta a distruggerlo. Lo status di Chamberlain come semi-recluso fu dovuto anche alla sua paura che gli ebrei stessero complottando il suo omicidio.\nAcceso imperialista, Chamberlain fu naturalmente anche un fervente sostenitore della Weltpolitik, sotto le ali della quale l'impero tedesco cercava di diventare la potenza predominante del mondo, giustificata in questo dal razzismo . Nel 1904, quando il governo tedesco commise il genocidio degli Herero e dei Nama nel corso delle Guerre herero - contro i popoli Herero e Nama nell'Africa Tedesca del Sud-Ovest ( la moderna Namibia) - Chamberlain si congratul\u00f2 con Guglielmo in una lettera per le sue politiche genocide, lodando il Kaiser per la sua \"\"guerra di sterminio\" la quale rappresentava \"un bell'esempio di come gli Ariani dovrebbero affrontare i negri\"\".\nIn una lettera del 1906 indirizzata a Guglielmo Chamberlain annunci\u00f2 che, a causa della mescolanza razziale causata dagli ebrei, la Gran Bretagna, la Terza Repubblica francese, l'impero austro-ungarico e l'impero russo erano diventate tutte potenze in declino e solo il Reich tedesco \"\"puro\" era oramai in grado di proteggere \"il centro vitale dell'Europa occidentale dai russi discendenti dei Tatari, dai sognatori dei confini deboli dell'Oceania e dell'America del Sud e soprattutto dai milioni di negri, impoveriti nell'intelletto quasi in modo bestiale, che ancora oggi sono armati per la futura guerra delle razze in cui non ci sar\u00e0 data tregua\"\".\nCos\u00ec, Chamberlain scrisse a Guglielmo, la \"Weltpolitik\" tedesca era una \"missione sacra\" per proteggere le razze e le culture superiori da quelle inferiori. Chamberlain conclue la sua lettera dicendo che le idee del potere bianco avevano \"non solo giustificato le vere aggressioni della Russia e dell'Inghilterra nel corso del XIX secolo, ma anche sanzionato in anticipo tutto ci\u00f2 che la Germania potesse scegliere di fare nel corso del XX secolo\".\nNel 1908 l'esplosione dello scandalo Harden-Eulenburg (soprannominato in seguito \"scandalo della tavola rotonda\", uno degli eventi di maggior rilievo della storia dell'omosessualit\u00e0 in Germania) danneggi\u00f2 la reputazione di Guglielmo quando il comune amico del Kaiser e di Chamberlain Philipp zu Eulenburg fu esposto in tutta stampa per il fatto di essere un omosessuale. Dal momento che Eulenburg era stato il miglior amico dell'imperatore a partire dal lontano 1886, lo scandalo condusse a pettegolezzi in tutto l'impero tedesco nel tentativo di venire a sapere se Guglielmo ed Eulenburg fossero stati pi\u00f9 che semplici amici. Dal momento che Eulenburg era abbastanza aperto da atteggiarsi a gay quando si trovava in compagnia dei suoi amici pi\u00f9 intimi, e lui e Guglielmo erano stati amici per la pelle per ben 22 anni, il fatto ha portato lo storico britannico John C. G. R\u00f6hl a concludere che era molto improbabile che Guglielmo ignorasse l'orientamento sessuale di Eulenburg come afferm\u00f2 dopo che egli fu sottoposto ad outing.\nA seguito dello scandalo il Kaiser scrisse a Eulenburg una lettera molto fredda che diceva di non sopportare la compagnia degli omosessuali, pertanto la loro amicizia era finita e non voleva mai pi\u00f9 vedere o sentire di nuovo parlare di lui. Chamberlain non fu mai vicino a Eulenburg come Guglielmo e sembr\u00f2 davvero sconvolto nel conoscere le dichiarazioni testimoniate che facevano di Eulenburg un omosessuale..\nLa vicenda svolse in Germania un ruolo molto simile all'affare Dreyfus avvenuto alla fine del XIX secolo in Francia, salvo che la vittima in questo caso era il celebre antisemita Eulenburg. Durante il dipanarsi dello scandalo, tra querele e contro-querele. praticamente l'intero movimento v\u00f6lkisch si schier\u00f2 a sostegno di Eulenburg affermando che essi in realt\u00e0 rappresentavano gli eterosessuali ariani immischiati in false accuse di omosessualit\u00e0 da parte degli ebrei Max Bernstein (giornalista) e Magnus Hirschfeld (medico omosessuale).\nIl giornalista tedesco Theodor Wolff scrisse nel 1906 circa il ruolo svolto da Eulenburg nella sua qualifica di uno dei principali antisemiti tedeschi:\nIn una lettera diretta a Chamberlain Guglielmo scrisse che tutto lo scandalo era emerso a causa della \"sfrontatezza e impudenza ebraica, delle loro calunnie e menzogne\". Nella stessa lettera un furibondo Guglielmo rifer\u00ec a Chamberlain che Maximilian Harden, l'ebreo tedesco convertito al luteranesimo nonch\u00e9 il giornalista che aveva scoperto Eulenburg era un \"\"ripugnante, nauseante e sporco ebreo\" e un \"demonio velenoso fuoriuscito dal limo dell'inferno, una vergognosa macchia inseritasi nel nostro Volk\"\".\nTuttavia, malgrado il suo forte antisemitismo e il suo desiderio spesso esplicito di espellere l'intera comunit\u00e0 ebraica tedesca, il Kaiser si ritrasse per il motivo che, se egli avesse espulso tutti gli odiati ebrei dall'impero tedesco, avrebbe riportato indietro l'economia tedesca di un secolo e pertanto avrebbe dovuto tollerare con fiera indignazione i suoi sudditi ebrei.\nCome parte del suo ruolo di \"Evangelista della Razza\" Chamberlain tonific\u00f2 il suo anti-cattolicesimo nel corso del primo decennio del XX secolo, realizzando tardivamente che i suoi attacchi rivolti contro la Chiesa cattolica ne \"I Fondamenti\" non ebbero come altra conseguenza che quella di allontanare l'intera comunit\u00e0 cattolica tedesca dal suo messaggio.\nIn quanto noto intellettuale pubblico Chamberlain scrisse su numerosi argomenti in una vasta gamma di giornali e riviste. Inoltre, per attaccare gli ebrei, uno dei temi principali dei saggi di Chamberlain, utilizz\u00f2 il soggetto dell'unit\u00e0 della filosofia, della lingua tedesca, della razza ariana e dell'arte tedesca e la necessit\u00e0 di ottenere un'unit\u00e0 della cultura della Germania attraverso un \"cristianesimo germanico\" razzista.\nGli altri temi principali del proprio lavoro furono la scienza e la filosofia. Chamberlain rimase sempre fortemente interessato agli sviluppi della scienza moderna e si vide quasi come uno scienziato, ma fu profondamente critico nei confronti della pretesa che voleva la scienza moderna poter spiegare tutto, credendo invece che vi fosse un lato spirituale dell'umanit\u00e0 che la scienza non avrebbe mai potuto spiegare.\nPertanto Chamberlain credette che la Germania moderna potesse venire distrutta a causa della perdita dei propri aspetti spirituali per colpa della convinzione materialista che la scienza sarebbe alla fine sempre riuscita a spiegare tutto. Nella biografia del 1905 dedicata ad uno dei suoi eroi preferiti, il filosofo tedesco del XVIII secolo Immanuel Kant, Chamberlain sostenne che Kant fosse riuscito a dimostrato i limiti del razionalismo e della ragione nella comprensione del mondo.\nChamberlain sostenne che Kant fosse riuscito a dimostrare che l'approccio istintivo basato sull'intuizione era in realt\u00e0 un modo molto pi\u00f9 valido per comprendere il mondo. Inevitabilmente il modo di comprendere la scienza \"kantiana\" di Chamberlain fu usato per attaccare gli ebrei attraverso la sua scrittura corrosiva: \"per comprendere Kant dobbiamo ... cominciare una volta per tutte liberarci del pesante fardello delle concezioni ebraiche che abbiamo ereditato e a cui siamo stati indottrinati\"\nAllo stesso modo la biografia di Chamberlain del 1912 di un altro dei suoi eroi, Johann Wolfgang von Goethe, venne usata per trasmettere lo stesso messaggio. Chamberlain descrisse Goethe come un uomo \"kantiano\" che aveva correttamente abbracciato sia gli approcci razionali e scientifici sia quelli istintivi e mistici della vita per raggiungere una sintesi che abbracci\u00f2 il meglio di entrambi i mondi.\nAncora una volta Chamberlain us\u00f2 Goethe come un modo per colpire gli ebrei, proclamando che Goethe avrebbe di sicuro vietato i rapporti sessuali tra ariani ed ebrei e che fosse un uomo che non sarebbe riuscito minimamente a sopportare gli artisti e i giornalisti ebrei invece cos\u00ec abbondantemente presenti nella Germania moderna. La rivista ebraica tedesca \"Im deutschen Reich\" scrisse in una rassegna dedicata a Goethe che Chamberlain se ne era appropriato per scatenare \"una polemica sulla politica della razza, l'igiene razziale e il valore razziale dal punto di vista di una giudeofobia monomaniaca\".\nGli aspetti di Weltpolitik, in particolare il \"Piano Tirpitz\", condussero ad un periodo di tensione anglo-tedesca nei primi anni del XX secolo. Chamberlain, che detestava la terra della sua nascita, non ebbe il minimo scrupolo ad affrontare serenamente l'antagonismo anglo-tedesco emergente. Egli giunse fino al punto da odiare l'impero britannico ed espresse la sua approvazione per gli scritti dello storico tedesco affetto da anglofobia e da antisemitismo Heinrich von Treitschke, la cui visione della Gran Bretagna come una nazione avida e vorace composta da commercianti disonesti di basso livello ma che aspira alla ricchezza mondiale fu la sua stessa visione.\nIn un'altra lettera indirizzata a Guglielmo Chamberlain scrisse: \"vi sono periodi in cui la storia \u00e8, come lo \u00e8 oggi, come tessuta su un telaio .. in modo tale che gli orditi e la trama siano stabiliti e siano sostanzialmente inalterabili; i fili vengono introdotti per un nuovo tessuto, quando il tempo della sostanza e del disegno deve prima essere determinato ... Ci troviamo in un tempo cos\u00ec oggi\".\nChamberlain dichiar\u00f2 a Guglielmo che la Germania ora doveva diventare la pi\u00f9 grande potenza mondiale, sia per il proprio bene che per il bene del resto del mondo. Nella stessa lettera respinse l'impero coloniale francese come un'aggregazione di nazioni di secondo grado che avrebbe potuto solo decadere ulteriormente; mentre l'impero russo non era altro che una nazione di slavi \"stupidi\" che potevano essere tenuti insieme soltanto perch\u00e9 lo Zar Nicola II di Russia aveva sangue tedesco, ma che senza il sangue tedesco presente tra i Romanov \"non rimarr\u00e0 altro che un brutto materiale grezzo in disfacimento\"; la Gran Bretagna stava inoltre declinando chiaramente in una fossa senza fondo di avidit\u00e0, di politica democratica inefficace e di individualismo sfrenato.\nChamberlain fu anche ricolmo di antiamericanismo e chiam\u00f2 gli Stati Uniti d'America una \"\"dinastia del dollaro\"; scrisse:\nChamberlain concluse cos\u00ec la sua lettera a Guglielmo: \"il futuro progresso dell'umanit\u00e0 dipende da una potente Germania che si estende su tutta la terra\"\". A tal fine Chamberlain sostenne la politica espansionistica tedesca sia in Europa che nel resto del mondo; costruire la flotta di alto mare (la Hochseeflotte) avrebbe interrotto la padronanza britannica dei mari; appoggi\u00f2 infine la ristrutturazione della societ\u00e0 tedesca seguendo le linee promosse dall'estrema destra, la lega pan-tedesca v\u00f6lkisch (l'Alldeutscher Verband)\nPropagandista durante la prima guerra mondiale.\nNell'agosto del 1914 inizi\u00f2 a soffrire di una paralisi progressiva degli arti.\nNel 1916 il Kaiser gli conferir\u00e0 la Croce di Ferro dopo che questi si fece naturalizzare come cittadino tedesco.\nMentore di Hitler.\nNel novembre del 1918 Chamberlain rimase completamente sconvolto e terrorizzato dalla sconfitta del suo paese adottivo nella prima guerra mondiale (cosa che ritenne sempre impossibile) e dalla rivoluzione di novembre che rovesci\u00f2 la sua amata monarchia. Aggiungendo altra amarezza a quella gi\u00e0 esistente, fu talmente paralizzato che non pot\u00e9 oramai pi\u00f9 lasciare il suo letto, cosa che credeva fosse il risultato di un avvelenamento operato dal Military Intelligence. Chamberlain vide la sconfitta e la rivoluzione come opera degli ebrei e scrisse nel 1919 che la Germania era ora sotto la \"supremazia degli ebrei\".\nNel corso degli ultimi anni gli scritti antisemiti di Chamberlain diventarono sempre pi\u00f9 violenti e sanguinari perch\u00e9 era diventato ancora pi\u00f9 intensamente antisemita di quanto gi\u00e0 non fosse prima del 1918. Nel marzo del 1920 sostenne il Putsch di Kapp contro la Repubblica di Weimar, chiamata da lui \"Judenrepublik\" e fu di conseguenza ancora pi\u00f9 sconvolto dal fallimento del tentativo di colpo di stato.\nEsso venne sconfitto grazie ad uno sciopero generale proclamato dai Partito Socialdemocratico di Germania che port\u00f2 all'arresto dell'intera economia tedesca. Un giovane attivista del movimento v\u00f6lkisch, Josef Stolzing-Cerny, un protettore di Chamberlain che aveva partecipato al \"Putsch\", gli scrisse dopo il suo fallimento: \"purtroppo Wolfgang Kapp non era un uomo con il cuore di leone, piuttosto l'uomo con il cuore della birra, poich\u00e9 egli stimolava continuamente tutte le sue energie che affascinavano tanto il suo cervello con l'alcol ... Nella stessa situazione un Otto von Bismarck o un Napoleone Bonaparte avrebbero cacciato l'intera repubblica ebraica-socialista mandandola al diavolo\".\nStolzing-Cerny continu\u00f2 a criticare Kapp per non aver fatto scatenare il Freikorps della Marinebrigade Ehrhardt che aveva condotto l'intera Berlino a schierarsi contro gli ebrei, ordinandogli invece di mantenere l'ordine Dopo questo clamoroso fallimento Chamberlain non consider\u00f2 pi\u00f9 Kapp uno dei suoi eroi ma invece lo accus\u00f2 di essere un debole e un codardo, troppo tipico dei conservatori tedeschi i quali parlavano sempre tanto duramente ma non che non facevano mai seguire alle loro parole l'azione.\nCosa ancora pi\u00f9 importante, il fallito Putsch scredit\u00f2 in un certo senso il conservatorismo tradizionale tedesco agli occhi di Chamberlain e ci\u00f2 lo condusse alla ricerca di un'alternativa pi\u00f9 radicale, un tipo di \"socialismo tedesco\" che avrebbe potuto e saputo offrire una \"terza via\" tra il capitalismo e il socialismo\nNel gennaio del 1921 Stolzing Cerny, iscritto al Partito Nazionalsocialista Tedesco dei Lavoratori (NSDAP) dal dicembre 1920, scrisse a Chamberlain sui riguardi di un uomo nuovo della scena politica: \"Adolf Hitler, un operaio austriaco, un uomo di straordinario talento oratorio e con una conoscenza politica incredibilmente ricca che sa meravigliosamente bene come fare per emozionare le masse\".\nInizialmente Chamberlain rimase alquanto esitante nei confronti di Hitler, credendo che fosse solo un altro Kapp, ma dopo la \"battaglia di Coburgo\", dove Hitler combatt\u00e9 personalmente assieme ai suoi seguaci in una guerriglia di strada contro i comunisti, Chamberlain cominci\u00f2 a riconoscere in Hitler una persona che sapeva praticare ci\u00f2 che predicava.\nDa quel momento in poi Chamberlain inizi\u00f2 a seguire e ad ammirare da vicino Hitler, che vide come \"salvatore della Germania\". Hitler, a sua volta lesse \"I Fondamenti\", la biografia su Richard Wagner di Chamberlain e molti dei suoi saggi di guerra, ed rimase assai influenzato da tutto ci\u00f2 che egli aveva scritto.\nUno dei maggiori biografi di Hitler, lo storico britannico Sir Ian Kershaw ha scritto che \"... Hitler accrebbe molto le sue idee da ben noti trattati antisemiti, come quelli di Houston Stewart Chamberlain, dell'esperto di orientalistica Adolf Wahrmund e specialmente del giornalista arci-populista Theodor Fritsch (uno di coloro che misero tutta la loro enfasi soprattutto sui presunti abusi sessuali commessi dagli ebrei contro le donne tedesche)\".\nIl fatto che Hitler fosse un ardente wagneriano diede a Chamberlain e ad Hitler un terreno reciproco per l'instaurarsi di un'amicizia, oltre al loro comune odio nei confronti degli ebrei. Allo stesso modo Joseph Goebbels venne convertito all'ideologia del movimento v\u00f6lkisch dopo aver letto i libri e i saggi di Chamberlain e giunse alla conclusione - sulla base dei suoi scritti - che la civilt\u00e0 occidentale avrebbe potuto essere salvata solo rimuovendo del tutto gli ebrei dalla societ\u00e0 tedesca.\nNel corso i questo periodo Chamberlain, praticamente membro della famiglia Wagner, inizi\u00f2 a spingere il Festival di Bayreuth ad essere apertamente identificato con la politica del v\u00f6lkisch e a trasformare la festa - precedentemente apolitica - in un'autentica adunata v\u00f6lkisch.\nNonostante la sua paralisi Chamberlain, la cui mente era ancora forte, rimase attivo come scrittore, mantenendo una fitta corrispondenza con un'intera gamma di figure passando dall'ammiraglio Alfred von Tirpitz al giornalista radicale antisemita Theodor Fritsch, leader del movimento \"Reichshammerbund\" v\u00f6lkisch.\nDal suo esilio nei Paesi Bassi l'ex Kaiser scrisse a Chamberlain nel 1922 per dirgli che, grazie ai suoi saggi, era diventato un seguace del Marcionismo e ora rifiutava l'intero \"Antico Testamento\". Guglielmo sostenne che, basandosi sull'opera di Chamberlain, ora sapeva che quello che divenne l'Antico Testamento era in realt\u00e0 solo un testo dello zoroastrismo dell'antica Persia e che pertanto era \"ariano\".\nL'ex Kaiser sostenne che gli ebrei avessero rubato e riscritto questo testo sacro dai persiani ariani, concludendo la sua lettera: \"liberiamoci dall'ebraismo con il suo Yahweh!\"\nNel 1923 Guglielmo scrisse raccontando a Chamberlain della sua convinzione che non solo gli ebrei \"\"non sono i nostri predecessori religiosi\", ma che Ges\u00f9 non fosse \"un ebreo\" ma bens\u00ec un ariano \"di eccezionale bellezza, alto e sottile con un volto nobile che ispirava al rispetto e all'amore, i capelli biondi sfumati in un marrone castano chiaro, le braccia e le mani nobili e squisitamente formate\"\"\nNel 1923 Chamberlain si incontr\u00f2 con Hitler a Bayreuth e nel settembre di quello stesso anno si sedette sulla sua sedia a rotelle accanto a Hitler durante la parata paramilitare v\u00f6lkisch \"\"Giornata tedesca\". Scrisse nel contempo una lettera aperta e altamente ammirata rivolta all'ormai alto dirigente dello NSDAP e fece pubblicare un saggio (\"Dio lo vuole!\") sulla prima pagina del giornale nazista \"V\u00f6lkischer Beobachter\". Chamberlain, paralizzato e sconvolto a seguito della sconfitta del suo amato impero tedesco nella prima guerra mondiale, scrisse a Hitler dopo la sua prima visita nel settembre 1923:\nLa lettera di Chamberlain, che lo fece diventare la prima grande celebrit\u00e0 ad appoggiare lo NSDAP, produsse una sensazione mediatica in tutto il paese e port\u00f2 Hitler a gioire \"come un bambino\"\" alla notizia Quando Hitler inscen\u00f2 il Putsch di Monaco nel novembre del 1923 Chamberlain scrisse un saggio per il \"V\u00f6lkischer Beobachter\" intitolato \"Dio lo vuole!\" invitando tutti i tedeschi che amavano la Germania ad unirsi al putsch..\nDopo il suo fallimento Chamberlain scrisse: \"siamo profondamente colpiti da questo tragico destino, l'ebreo e il gesuita possono ora ancora una volta trionfare!\" Chamberlain si un\u00ec al partito nazista e contribu\u00ec alle sue pubblicazioni. La sua rivista principale, il \"V\u00f6lkischer Beobachter\", gli dedic\u00f2 ben cinque colonne per lodarlo nel giorno del suo settantesimo compleanno, descrivendo \"\"I Fondamenti\" come il \"vangelo del movimento nazionalsocialista\".\nNel gennaio del 1924 Chamberlain pubblic\u00f2 un saggio che elogi\u00f2 Hitler come una di quelle \"rare creature belle ... un uomo di genuina semplicit\u00e0 e con uno sguardo affascinante\", le cui parole \"arrivano sempre direttamente dal cuore\"\". Chamberlain elogi\u00f2 inoltre Hitler anche per aver intrapreso un \"Vernichtungskrieg\" (\"guerra di distruzione\") contro tutti i nemici della Germania. Scrisse ancora di Hitler, che considerava oramai il pi\u00f9 grande di tutti i suoi eroi:\nImpatto de \"I fondamenti\".\nDurante la sua vita le opere di Chamberlain vennero lette in tutta Europa e soprattutto in Germania. La sua accoglienza fu particolarmente favorevole tra l'\u00e9lite conservatrice tedesca. Il Kaiser Guglielmo II di Germania lo patrocin\u00f2 caldamente, mantenendo con lui una fitta corrispondenza, invitandolo a rimanere presso la sua corte, distribuendo copie de \"I fondamenti del diciannovesimo secolo\" tra l'esercito tedesco (il Deutsches Heer) e facendo inserire copie del libro sono nelle biblioteche tedesche, oltre che ad includerlo nei programmi scolastici.\nNel 1932, in un saggio intitolato \"Anti-Semitica\" che denunci\u00f2 l'antisemitismo il giornalista tedesco Carl von Ossietzky spieg\u00f2: \"l'antisemitismo intellettuale era la speciale prerogativa di Houston Stewart Chamberlain, che, nei fondamenti del XIX secolo ha concretizzato le fantasie del conte Arthur Joseph de Gobineau che erano entrato a Bayreuth e le ha tradotte dal linguaggio di innocui snob ad un misticismo modernizzato e seducente\". Ossietzky concluse il suo saggio con l'avvertimento profetico: \"oggi c'\u00e8 un forte odore di sangue nell'aria. L'antisemitismo letterario finge di essere solo un'arma morale per poter compiere meglio l'omicidio, ladri affidabili e onesti si prenderanno cura del resto\".\n\"I Fondamenti\" si dimostrerebbero un lavoro seminale per il nazionalismo tedesco; a causa del suo successo, aiutato dall'associazione di Chamberlain con il circolo di Wagner, le idee della supremazia della razza ariana e di una lotta contro l'influenza ebraica si diffusero ampiamente in tutto lo Stato tedesco all'inizio del secolo. Se non costitu\u00ec il quadro della successiva ideologia del nazionalsocialismo, almeno forn\u00ec ai suoi aderenti una giustificazione intellettuale apparente.\nMolte delle idee di Chamberlain, come la sua enfasi posta su una lotta razziale tra ariani ed ebrei per la dominazione del mondo, entrarono a far parte del modo di pensare nazista; ma anche l'elezione della Germania ad uno \"status di potenza mondiale\"; la sua richiesta di una \"economia pianificata\" (qualcosa realizzato nel 1936 quando Hitler present\u00f2 il piano dei primi quattro anni videro il governo tedesco prendere in mano l'economia nazionale); la sua visione della Germania diventata la Volksgemeinschaft (comunit\u00e0 popolare); la sua domanda di una \"terza via\" tra il capitalismo e il socialismo; la sua totale opposizione alla democrazia e alla sua nostalgia per uno stile di vita agrario furono tutte cose poste al centro della politica nazionalsocialista.\nL'unica idea nazionalsocialista che a Chamberlain manc\u00f2 fu quella del Lebensraum (spazio vitale), la necessit\u00e0 percepita dalla Germania di colonizzare l'intera Europa orientale, spostando la popolazione esistente per lasciare spazio ai coloniariani. Tuttavia, esistettero pu sempre delle differenze; Chamberlain rimase sempre un monarchico e credette che quando il suo amico Hitler fosse giunto al potere, avrebbe ripristinato la monarchia e rimesso sul trono il suo altro amico Guglielmo II di Germania.\nSe Chamberlain fosse vissuto abbastanza per vedere realizzarsi la Germania nazista, con molta probabilit\u00e0 sarebbe rimasto deluso per il fatto che Hitler non avesse restaurato la monarchia che egli tanto desiderava. Inoltre, Chamberlain fu solo uno dei tanti pensatori del movimento v\u00f6lkisch che influenzarono Hitler.\nRiusc\u00ec per\u00f2 a vedere le sue idee cominciare a dare i propri frutti. Adolf Hitler, mentre ancora cresceva come figura politica all'interno della repubblica di Weimar, lo visit\u00f2 pi\u00f9 volte (nel 1923 e nel 1926, insieme a Joseph Goebbels) alla propriet\u00e0 della famiglia Wagner a Bayreuth e fece una buona impressione sullo scrittore inglese, tanto che questi si iscrisse al partito Nazionalsocialista Tedesco dei Lavoratori cominciando a scrivere sui vari giornali del partito.\nHitler partecip\u00f2 successivamente al funerale di Chamberlain svoltosi nel gennaio del 1927 insieme a diversi membri altamente qualificati del partito nazista.\nLe idee di Chamberlain furono influenti in particolare per Alfred Rosenberg, che divenne il filosofo ufficiale del partito nazista. Nel 1909, alcuni mesi prima del suo decimo compleanno, and\u00f2 con una zia a far visita al suo tutore, dove si trovarono riuniti anche altri parenti. Si alz\u00f2, and\u00f2 in un ripiano di libri, prese una copia de \"I Fondamenti\" di Chamberlain e scrisse in seguito cos\u00ec del momento vissuto: \"mi sentivo elettrizzato, ho letto il titolo e sono andato dritto in libreria\". Nel 1930 Rosenberg pubblic\u00f2 \"Il mito del XX secolo\", omaggio e continuazione del lavoro di Chamberlain.\nRosenberg accompagn\u00f2 Hitler quando questi fu invitato dalla vedova di Richard Wagner, Cosima Wagner, nell'ottobre del 1923, dove incontr\u00f2 il suo \"padre spiituale\". Hitler raccont\u00f2 a Chamberlain che stava lavorando al proprio libro (il \"Mein Kampf\") che, nelle sue intenzioni, avrebbe dovuto fare per il Terzo Reich quello che il libro di Chamberlain fece per il Secondo.\nAl di l\u00e0 del Kaiser e del Partito Nazionalsocialista Tedesco dei Lavoratori (NSDAP), le valutazioni furono contrastanti. Lo studioso francese di cultura della Germania Edmond Vermeil consider\u00f2 le idee di Chamberlain \"\"essenzialmente scadenti\", mentre l'autore tedesco antinazista Konrad Heiden, nonostante le obiezioni alle idee razziali di Chamberlain, lo descrive come \"uno dei talenti pi\u00f9 sorprendenti nella storia della mente tedesca, dalla conoscenza e dalle idee profonde\"\".\nIn un lavoro del 1939 il filosofo Martin Heidegger (egli stesso un ex-nazista) licenzi\u00f2 il lavoro di Chamberlain semplicemente come una \"Weltanschauung\"."}
{"id": "424716", "revid": "1957733", "url": "https://it.wikipedia.org/wiki?curid=424716", "title": "The Red Hot Chili Peppers", "text": "The Red Hot Chili Peppers \u00e8 il primo album in studio del gruppo musicale statunitense Red Hot Chili Peppers, pubblicato il 10 agosto 1984. \u00c8 considerato uno dei primi album funk rock e funk metal, ma \u00e8 stato anche elogiato per il fatto di aver contribuito a precorrere il fenomeno rap rock.\nDescrizione.\nAl momento della pubblicazione del disco, la formazione del gruppo era ufficialmente composta da Flea, Anthony Kiedis, il batterista Cliff Martinez e il chitarrista Jack Sherman. Invece Hillel Slovak e Jack Irons furono esclusi dalle registrazioni perch\u00e9 impegnati con i What Is This?, sotto contratto con la MCA.\nStoricamente l'album \u00e8 stato uno dei primissimi a mescolare elementi di musica nera, rap e funk in primo luogo con \"True Men Don't Kill Coyotes\", \"Baby Appeal\", \"Get Up and Jump\", \"Why Don't You Love Me\" e \"Out in L.A.\", con elementi di punk (\"Police Helicopter\") e di jazz (\"Mommy Where's Daddy\") e preannunciando in alcuni momenti il rap metal (\"Green Heaven\"). All'inizio non incontr\u00f2 il successo sperato, perch\u00e9 il gruppo era alle prese con problemi interni e col produttore Andy Gill, e la loro musica era ancora in via di definizione. Col suo primo album il gruppo inaugur\u00f2 comunque l'idea di eseguire strofe rap su basi rock, pochi anni prima dell'avvento del rap metal e delle sue varianti.\nDal disco fu estratto come singolo \"Get Up and Jump\". La lista tracce contiene anche \"Out in L.A.\", la prima canzone scritta dal gruppo, dedicata a Los Angeles e alla vita nelle sue strade, e la reinterpretazione di \"Why Don't You Love Me\" di Hank Williams.\n\"True Men Don't Kill Coyotes\" fu il primo brano per il quale i Red Hot Chili Peppers girarono un video musicale, ma non venne pubblicato come singolo.\nIl clip, che usa molti colori fluorescenti, mostra la band che si esibisce su un terreno ai piedi di una finta collina sulla quale campeggia la scritta \"Hollywood\". All'inizio del video si vede un agricoltore che annaffia il terreno, da dove il gruppo salta fuori e inizia a suonare.\n\"True Men Don't Kill Coyotes\" e \"Get Up and Jump\" sono stati inseriti nella raccolta \"What Hits!?\" del 1992.\nNel 2003 \u00e8 uscita una versione rimasterizzata di \"The Red Hot Chili Peppers\", contenente anche l'inedita \"What It Is\" e i demo di \"Out in L.A.\", \"Get Up and Jump\", \"Police Helicopter\" e \"Green Heaven\".\nLa cantante dei Rose Royce, Gwen Dickey, detta anche Rose Norwalt, esegu\u00ec parti vocali d'accompagnamento nella traccia \"Mommy, Where's Daddy?\". Nelle versioni dal vivo del brano, le sue parti furono eseguite da Flea.\nAccoglienza.\nIl debutto omonimo dei Red Hot Chili Peppers acquis\u00ec subito la fama di insuccesso musicale, raggiungendo solo la posizione numero 201 della classifica \"Billboard\" 200, e mantenendo questa posizione per otto settimane. L'album ricevette discreto seguito in radio e su MTV, e permise al gruppo di costruire una prima propria schiera di fan. \"The Red Hot Chili Peppers\" ricevette critiche miste, compresa per\u00f2 anche una recensione positiva da parte della rivista \"Spin\", come ricordato dal cantante Anthony Kiedis nella sua autobiografia \"Scar Tissue\". Stephen Thomas Erlewine di Allmusic scrisse in seguito che \"il loro primo lavoro peccava di scarsa qualit\u00e0 di produzione\". Al 2007 ha venduto a livello mondiale circa trecentomila copie, permettendo al pubblico di conoscere la prima fase della carriera del gruppo. Kiedis e Flea hanno ammesso, nel corso degli anni, che in origine avrebbero voluto pubblicare le versioni demo delle tracce del disco, incise con gli altri due membri originari, il chitarrista Hillel Slovak e il batterista Jack Irons; i due membri fondatori hanno per\u00f2 dichiarato, in vari libri musicali, di apprezzare ugualmente il lavoro alla chitarra di Jack Sherman, soprattutto per quanto riguarda l'apporto di influssi funk nei brani, che invece non furono presenti nei lavori con Slovak.\nCuriosit\u00e0.\nDurante le registrazioni in studio, a causa dei difficili rapporti fra Andy Gill e la band, Kiedis e Flea consegnarono al produttore una scatola per pizza con all'interno delle feci.\nLa canzone \"Police Helicopter\" venne scritta da Kiedis ispirandosi ad uno dei tanti elicotteri della polizia che sorvolavano i palazzi di L.A. in cerca di spacciatori e malviventi.\nTour promozionale.\nPer promuovere l'album, il gruppo intraprese durante quello stesso anno il 1984 Tour."}
{"id": "424718", "revid": "21880", "url": "https://it.wikipedia.org/wiki?curid=424718", "title": "Scarabeo (coleottero)", "text": ""}
{"id": "424724", "revid": "1573940", "url": "https://it.wikipedia.org/wiki?curid=424724", "title": "Thysanoptera", "text": "I Tisanotteri (Thysanoptera , dal greco \"thysanos\" =fiocco e \"pter\u00f2n\"=ala) sono un ordine di insetti pterigoti (Exopterygota Neoptera Paraneoptera). Rappresentano l'unico ordine della sezione Thysanopteroidea e diffusi in tutta la terra con oltre 5000 specie in gran parte fitofaghe, in piccola parte zoofaghe ed onnivore.\nMorfologia.\nLa lunghezza degli esemplari varia dai 0,7\u00a0mm ai 12\u00a0mm, sono insetti sottili, di colore nero o giallo sbiadito.\nIl capo \u00e8 provvisto di occhi, grandi e compositi, e nelle forme alate anche di ocelli, muniti di corte antenne, e con apparato boccale succhiatore perforante asimmetrico e di particolare costruzione.\nL'apparato boccale ha forma di conoide ed \u00e8 succhiante; la sua conformazione \u00e8 paragonalbile a quella dei Rincoti Omotteri. Il labrum diviene la parte avvogente dorsale di un conoide, in cui sono contenute 2 lacinie mascellari e la mandibola sinistra stiliformi. La mandibola sinistra \u00e8 usata per scalfire, quella destra \u00e8 scomparsa. I due stipiti d\u00e0nno le parti laterali del conoide, le lacinie mascellari stiliformi presentano una sezione a C ed accostate formano il canale di suzione. Il labium forma la parte ventrale del conoide. L'ipofaringe porta due docce; la dorsale, che si completa con il palato per prolungare il canale di suzione; la ventrale (salivare) si completa con il labium.\nLe ali, talora ridotte o mancanti, sono quasi simili tra loro, allungate, orlate di setole molto lunghe con venature ridotte o assenti.\nL'addome, sessile, \u00e8 formato di 11 segmenti, e talvolta \u00e8 parzialmente ripiegabile in alto.Paio d'ali modificate a fiocco.\nBiologia.\nSono buoni volatori.\nSono ovipari, anfigonici (riproduzione sessuale tramite la partecipazione di due gameti), ma non rara \u00e8 la partenogenesi. Sono insetti tipicamente neometaboli; il loro sviluppo postembrionale comprende le seguenti fasi: neanidi I e II, preninfa (prepupa), ninfa (subpupa). La maggior parte sono fitofagi e vivono sui fiori, sulle foglie, sui fusti, sui frutti, talora in gran numero, succhiandone gli umori e causando declorofillizzazioni, arresti di sviluppo e deformazioni delle foglie, dei germogli, dei semi, aborto dei fiori, ecc. Altri sono micetofagi, altri ancora zoofagi, altri onnivori; taluni di questi ultimi possono pungere anche l'uomo.\nPossono trasmettere virus e facilitano la penetrazione di batteri, di funghi, di rickettsie e di parassiti, e sono dannosi per molte piante coltivate.\nTassonomia.\nSottordine Terebrantia\n\u00a0\u00a0\u00a0Merothripidae\n\u00a0\u00a0\u00a0Uzelothripidae\n\u00a0\u00a0\u00a0Aeolothripidae\n\u00a0\u00a0\u00a0Adeheterothripidae\n\u00a0\u00a0\u00a0Heterothripidae\n\u00a0\u00a0\u00a0Thripidae\n\u00a0\u00a0\u00a0Fauriellidae\nSottordine Tubulifera\n\u00a0\u00a0\u00a0Phlaeothripidae"}
{"id": "424727", "revid": "21880", "url": "https://it.wikipedia.org/wiki?curid=424727", "title": "Tisanotteri", "text": ""}
{"id": "424730", "revid": "181699", "url": "https://it.wikipedia.org/wiki?curid=424730", "title": "Parti per miliardo", "text": "Parti per miliardo (ppb, \"parts per billion\") \u00e8 un'unit\u00e0 di misura corrispondente ad un rapporto di 1 miliardo a 1.\nViene utilizzata per indicare livelli estremamente bassi di concentrazione di un elemento chimico, o \nper esprimere errori di misurazione e tolleranze di strumenti di misura e degli oscillatori. Il valore delle ppb \u00e8 equivalente alla quantit\u00e0 assoluta frazionale moltiplicata per un miliardo (109).\nIl termine inglese \"billion\" (109 secondo la scala corta; in italiano va tradotto con miliardo) non va confuso con il termine bilione (1012 secondo la scala lunga) che equivale a 1\u00a0000 miliardi.\nVisualizzazione di una parte per miliardo.\nIl sistema metrico decimale \u00e8 il modo pi\u00f9 facile e agevole per esprimere una misurazione in quanto le unit\u00e0 metriche si esprimono a multipli di 10. Per esempio: un milligrammo \u00e8 un millesimo di grammo, e un grammo \u00e8 un millesimo di chilogrammo e un milionesimo di tonnellata. Quindi un milligrammo \u00e8 una parte per miliardo della tonnellata, cos\u00ec dire che una sostanza ha un certo valore espresso in parti per miliardo (ppb) \u00e8 come dire \"milligrammi per tonnellata\".\nIn tale sistema 1 ppb corrisponde a 1 \u00b5g/kg."}
{"id": "424731", "revid": "34119", "url": "https://it.wikipedia.org/wiki?curid=424731", "title": "Ppb", "text": ""}
{"id": "424737", "revid": "125948380", "url": "https://it.wikipedia.org/wiki?curid=424737", "title": "Sting (wrestler)", "text": "\u00c8 principalmente ricordato per la sua lunga militanza nella World Championship Wrestling, federazione in cui ha combattuto ininterrottamente dal 1987 al 2001, tanto da diventarne il wrestler principale all'inizio degli anni novanta; \u00e8 noto anche per i suoi trascorsi tra il 2002 ed il 2014 nella Total Nonstop Action e in WWE tra il 2014 e il 2015.\nBorden \u00e8 un dodici volte campione del mondo, avendo vinto sei volte il WCW World Heavyweight Championship, quattro volte il TNA World Heavyweight Championship e due volte l'NWA World Heavyweight Championship; ha inoltre detenuto due volte il WCW United States Championship, tre volte il WCW World Tag Team Championship (una volta ciascuno con The Giant, Lex Luger e Kevin Nash) e una volta il TNA World Tag Team Championship (con Kurt Angle).\nCarriera.\nGli esordi.\nNegli anni ottanta, Borden era un appassionato di culturismo e viveva a Venice Beach. A quei tempi, alcuni \"road agent\" delle varie federazioni di wrestling cercavano qualcuno dal fisico possente e allo stesso tempo atletico da introdurre nei loro programmi: il caso volle che uno di questi agenti scegliessero proprio lui, il quale cominci\u00f2 ad allenarsi per diventare un wrestler professionista e ben presto arriv\u00f2 a competere nella CWA, prima, e nella Universal Wrestling Federation, poi, col nome di Flash Borden in coppia con Jim Hellwig (in seguito noto come Ultimate Warrior), all'epoca conosciuto con il ring name Jim \"Justice\" Hellwig formando assieme ed altri wrestler reclutati da Red Bastien e Rick Bassman, il Power Team USA. In seguito allo scioglimento del team, lui ed Hellwig, formeranno i Freedom Fighters con cui chiuderanno l'esperienza in CWA.\nNel 1986, a seguito del passaggio in UWF, formarono un tag team noto come The Blade Runners. Borden cambi\u00f2 il suo nome inizialmente da Flash a Sting, mentre Hellwig divent\u00f2 Rock. I Blade Runners lottarono in pianta stabile nella UWF fino alla met\u00e0 del 1986, anno in cui Hellwig lasci\u00f2 la federazione.\nLasciato senza un partner, Borden si un\u00ec alla stable Hotstuff e Hyatt International, guidata da Eddie Gilbert e Missy Hyatt. Qui ottiene i suoi primi successi in coppia con Eddie Gilbert, prima, e Rick Steiner poi, ovvero l'UWF Tag Team Championship. Messosi in mostra per le sue doti sul ring arriva a contendere il TV Tile ad Eddie Gilbert il suo ex tag team partner.\nMolti addetti ai lavori, tra cui lo stesso Gilbert, il nuovo booker Dusty Rhodes e il nuovo proprietario della federazione Jim Crockett Jr. elogiavano le sue capacit\u00e0 sul ring prospettando un futuro roseo per l'atleta.\nWorld Championship Wrestling (1987\u20132001).\nPrime faide (1987\u20131988).\nSting arriva a combattere nella National Wrestling Alliance nel mese di luglio. Debutta in ppv a Starrcade '87 dove lotta in un Six-Man Tag Team match tra il team formato da lui, Michael P.S. Hayes e Jimmy Garvin contro Eddie Gilbert, Rick Steiner e Larry Zbyszko e conclusosi con un pareggio nel tempo limite di 15 minuti prestabiliti.\nProprio perch\u00e9 erano in molti che volevano fare di lui una stella, Sting \u00e8 uno dei pochi membri del roster UWF ad aver ricevuto un grande push in NWA. La prima occasione arriva nel 1988 in virt\u00f9 del primo Clash of the Champions e qui decide di sfidare Ric Flair, il campione in carica dell'NWA World Heavyweight Championship e sfida si chiude dopo il raggiungimento del tempo limite di 45 minuti. Sting affronta poi il Nature Boy in altre occasioni titolate ma non riprese dalle telecamere e senza riuscire mai a strappare il titolo al rivale. In poco tempo Sting divenne uno dei beniamini del pubblico e tanto che nel 1989 fu insignito dalla rivista \"Pro Wrestling Illustrated\" del riconoscimento di wrestler dal miglior rendimento (\"Most Improved\") e sempre nel medesimo anno, combatte per la All Japan Pro Wrestling ottenendo un'importante vittoria contro Dan Spivey.\nAscesa al vertice (1988\u20131990).\nIl 31 marzo conquista il primo titolo NWA World Television Championship, sconfiggendo Mike Rotunda. \nSeguirono poi molteplici difese del titolo fino all'arrivo di Great Muta ed al PPV The Great American Bash (1989) va in scena uno dei match pi\u00f9 controversi nella storia della NWA dove Sting vince per schienamento con normale conto di tre ma un replay mostra la spalla del giapponese alzarsi al due. I dirigenti della NWA allora decidono di non decretare nessun vincitore e rendere addirittura il titolo vacante.\nI due si affrontano molte volte per il medesimo vacante titolo ma i loro match finiscono sempre per squalifica e l'acuto finale della faida per\u00f2 \u00e8 di Great Muta che in un live event di settembre batte Sting in un No disqualification match e vince il titolo.\nA The Great American Bash (1989), Ric Flair difese l'NWA World Heavyweight Championship contro Terry Funk, che era membro della J-Tex Corporation, capitanata da Gary Hart. Dopo la vittoria Flair venne assalito da The Great Muta e Sting accorse in aiuto di Flair per unire le proprie forze in una lunga faida contro Muta e Funk e che culmin\u00f2 in un Thunderdome Cage match che Flair e Sting vinsero a Halloween Havoc '89.\nL'alleanza tra Flair e Sting port\u00f2 al riformarsi dei Four Horsemen diventati adesso una stable face che comprendeva Flair, Sting, Arn e Ole Anderson. Sting termin\u00f2 l'anno vincendo un torneo Iron Man a Starrcade '89 ed in cui nella finale sconfisse proprio Flair, accumulando cos\u00ec il punteggio necessario per vincere il torneo e che lo rese il Number One Contender al titolo di Flair, facendo crescere la tensione all'interno dei Four Horsemen.\nFaida con i Four Horsemen (1990\u20131991).\nIl 6 febbraio 1990 Sting venne estromesso dagli Horsemen dopo aver rifiutato di rinunciare al suo match per il titolo contro Flair e venne quindi attaccato dal resto del gruppo e nella serata stessa sub\u00ec un grave infortunio ad un ginocchio che costrinse la dirigenza WCW (la compagnia predominante nel consorzio NWA), a trovare un nuovo sfidante da opporre a Flair per l'imminente PPV WrestleWar. Venne cos\u00ec scelto Lex Luger, un amico di lunga data dello stesso Sting e durante il match tra Flair e Luger, Sting, che era a bordo ring per assistere Luger, venne assalito da Ole Anderson. Lex Luger scese dal ring per correre in aiuto dell'amico, ma perse l'incontro e l'opportunit\u00e0 di vincere il titolo.\nIl 7 luglio 1990 Sting sconfisse Ric Flair e fece suo per la prima volta il titolo NWA World Heavyweight Championship, fu la consacrazione definitiva. Gli avversari successivi furono ancora Flair e Sid Vicious e questi sembr\u00f2 anche sconfiggere Sting in un title match a Halloween Havoc 1990, ma lo Sting schienato da Vicious si rivel\u00f2 essere un impostore impersonato dall'Horseman Barry Windham. Il vero Sting apparve poco dopo sconfiggendo Vicious quando il match fu fatto ricominciare. \nDurante il regno da campione di Sting, un lottatore mascherato conosciuto con il nome The Black Scorpion lo provoc\u00f2 ed attacc\u00f2 in svariate occasioni e la faida tra i due si risolse a Starrcade: Collision Course in un Cage match che termin\u00f2 con la vittoria di Sting che, smascherando The Scorpion, rivel\u00f2 che questi era Flair sotto travestimento.\nSting perse il titolo mondiale l'11 gennaio 1991, quando Flair lo sconfisse durante un rematch a Starrcade e nello stesso mese, la WCW si separ\u00f2 dalla National Wrestling Alliance, creando un proprio titolo mondiale (il WCW World Heavyweight Championship) ed un proprio titolo (il WCW World Tag Team Championship) per la categoria dei tag team.\nNell'agosto 1991 Sting sconfisse \"Stunning\" Steve Austin vincendo un torneo per aggiudicarsi il vacante titolo WCW United States Championship. Sting detenne il titolo per 86 giorni prima di perdere la cintura contro Rick Rude a Clash of the Champions XVII.\nVolto della WCW (1991\u20131996).\nAlla fine del 1991, Sting si imbarc\u00f2 in un'altra importante faida con la Dangerous Alliance, una stable heel guidata dal manager Paul E. Dangerously e nello stesso tempo si dovette scontrare con il suo ex alleato ed amico Lex Luger che lo aveva tradito diventando un \"cattivo\"e vincendo nel frattempo anche il titolo mondiale WCW e che ora vedeva Sting come una minaccia al suo regno di campione.\nSting si scontr\u00f2 varie volte con i membri della Dangerous Alliance e specialmente con Rick Rude che era il wrestler pi\u00f9 importante del gruppo e fu durante questa faida che Sting vinse il primo dei suoi sei titoli WCW World Heavyweight Championship, sconfiggendo Luger il 29 febbraio 1992 a SuperBrawl II. La faida termin\u00f2 quando Sting form\u00f2 lo \"Sting's Squadron\", una stable face in cui i componenti erano Ricky Steamboat, Dustin Rhodes, Windham e Nikita Koloff, stable con cui sconfisse l'Alliance (Rude, Austin, Arn Anderson, Zbyszko e Bobby Eaton) durante un WarGames match a WrestleWar 1992.\nVerso la fine della faida con la Dangerous Alliance vennero gettate le basi di uno delle faide pi\u00f9 celebri della prima fase di carriera di Sting. Sting difese il titolo WCW il 12 aprile 1992 contro Big Van Vader e durante il match Vader infortun\u00f2 realmente Sting, rompendogli tre costole ed incrinandogli lo sterno. Sting fu ricoverato in ospedale per lungo tempo ma difese ugualmente la cintura il 12 luglio contro Vader a The Great American Bash (1992) perdendo match e titolo.\nDopo aver sconfitto Cactus Jack in un Falls Count Anywhere match a Beach Blast 1992 ed il neo arrivato in WCW Jake Roberts in un discusso Coal Miner's Glove match ad Halloween Havoc '92, Sting si prese la rivincita su Vader sconfiggendolo a Starrcade '92.\nVader, per\u00f2, nel frattempo aveva perso il titolo in favore di Ron Simmons in agosto (Simmons aveva preso il posto di Sting durante un match per il titolo contro Vader, a cui egli non aveva potuto partecipare a causa di un infortunio provocatogli da un attacco a tradimento da parte di Jake \"The Snake\" Roberts la sera stessa dell'incontro).\nLa rivalit\u00e0 tra Sting e Vader prosegu\u00ec anche nel 1993, con Vader, ridiventato campione WCW, che sconfisse Sting durante un sanguinoso Strap match a SuperBrawl III. Sting si vendic\u00f2 strappando il titolo a Vader l'11 luglio a Londra ma lo riperse solo sei giorni dopo sempre contro Vader in un match svoltosi a Dublino. Quindi Sting si alle\u00f2 con Davey Boy Smith per sconfiggere la squadra formata da Vader e Vicious a Beach Blast '93 ed alla fine del 1993, Sting fu una delle prime persone a congratularsi con Flair, da poco ritornato dall'esperienza nella World Wrestling Federation dopo che questi aveva vinto il titolo mondiale WCW sconfiggendo Vader a Starrcade '93\nSting si scontr\u00f2 ancora con gli arcinemici Vader e Rick Rude per tutta la prima parte del 1994 e vinse il titolo WCW International World Heavyweight Championship sconfiggendo Rude in aprile. Rude riconquist\u00f2 la cintura il 1\u00ba maggio in Giappone ma il verdetto fu capovolto in favore di Sting quando fu appurato che durante l'incontro Rude aveva slealmente colpito Sting con la cintura (in realt\u00e0 questa fu la motivazione data al pubblico per l'improvviso ritiro di Rude, che si infortun\u00f2 gravemente alla schiena e dovette concludere la sua carriera come lottatore). Sting rifiut\u00f2 di riprendere la cintura riassegnatagli d'ufficio e invece sconfisse Vader per il vacante WCW International World Heavyweight Championship a Slamboree 1994. Poco dopo, Flair ritorn\u00f2 un heel e sconfisse Sting in un match di unificazione dei titoli svoltosi a Clash of the Champions XXVII.\nCambio di gimmick: \"The Crow\" (1997\u20132001).\nNel 1996 vide la nascita del New World Order, capitanato da Hollywood Hogan, Scott Hall e Kevin Nash che invase e monopolizz\u00f2 gran parte della WCW. Questi, consci dell'importanza di Sting per la federazione, lo invitarono a pi\u00f9 riprese ad unirsi a loro ricevendo sempre risposte negative.\nPer ovviare a questa situazione l'nWo introdusse nelle sue file un wrestler vestito e truccato proprio come lui (interpretato da Jeff Farmer) il quale attacc\u00f2 gli alleati del vero Sting e a causa di questo, proprio alla vigilia dei War Games i suoi compagni non si fidarono pi\u00f9 di Borden. Partecip\u00f2 ugualmente al match dimostrando di essere il vero Sting e lottando contro l'impostore davanti agli occhi dei compagni increduli. Tutto risult\u00f2 pi\u00f9 chiaro ma non per lui che si sent\u00ec profondamente offeso e, durante un promo post match, ringrazi\u00f2 i pochi fan che restarono dalla sua parte decidendo di ritirarsi temporaneamente dalle scene dichiarandosi un free agent.\nDa quel momento in avanti divenne una figura misteriosa e solita apparire nelle \"piccionaie\" delle arene, terrorizzando l'nWo e soprattutto Hollywood Hogan col quale inizi\u00f2 una lunga rivalit\u00e0 che port\u00f2 al loro leggendario match di Starrcade '97 valido per il WCW World Heavyweight Championship. Questo fu il match pi\u00f9 pubblicizzato della storia del wrestling poich\u00e9 la loro rivalit\u00e0 dur\u00f2 ben 18 mesi ed il finale controverso del match che vide l'arbitro Nick Patrick, in quanto alleato dell'nWo, contare velocemente lo schienamento in favore di Hogan salvo poi l'esordio di Bret Hart che fece ripartire il match poi vinto da Sting, permise alla loro faida di andare avanti ancora per un po'.\nIl suo solito facepaint multicolore, i suoi costumi di color neon e i suoi capelli ossigenati lasciarono il posto ad un nuovo look, pi\u00f9 cupo e dark, ispirato al personaggio di Brandon Lee del film \"Il corvo\" ed anche il suo sorriso e persino la sua voce scomparirono lasciando il posto ad un trucco triste e ad un silenzio macabro. Il silenzio venne rispettato anche nel match contro Hogan, il quale non riusc\u00ec a farlo gridare di dolore neanche una volta. Vi fu infatti un rematch il giorno dopo che per\u00f2 fin\u00ec in no contest. In virt\u00f9 di tutto ci\u00f2 la dirigenza della federazione prese la decisione di rendere vacante il titolo.\nIl 1997, bench\u00e9 il suo impegno sul ring fu limitato a soli tre match di cui due con Hogan ed uno contro The Giant, viene ricordato come uno degli anni migliori di Sting frutto del cambio di gimmick che lo portavano spesso ad apparire solo nelle parti pi\u00f9 alte e sui tetti delle arene ed in genere ad osservare ci\u00f2 che l'nWo combinava, salvo intervenire per salvare la situazione calandosi dall'alto sul ring con un cavo d'acciaio o da un elicottero.\nNel 1998 conquist\u00f2 il WCW World Heavyweight Championship a SuperBrawl VIII, nuovamente ai danni di Hollywood Hogan, e che difender\u00e0 con successo dagli assalti di Scott Hall, Kevin Nash, lo stesso Hogan e Randy Savage salvo poi perderlo contro questi dopo quattro mesi di regno. In seguito, assieme a The Giant, conquist\u00f2 il WCW World Tag Team Championship ma l'alleanza tra i due venne per\u00f2 distrutta dalla forte pressione esercitata su entrambi dai due rami dell'nWo poich\u00e9 da una parte l'nWo Black&amp;White era interessato ad avere tra le sue fila The Giant e dall'altra l'nWo Wolfpac si diceva interessato a Sting.\nEntrambi cedettero alle lusinghe dei due gruppi e l'ingresso di Sting nel nWo Wolfpac (o Black&amp;Red) dopo aver strappato la maglia dell'nWo Black&amp;White e rivelato quella del Wolfpac determin\u00f2 un cambiamento del suo facepaint che mut\u00f2 in colori rossi e neri. Il periodo nel Wolfpac non \u00e8 il migliore di Sting poich\u00e9 il pubblico che non nascose il disappunto per il passaggio tra le fila del Wolfpac. A tutto ci\u00f2 si aggiunsero alcuni problemi nella sua vita privata che influirono molto sul suo rendimento ed i match migliori di quel periodo furono quelli contro Bret Hart (Sharpshooter vs Scorpion Death Lock) e Goldberg validi per il WCW World Heavyweight Championship. In questo periodo si avr\u00e0 la reunion one night only con Ultimate Warrior nel match che li contrappose a Bret Hart e Hollywood Hogan.\nIl 1999 ritrova Borden con il vecchio trucco bianco e nero e si apre con una striscia di vittorie di 19 match consecutivi, contro Wrath, Bret Hart, Diamond Dallas Page, Scott Norton e Brian Adams. Riconquista il WCW World Heavyweight Championship contro DDP durante la puntata di Nitro andata in onda il 26 aprile cedendolo quattro giorni dopo nel rematch. Da qui in poi verr\u00e0 impiegato in una faida con Ric Flair ma solo negli house show. Il 12 settembre, durante il ppv Fall Brawl 1999, spiazza tutti nel match contro Hollywood Hogan eseguendo un turn heel colpendolo con la sua famosissima mazza da baseball, passatagli da Lex Luger, vincendo cos\u00ec il titolo. Difender\u00e0 la cintura con successo contro Chris Benoit, Hollywood Hogan e Bret Hart prima di perderla contro Goldberg. Questa sar\u00e0 l'ultima vittoria del titolo massimo da parte di Sting in WCW.\nNel 2000, si allea con Vampiro, costituendo i Brothers in Paint. I due affronteranno con successo Lex Luger e Ric Flair, ma sar\u00e0 il torneo l'assegnazione del WCW United States Heavyweight Championship a creare i primi dissapori. Sting sconfigger\u00e0 proprio Vampiro durante la semifinale del torneo. Arrivato in finale contro Scott Steiner, e con il match in pugno, da uno squarcio del ring Vampiro interferir\u00e0 nel match trascinando con s\u00e9 Sting per poi riportarlo nel ring privo di sensi e regalare il titolo a \"Big Poppa Pump\". Seguiranno parecchi match tra i due con l'epilogo, a favore di Vampiro, durante il discusso Human Torch Match del ppv The Great American Bash (2000). Dopo aver provato nuovamente l'assalto al titolo mondiale ed ai titoli di coppia contro e con Booker T, durante l'evento WCW Millennium Final combatter\u00e0 il suo ultimo match in cui sconfigger\u00e0 Kevin Nash vincendo la WCW European Cup. Sar\u00e0 questo il suo ultimo match del 2000.\nNel 2001 la situazione in WCW non \u00e8 delle pi\u00f9 rosee. La AOL Time Warner, proprietaria della federazione, decise di liquidare la societ\u00e0 che verr\u00e0 in seguito acquistata da Vince McMahon, proprietario della rivale World Wrestling Federation. I vertici della federazione per\u00f2 vollero ringraziare i fan che negli anni mostrarono un forte attaccamento nei riguardi dei propri beniami con l'evento Night of Champions e cos\u00ec Sting si present\u00f2 a Panama Beach per affrontare nel main event il suo arcirivale di sempre Ric Flair. Il match sar\u00e0 appannaggio di Sting e i due si lasceranno ad un abbraccio simbolico dopo anni di battaglie. Con la chiusura, e successiva vendita, della federazione decider\u00e0 di onorare i termini di contratto con la Time Warner prendendosi del tempo lontano dal ring nonostante molti wrestler della federazione fossero passati in WWF.\nWorld Wrestling All Stars (2001\u20132002).\nNel 2001 entra a far parte della World Wrestling All-Stars, neonata federazione australiana nella quale militavano molti wrestler senza contratto o che avevano lavorato nella ECW e nella WCW. \nAnche in questa federazione conquister\u00e0 il titolo assoluto sconfiggendo il suo vecchio tag team partner, Lex Luger.\nSeguono molti match con il titolo in palio e durante il tour in Australia sconfigge avversari del calibro di Rick Steiner, Disco Inferno e Shane Douglas. L'ultimo match titolato in WWA, si tenne ad Auckland e vide Sting opposto al proprietario della Total Nonstop Action, Jeff Jarrett. Proprio quest'ultimo riuscir\u00e0 ad aggiudicarsi il match, quindi anche il titolo, con l'aiuto di Rick Steiner. Questa vittoria sancisce l'unificazione del titolo WWA con quello NWA, all'epoca difeso negli show della TNA.\nTotal Nonstop Action Wrestling (2002\u20132014).\nApparizioni sporadiche (2002\u20132005).\nNel 2002 Sting debutta nella TNA in coppia con Jeff Jarrett contro AJ Styles e Sean Waltman.\nL'alleanza con Jarrett durer\u00e0 tuttavia poco, poich\u00e9 da l\u00ec a breve sarebbe scoppiata una grande rivalit\u00e0 con in palio l'NWA World Heavyweight Championship, che non riuscir\u00e0 a conquistare nell'unica opportunit\u00e0 avuta.\nNWA World Heavyweight Champion e altri regni titolati (2005\u20132008).\nNel 2005 ritorna in TNA generando un enorme interesse attorno alla federazione di Orlando in coppia con Christian Cage.\nNella seguente puntata di \"Impact!\" Sting annuncia a sorpresa, tuttavia, il suo ritiro. Qualche tempo dopo Jarrett, per scommessa, manda uno dei suoi scagnozzi a spiare Sting nella sua vita privata e manda in onda il video che questi ha registrato e questo fatto far\u00e0 infuriare Sting, che torner\u00e0 in azione per vendicarsi.\n\"The Icon\" riprende a lottare con continuit\u00e0 e lo si vede in coppia con Samoa Joe in un match contro Jeff Jarrett e Scott Steiner. Nel mese di giugno conquista un importante posto nel King of the Mountain match sconfiggendo , Scott Steiner in una puntata di TNA Impact!.\nA Slammiversary 2006, il PPV che segna l'anniversario della nascita della TNA, Sting prese parte al main event della serata con in palio l'NWA World Heavyweight Championship, che non riesce per\u00f2 a conquistare. Questa fu la sua prima title shot in TNA dopo tre anni.\nNella seguente puntata di Impact! viene inserito dal nuovo responsabile TNA Jim Cornette in un match a quattro per Victory Road 2006 che coinvolge anche Christian Cage, Scott Steiner e Samoa Joe e con in palio una title shot, dove il vincitore affronter\u00e0 il campione NWA il mese successivo e poco dopo l'inizio, Sting viene attaccato da Jeff Jarrett travestito da cameraman e che lo acceca con della benzina gettata sugli occhi. Sting viene portato nel backstage per disinfettare gli occhi e si ripresenta alla fine del match con una vistosa benda.\nIn un momento di confusione riesce comunque ad eseguire la \"Scorpion Death Drop\" su Scott Steiner, che gli vale la vittoria e la title shot da disputare nel main event di Hard Justice ed evento in cui affronta Jarrett per il titolo mondiale NWA, accompagnato da Christian Cage, il quale per\u00f2 si rivela essere un traditore che favorisce Jarrett e che porta Sting alla sconfitta.\nL'appuntamento con il titolo NWA \u00e8 comunque solo rimandato poich\u00e9 al Bound For Glory 2006 Sting si presenta con un nuovo look e sfida nuovamente Jarrett il quale non riesce a contenere la sua furia che vince per la seconda volta l'NWA World Heavyweight Championship in un match in cui Kurt Angle era l'arbitro speciale.\nIl mese successivo viene organizzato il \"Fight for the right\", un torneo per decretare il primo sfidante all'NWA World Heavyweight Championship dove Abyss diventa il \"number one contender\" ed affronta Sting nel corso di Genesis. Nell'occasione Sting perde il match per squalifica e (secondo il regolamento applicato ai titoli difesi nella TNA), anche la cintura di campione.\nNelle settimane successive la faida tra Sting e Abyss continua ed il primo prova in tutti i modi a far capire all'avversario che il suo manager James Mitchell in realt\u00e0 lo stia solo usando. Abyss sembra capire quanto detto da Sting ma continua a farsi guidare da Mitchell.\nDa Bound for Glory in poi, Sting torna ad indossare i vecchi pantaloni, ma mantiene la nuova facepaint. Nel frattempo Christian Cage si butta nella mischia, dicendo di conoscere un oscuro segreto del passato di Abyss ed tre si scontrano al Turning Point in un Triple threat match valido per il titolo, match vinto da Abyss che mantiene la cintura. Le parole di Sting hanno finalmente effetto durante una puntata di \"Impact!\", dove Abyss afferra Mitchell per il collo, arrivando ad un passo dalla chokeslam sul tavolo dei commentatori ma fermandosi all'ultimo momento.\nAl Final Resolution 2007, Sting lotta ancora contro Abyss e Christian Cage per il titolo senza successo.\nIl 24 gennaio 2007, ad \"Impact!\", Sting rivela che Abyss aveva in passato sparato al padre tre colpi sulla schiena, mandandolo in coma ed i due si azzuffano nella \"Impact! Zone\" e James Mitchell ne approfitta per colpire Sting con una fireball, mandandolo all'ospedale (kayfabe).\nAd Against All Odds sconfigge Abyss in un Prison Yard match e a Destination X di nuovo sconfigge Abyss in un Casket match.\nAbyss torna da Mitchell quando questo si presenta con una donna ed in seguito, Sting scopre che questa donna \u00e8 la madre di Abyss. Questi entra quindi a far parte del Team Cage, in vista di \"Lockdown 2007\" mentre Sting si unisce al Team Angle.\nSting diventa \"number one contender\" al titolo mondiale grazie a Jeff Jarrett ma viene sfidato da Angle a sua volta interessato alla cintura di campione. Il Team Cage interferisce nel match tra i due e ci\u00f2 trasforma il match previsto per Sacrifice in un Three Way match per l'NWA World Heavyweight Championship tra Sting, Kurt Angle e Christian Cage. Il match finisce con la vittoria di Angle, il quale fa cedere Sting con una Ankle Lock.\nDopo aver perso un incontro di qualificazione per il King of The Mountain Match a Slammiversary, affront\u00f2 e sconfisse Christopher Daniels.\nNella puntata di \"Impact!\" del 30 agosto, sconfisse AJ Styles, Samoa Joe e Christian Cage vincendo il TNA World Tag Team Championship assieme a Kurt Angle e nel corso di No Surrender. Angle e Sting persero le cinture in favore di Adam \"Pacman\" Jones e Ron Killings.\nIl 14 ottobre 2007 a Bound for Glory, Sting vinse il TNA World Heavyweight Championship sconfiggendo Angle ma non riusc\u00ec a conservare la cintura per molto tempo, giacch\u00e9 il 16 ottobre lo stesso Angle lo sconfisse durante \"Impact!\".\nDopo la sconfitta, Jim Cornette annunci\u00f2 che il titolo appena conquistato da Kurt Angle sarebbe stato messo in palio in un tag team match al successivo Genesis e dove chiunque avesse effettuato lo schienamento vincente sarebbe diventato il nuovo campione. Si svilupp\u00f2 cos\u00ec la storyline riguardo ad un partner misterioso di Sting che si rivel\u00f2 poi essere Booker T appena giunto in TNA. Il match venne perso da Sting il quale sub\u00ec lo schienamento da parte di Angle.\nSting scomparve quindi dalle scene per diversi mesi e in un promo mandato in onda durante la puntata del 20 marzo 2008 annunci\u00f2 il suo ritorno per il 27 marzo. Al ritorno, si un\u00ec al team Cage (Christian Cage, Rhino, Kevin Nash e Matt Morgan) e durante Lockdown il gruppo affront\u00f2 il team degli heel composto da Tomko, A.J. Styles, il Team 3D e James Storm con quest'ultimo responsabile di un attacco ai danni di Sting nella puntata del ritorno. Nei giorni successivi Sting e James Storm parteciparono come tag team al \"Deuces Wild Tournament\", torneo organizzato per assegnare il titolo TNA World Tag Team Championship vacante ma gli attriti tra i due impedirono alla coppia di andare avanti nel torneo, venendo eliminati al primo turno dal Team 3D.\nNelle settimane successive Sting comparve esclusivamente durante alcuni promo pre-registrati e nei quali ripercorre i passi pi\u00f9 importanti della sua carriera.\nSting torn\u00f2 sul ring durante il Victory Road e nel tentativo di placare una rissa tra il campione Samoa Joe e lo sfidante Booker T. Al termine del match, Sting colp\u00ec a sorpresa Joe con la sua mazza da baseball e schierandosi apertamente con Booker T. Ci\u00f2 determin\u00f2 il suo turn heel, il primo dal 1999. Nelle settimane successive, seppur senza farsi vedere, Sting continu\u00f2 a supportare Booker T e gli heel facendo spegnere le luci e facendo calare la sua mazza da baseball dal tetto dell'arena, sempre nelle mani dei cattivi. In seguito, decise di apparire sulla scena per spiegare le sue motivazioni e disse di non sopportare la mancanza di rispetto che le nuove generazioni hanno per i veterani come lui ed \u00e8 per questo che a Victory Road decise di colpire Joe, che dopo il match continu\u00f2 ad infierire su Booker T, a suo dire mancandogli di rispetto. Anche da heel comunque, Sting continu\u00f2 a riscuotere abbastanza simpatia tra i fan, in quanto a differenza di molti heel non insultava il pubblico ma lo elogiava e lo ringraziava. Inoltre sfid\u00f2 Samoa Joe per il titolo TNA nell'ultima puntata prima di Bound for Glory e quando i due si trovarono faccia a faccia per firmare il contratto che sanciva il loro match, Joe a sorpresa ammette che nonostante tutte le divergenze ha sempre rispettato Sting ma subito dopo lo colpisce a tradimento con una testata al volto. Tra i due scoppia una rissa, fermata per\u00f2 sul nascere dalla sicurezza.\nMain Event Mafia (2008\u20132009).\nA Bound for Glory IV sconfisse Samoa Joe vincendo per la seconda volta il TNA World Heavyweight Championship ed il 23 ottobre Sting entra a far parte della Main Event Mafia, una stable heel capitanata da Kurt Angle di cui fanno parte anche Kevin Nash, Booker T e Scott Steiner.\nA Turning Point, mantiene il titolo sconfiggendo A.J. Styles, mentre a Final Resolution insieme a Booker T, Kevin Nash e Scott Steiner sconfigge AJ Styles, Samoa Joe e il Team 3D ed in virt\u00f9 della stipulazione speciale del match mantiene il titolo.\nA Genesis difende il titolo sconfiggendo Rhino, precedentemente indebolito dagli altri membri della Main Event Mafia e successivamente inizia una faida all'interno alla Main Event Mafia contro Kurt Angle che porter\u00e0 i due a scontrarsi pi\u00f9 volte e fino alla vittoria di Sting a Destination X che gli permise di mantenere il titolo.\nNella puntata di Impact successiva a Destination X, inizia una nuova faida contro l\"'hardcore legend\" Mick Foley e quando viene annunciato un tag team match che vede i due nemici (Sting e Kurt Angle), combattere fianco a fianco contro Mick Foley e Jeff Jarrett. Sting dal suo angolo intima a Kurt Angle (che stava malmenando Foley) di smetterla e di schienarlo e ci\u00f2 manda in bestia Foley il quale colpisce a sorpresa Sting con una sedia. Nella puntata successiva Foley si giustifica prima dicendo che si era trattato di un malinteso e che essendo frastornato e confuso dopo i colpi ricevuti da Angle non aveva capito la situazione, poi per\u00f2 si contraddice dicendo che non voleva la piet\u00e0 di Sting e questo manda su tutte le furie non solo Sting, ma anche Jeff Jarrett il quale era vicinissimo all'allontanare definitivamente Sting dal Main Event Mafia.\nNella puntata successiva, Kurt Angle chiede pubblicamente scusa a Sting di fronte a tutto il pubblico e al resto della stable ma Sting non \u00e8 convinto della sincerit\u00e0 dell'eroe olimpico e prima che Sting possa prendere una decisione Mick Foley lo interrompe dicendo che, in qualit\u00e0 di Co-Direttore Esecutivo della TNA, ha sancito un match di ritorno tra Sting e Samoa Joe, il quale nel frattempo \u00e8 tornato con una nuova gimmick che lo rendeva pi\u00f9 cruento e senza scrupoli, che non dimostrava interesse nel vincere gli incontri onestamente ed animato dal solo desiderio di brutalizzare ad uno ad uno i membri del Main Event Mafia.\nSting esce vincitore dal match a seguito della squalifica di Joe e la resa dei conti tra Mick Foley e Sting si svolge a Lockdown in un match violentissimo dove Sting perde il titolo e che diventa cos\u00ec (Foley) un quattro volte campione mondiale.\nA Sacrifice Sting affront\u00f2 dei suoi storici rivali in un match valevole il TNA World Heavyweight Championship e tra i quali figurano l'attuale campione Mick Foley, Kurt Angle e Jeff Jarrett. Il match \u00e8 per\u00f2 a stipulazione speciale, infatti per ogni wrestler coinvolto nel match c'\u00e8 un compromesso in caso di sconfitta: se Jeff Jarrett verr\u00e0 schienato, lascer\u00e0 la dirigenza della TNA, Se Kurt Angle sar\u00e0 sconfitto, lascer\u00e0 il ruolo di capo della The Main Event Mafia, se Mick Foley verr\u00e0 schienato perder\u00e0 il TNA World Heavyweight Championship e se Sting sar\u00e0 schienato, dovr\u00e0 ritirarsi.\nA Sacrifice, Sting schiena Angle, diventando il nuovo leader della Main Event Mafia, tuttavia per via delle regole del Match, non conquista il titolo mondiale il quale rimane in possesso di Mick Foley, che non \u00e8 stato schienato.\nA giugno Sting \u00e8 impegnato in un match di qualificazione per il King of the Mountain match, ma perde contro il suo compagno Kurt Angle e per causa di un'interferenza di Matt Morgan e a Slammiversary, Sting affronta Matt Morgan, match da cui esce vincitore.\nLa settimana seguente, ad IMPACT e mentre Samoa Joe viene formalmente introdotto nella Main Event Mafia, Sting chiede spiegazioni a Kurt Angle sul perch\u00e9 lui, il leader della Main Event Mafia, non era stato messo al corrente di niente e scopre inoltre che l'attacco subito da Matt Morgan, che gli era costato il match di qualificazione contro Angle, era voluto dalla Main Event Mafia, i quali erano scontenti del suo operato perch\u00e9 \"The Icon\" credeva veramente in quello che predicava sul \"riportare il rispetto nel business del wrestling\", mentre gli altri membri della stable volevano soltanto soddisfare il loro ego. Deluso e tradito, Sting cerca di convincere Kevin Nash, facendo leva sulla loro amicizia ma quando anche \"Big Sexy\" gli volta le spalle non gli rimane che affrontare la stessa Main Event Mafia ritrovandosi da solo e contro sei e venendo alla fine sconfitto.\nNella puntata successiva Kurt Angle annuncia che Sting non sarebbe stato presente nella Impact Zone per lungo tempo poich\u00e9 impegnato a riprendersi dall'aggressione subita ma Sting lo smentisce apparendo nel finale della puntata ed al termine di un cruento match che vedeva Samoa Joe e Kurt Angle sconfiggere Jeff Jarret e AJ Styles. Qui Sting completa ci\u00f2 che aveva iniziato la settimana prima, e armato della sua mazza da baseball mette in fuga da solo la Main Event Mafia, rubando il titolo mondiale di Kurt Angle prima di scomparire nel nulla a seguito di un blackout nella struttura.\nLa settimana seguente decide che \u00e8 il momento di smascherare la persona che guida Samoa Joe ed attira allo scoperto il misterioso consigliere, fingendosi Samoa Joe e coprendosi il capo e il volto con un velo nero come Joe \u00e8 solito fare ma il samoano interviene all'ultimo istante e prima che Sting possa aprire la portiera della macchina e trascinare allo scoperto il mentore di Joe.\nA Victory Road Sting affronta Joe riuscendo a tener testa al samoano per buona parte del match ma alla fine, quando Joe sta per cedere alla \"Scorpion's Deathlock\", arriva il suo mentore, che si rivela essere l'ex superstar della ECW, Tazz. Grazie a quest'ultimo, Joe riesce a ribaltare le sorti del match ed a vincere.\nDopo la sconfitta Sting scompare, a detta di Kurt Angle, questa volta definitivamente ed anche qui \u00e8 un momento di gloria per la Main Event Mafia (che nel frattempo era riuscita ad uscire da Victory Road con tutte le cinture in proprio possesso) ma che sar\u00e0 goduto per poco, infatti Sting compare dal nulla nel bel mezzo di un match di coppia che vedeva Kurt Angle e Kevin Nash contro Mick Foley e il nuovo acquisto della TNA, Bobby Lashley. L'arrivo di Sting getta nella confusione i due membri della MEM distraendoli abbastanza a lungo da permettere a Lashley di mettere K.O. Big Sexy con la spear e permettendo quindi alla sua squadra di vincere ed inoltre, per via della speciale stipulazione del match, Mick Foley vince il titolo TNA Global Championship.\nNella puntata successiva (il 6 agosto 2009) Sting si schiera apertamente al fianco di Mick Foley e della TNA cos\u00ec prima si getta nella rissa (scoppiata a met\u00e0 episodio dopo un \"Eight Man Tag Match\" che vedeva il Team 3D e i Beer Money Inc. scontrarsi con la British Invasion e la Main Event Mafia) per colpire tutti i \"cattivi\" con un cassonetto dell'immondizia ed in seguito, nel Main Event affronta e sconfigge Brutus Magnus in un match singolo. Dopo il match per\u00f2 viene assalito dai World Elite (la stable di cui Magnus fa parte) e la Main Event Mafia e nonostante l'aiuto di Mick Foley e Bobby Lashley, gli heel rimangono comunque con il vantaggio numerico di 10 contro 3. Sar\u00e0 l'arrivo di Hernandez armato di catena d'acciaio a mettere in fuga i cattivi e la puntata di Impact termina con l'immagine di Sting, Foley, Lashley ed Hernandez che festeggiano assieme nel ring sancendo la nascita di una nuova alleanza che potr\u00e0 contrastare la minaccia dell'unione tra Kurt Angle (Main Event Mafia) ed Eric Young della World Elite.\nAd Hard Justice, Sting prende parte al main event in un fatal three-way match valido per il titolo di campione del mondo contro Matt Morgan ed il campione in carica Kurt Angle. Il match per\u00f2 assume ben presto le sembianze di un handicap match poich\u00e9 Angle e Morgan si coalizzano contro Sting. \"The Icon\" riesce a tener testa a entrambi gli avversari e sar\u00e0 pi\u00f9 volte sul punto di vincere il match senza mai riuscirci a causa di distrazioni o KO dell'arbitro. Sar\u00e0 Kurt Angle a vincere l'incontro schienando proprio Matt Morgan, venendo meno al patto di alleanza e colpendolo in testa con una sedia.\nNella puntata successiva di Impact viene annunciato il main event di No Surrender che consisteva in un Fatal four-way match valevole per il titolo ed al quale parteciperanno il campione, Kurt Angle, Matt Morgan e altri due avversari da designare. In questa puntata Sting fa una comparsa sul ring, senza trucco e senza il suo cappotto, ma semplicemente come Steve Borden e riesce a convincere A.J. Styles (che in un momento di crisi aveva a sorpresa annunciato il ritrio dal wrestling) a non abbandonare la sua carriera.\nSting ritorna sul ring la settimana seguente dove assieme ad A.J. Styles, prende parte ad un mini torneo per decretare gli altri due avversari di Angle e Morgan e sia Sting che A.J. Styles riescono a passare il primo turno: Styles sconfigge Chris Sabin mentre Sting sconfigge Rhino in quale non accetta la sconfitta e dopo il match lo assale per colpirlo per due volte con la \"Gore\", rompendogli due costole (kayfabe).\nNonostante l'infortunio Sting decide di prendere parte al secondo match questa volta contro Hernandez e che vince favorito dall'intervento di Eric Young che travestito da Homicide, colpisce Hernandez con un manganello nell'intento di fargli credere che il suo compagno di tag team (Homicide appunto) lo tradisse e sfavorisse ma \u00e8 un piano quest'ultimo che fallisce poich\u00e9 Young sar\u00e0 preso e smascherato dalla security.\nA No Surrender, quindi, Sting affronta nuovamente Angle e Morgan, pi\u00f9 A.J. Styles (qualificatosi dopo aver sconfitto Doug Williams) ed il Fatal Four Way per il titolo, viene vinto da A.J. Styles. \nTuttavia nelle settimane successive Kurt Angle e altri heel continuarono a dire e ridire che Styles non meritasse la cintura perch\u00e9 gli fu praticamente regalata da Sting e difatti, verso il termine del match accorso e dopo un lungo scambio di sguardi tra i due, Sting abbandona il ring e lasciando a Styles la possibilit\u00e0 di schienare Kurt Angle disteso a terra e privo di sensi.\nStyles alla fine si convinse che il titolo non lo meritava e quindi chiese a Sting di affrontarlo uno contro uno a Bound for Glory per zittire tutti.\nDurante il corso del mese il sito della TNA annuncia l'incontro tra Styles e Sting pubblicizzandolo come \"Sting's final curtain\" (l'ultimo match di Sting) e Sting stesso nelle varie puntate parl\u00f2 del fatto di \"Passare la Torcia\" ai pi\u00f9 giovani.\nAl Bound for Glory i due si affrontano in un match che termina con la vittoria di Styles e la stretta di mano dei due rivali-amici, Sting quindi lascia il ring, ma Styles lo chiama nuovamente nella Impact Zone per parlare ai suoi fan.\nSting ammette che non era pronto a fare nessun discorso quella sera, e quello che sta per dire non \u00e8 un discorso recitato o una kayfabe, ma che \u00e8 vero che sta per lasciare il mondo del wrestling e che non sa se vi far\u00e0 ritorno e conclude dicendo \"Il modo in cui mi avete salutato la scorsa sera al Fanfest e il modo in cui mi acclamate ora mi fanno venir voglia di rimanere per sempre\".\nVarie faide (2009\u20132011).\nSting ricompare in due segmenti della puntata di \"iMPACT!\" che presentava il debutto in TNA di Hulk Hogan il 4 gennaio 2010, nel primo viene visto sulle impalcature del soffitto della Impact Zone che spia il discorso di Hogan e Eric Bischoff e nel secondo girovaga - apparentemente senza meta - nel backstage durante il match tra Kurt Angle ed A.J. Styles.\nRitorna durante l'edizione di Impact dell'8 marzo 2010 interrompendo il match che vedeva Hulk Hogan ed Abyss affrontare Ric Flair con A.J. Styles per attaccare a sorpresa Hogan ed Abyss. Nel corso della stessa sera viene sconfitto in appena 20 secondi da Rob Van Dam (al suo esordio in TNA) e che subito dopo il match lo assale brutalmente assieme ad Hogan e confermando il suo turn heel.\nNella puntata di \"iMPACT!\" del 22 marzo viene annunciato che Sting sar\u00e0 il capitano del team Flair nel classico Lethal Lockdown match di Lockdown contro il team Hogan capitanato da Abyss e, nelle puntate che precedono l'evento, Jeff Jarrett cerca di parlare con Sting per capire cosa abbia causato questa improvvisa e inspiegabile ostilit\u00e0 ma l'unica risposta che riesce ad ottenere \u00e8 il silenzio. Il team Sting viene sconfitto, quando Abyss schiena Desmond Wolfe. \nLa sera seguente a Impact il Team Flair (Sting, Wolfe e Beer Money Inc.) affronta nuovamente il Team Hogan, ma questa volta Rob Van Dam e Jeff Hardy vengono sostituiti (perch\u00e9 avevano gi\u00e0 disputato un match quella sera) da Rob Terry e Samoa Joe, ma anche stavolta \u00e8 il Team Hogan ad avere la meglio.\nA Sacrifice sconfigge Jeff Jarrett dopo averlo attaccato prima che il match incominciasse.\nA Slammiversary VIII affronta Rob Van Dam per il TNA World Heavyweight Championship ma ne viene sconfitto grazie all'intervento di Jarrett.\nNella puntata del 1\u00ba luglio 2010, Dixie Carter, presidente della TNA, viene quasi costretta da Hogan e Bischoff sospende Sting per un mese. Questa storyline \u00e8 stata architettata, per permettere a Sting di operarsi per un infortunio alla spalla. Sting ritorna un mese dopo, indossando il trucco rosso, simbolo dell'nWo Wolfpack e riprende la sua faida con Hogan e Jarrett da dove l'aveva lasciata, questa volta alleandosi anche con \"Big Sexy\" Kevin Nash. A No Surrender i due vengono sconfitti da Jeff Jarrett e Samoa Joe, dove lui stesso sviene alla \"Coquina Cluch\" del samoano. Nelle settimane seguenti, nonostante la sconfitta, la coppia di Sting e Nash continua a dar battaglia a Jarret, Joe e chiunque sia dalla parte di Hogan e Bischoff, sostenendo che c'\u00e8 una cospirazione in atto, e che i due non siano quello che dicono di essere.\nA Bound for Glory Sting, Kevin Nash e The Pope hanno sconfitto Samoa Joe e Jeff Jarrett, quando quest'ultimo abbandona il suo compagno da solo. Il significato di questo gesto viene svelato pi\u00f9 tardi quella stessa sera: Hulk Hogan (che si credeva fosse ricoverato in ospedale), Eric Bischoff, Jeff Jarrett, Abyss ed il nuovo TNA World Heavyweight Champion Jeff Hardy erano quelli di cui Abyss parlava da mesi e coloro che sarebbero venuti ad eliminare Dixie Carter per prendere il controllo totale della TNA, quindi Sting ha sempre avuto ragione e nella puntata successiva al PPV, Hogan e Bischoff, dichiarano che finalmente hanno preso il controllo totale della TNA e grazie a nuovi innesti come Jeff Hardy, Jeff Jarrett e Ric Flair. Cos\u00ec Bischoff propone a Sting e a Kevin Nash di diventare parte del gruppo ma questi rifiutano l'invito.\nDa qui si \u00e8 preso un periodo di riposo per curarsi da un infortunio alla spalla, ma soprattutto perch\u00e9 il suo contratto \u00e8 in scadenza e difficilmente potr\u00e0 recuperare prima che questo si esaurisca.\nTNA World Heavyweight Champion (2011\u20132012).\nSting torna in TNA il 3 marzo e sconfigge Jeff Hardy vincendo per la terza volta il TNA World Heavyweight Championship.\nAl Victory Road vince in venti secondi esatti il match sconfiggendo Jeff Hardy con una \"Scorpion Deathdrop\" e confermandosi campione. Il match dur\u00f2 pochissimo a causa delle condizioni in cui si present\u00f2 Hardy, alterato dall'assunzione di stupefacenti.\nAnche a Lockdown \u00e8 riuscito a mantenere il titolo dei pesi massimi, sconfiggendo Rob Van Dam e Mr. Anderson e a TNA Sacrifice riesce a difendere il titolo contro Van Dam.\nPerde il titolo mondiale contro Mr. Anderson al Slammiversary IX ed anche grazie all'interferenza di Eric Bischoff e nelle settimane successive la sua gimmick muta ispirandosi al Joker cinematografico di compianto Heath Ledger e si accanisce su Hulk Hogan.\nSting riconquista il titolo nella puntata speciale di IMPACT! Wrestling del 14 luglio, nota come \"Midsummer Nightmare\" sconfiggendo di nuovo Mr. Anderson e prima del match si presenta accompagnato da quattro uomini vestiti da clown, ed \u00e8 proprio uno di questi ad intervenire nella contesa regalandogli la vittoria. \nDurante i festeggiamenti, l'uomo si toglie la maschera, rivelandosi essere Kurt Angle e colui che Sting affronter\u00e0 (e che ha conquistato la title shot sconfiggendo Jeff Jarrett al precedente Slammiversary), nel prossimo Hardcore Justice e dove perde il titolo anche grazie all'intromissione di Hulk Hogan che armato di sedia prima tenta di colpirlo e poi la lascia a Kurt Angle che colpisce Sting. Successivamente effettua una \"Angle Slam\" e poi lo schiena.\nDurante la puntata del 18 agosto, Ric Flair torna in TNA lanciandogli una sfida per in un match uno contro uno e a patto che se Sting perdesse si dovrebbe ritirare dal mondo del wrestling per sempre, ma se invece dovesse vincere, Flair gli consegner\u00e0 Hogan. Al No Surrender non riesce a conquistare il titolo contro Mr. Anderson e Kurt Angle in un triple threat match e dove \u00e8 quest'ultimo a vincere. \nCome promesso, nella puntata di Impact del 15 agosto Sting ha affrontato e sconfitto Ric Flair e nelle settimane che precedono Bound for Glory, continua a braccare Hogan anche spaventandolo con i suoi comportamenti bizzarri fino al punto che Hogan arriva ad inscenare il suo ritiro dal mondo del Wrestling pur di non affrontarlo, ma alla fine il match avviene comunque e Sting ne esce vincitore, riconquistando il controllo della societ\u00e0 per Dixie Carter ed alla fine del match il resto degli Immortal attacca Sting e proprio in quel momento si verifica il turn face di Hogan che soccorre Sting cacciando i suoi ex sottoposti e celebrando assieme a The Icon. Con la riconquista del potere di Dixie Carter, quest'ultima decide di nominare Sting General Manager di Impact.\nSting torna a combattere, il 22 dicembre 2011 e del 9 febbraio 2012, insieme a Jeff Hardy ed entrambe le volte contro Bobby Roode e Bully Ray, incontri che saranno vinti entrambi dal tag team di Sting e Jeff Hardy. A Victory Road 2012, nel main event ed in un No Holds Barred match viene sconfitto da Bobby Roode e nella puntata di Impact Wrestling del 22 marzo, annuncia al pubblico ed alla presidentessa della federazione Dixie Carter, che lui non vuole pi\u00f9 continuare a fare il General Manager perch\u00e9 preferisce tornare a fare il wrestler a tempo pieno e indica come sostituto Hulk Hogan. A fine puntata Hogan viene chiamato sul ring da Sting e la Carter per precisare le sue intenzioni al riguardo ma Hogan sta zitto e la sua decisione viene rimandata alla settimana successiva. Nella puntata di Impact Wrestling del 29 marzo, Sting si fa vedere solo nel segmento finale per convincere Hulk Hogan a prendere le redini del roster ed a sostituirlo nel ruolo di General Manager. Hogan accetta e cos\u00ec Sting tornae un wrestler a tempo pieno. Nella puntata di Impact Wrestling del 5 aprile, Hulk Hogan parla con Sting e gli dice di recuperare al meglio la sua forma fisica, affinch\u00e9 possa guardargli bene le spalle in futuro.\nNella puntata del 25 maggio, durante un discorso tra Hulk Hogan ed il campione Bobby Roode, si spengono le luci e Sting appare a luci accese dietro il campione e comincia a colpirlo per farlo uscire fuori dal ring. Dopodich\u00e9 Hogan afferma che la prossima settimana i due si affronteranno in un lumberjack match senza il titolo in palio.\nAd Impact del 31 maggio sconfigge Bobby Roode e dopo il match viene annunciato che i due si sfideranno di nuovo a Slammiversary e questa volta con il titolo mondiale in palio. Nella puntata del 7 giugno vince insieme a Kurt Angle ed A.J. Styles contro Bobby Roode, Christopher Daniels e Frankie Kazarian. A Slammiversary 10 perde contro Bobby Roode e nello stesso evento inoltre viene annunciato che Sting sar\u00e0 il primo introdotto nella neonata TNA Hall of Fame.\nFaida con gli Aces &amp; Eights (2012\u20132013).\nNella puntata di \"Impact\" successiva, \"The Icon\" \u00e8 in procinto di annunciare il ritiro, ma tre uomini dal volto coperto lo attaccano, lasciandolo KO al centro del ring e nella puntata del 12 luglio ritorna invitando Hulk Hogan a salire sul ring che per\u00f2 non si presenta in quanto viene precedentemente preso a calci e pugni dagli stessi tre uomini che lo misero KO la settimana precedente e cos\u00ec l'Hall of Famer corre in aiuto del GM ma viene di nuovo colpito e messo fuori gioco da altri sei uomini anch'essi incappucciati. Gli uomini incappucciati che hanno aggredito vari wrestler, si scoprono essere i membri dell'Aces &amp; 8s, una nuova stable che ha deciso di distruggere la TNA. Sting quindi sfida gli Aces &amp; 8s in un tag team No Disqualification match per Bound for Glory e con la stipulazione che se gli Aces &amp; 8s vinceranno avranno libero accesso alla Impact Zone. Sting scegli quindi di allearsi con Bully Ray per fronteggiare il team degli incappucciati ed a Bound for Glory Sting e Bully Ray vengono sconfitti. Nella stessa serata viene introdotto nella Hall of Fame.\nTorna in scena durante la puntata di Impact! del 3 gennaio 2013, attaccando gli Aces &amp; 8s durante lo steel cage match che li vedeva coinvolti contro Kurt Angle e Samoa Joe. Nella puntata successiva sconfigge Mike Knox, aiutando inoltre Bully Ray a salvare Brooke Hogan dal rapimento avvenuto da parte degli Aces &amp; 8s. A Genesis sconfigge D.O.C. e a Lockdown il Team TNA, da lui capitanato vince contro gli Aces &amp; 8s in un Lethal Lockdown steel cage match. Alla fine dello show, Bully Ray (fresco della vittoria del titolo TNA World Heavyweight Championship si scopre essere il capo della stable motociclistica ed in seguito a questo evento nelle settimane seguenti tra Hulk Hogan e Sting (che aveva incoraggiato Hulk a far sposare la figlia Brooke con Bully Ray (kayfabe), sono iniziate delle spiacevoli discussioni nelle quali i due si accusano a vicenda su di chi fosse la responsabilit\u00e0 del fatto accaduto e del sempre pi\u00f9 crescente potere degli Aces &amp; 8s.\nDurante la puntata del 2 maggio, Hogan sta per essere attaccato dalla stable motociclistica, ma interviene Sting che lo salva sancendo inoltre un match per dichiarare il #1 contender al titolo dei pesi massimi tra Matt Morgan e lo stesso Sting.\nIl match viene vinto dall'Icon, che guadagna cos\u00ec la title shot per Slammiversary XI. Ad Impact il campione Bully Ray accetta la richiesta di Sting di disputare un No Holds Barred match ma a condizione che in caso di sconfitta egli non potr\u00e0 pi\u00f9 lottare per il titolo del mondo e lui accetta, ma perde a causa dell'intervento degli Aces &amp; 8s.\nFaida con i Carter e abbandono (2013\u20132014).\nNelle puntate successive, Sting dichiara di voler eliminare la minaccia degli Aces &amp; 8s una volta per tutte riportando in vita una nuova versione della Main Event Mafia, con Kurt Angle, Samoa Joe, Magnus e Rampage Jackson come membri, ma visti i problemi personali di Angle, che era stato costretto a lasciare il ring per un lungo periodo di tempo ed abbandonando anche la MEM cos\u00ec il suo posto viene preso da A.J. Styles e la Main Event Mafia sfida gli Aces &amp; Eights ad un 5 vs 5 ed a condizione che il wrestler che sar\u00e0 schienato dovr\u00e0 abbandonare la compagnia.\nIl match si svolge durante la puntata di \"Impact\" del 5 settembre e vede la Main Event Mafia prevalere grazie ad A.J. Styles che schiena Devon e che \u00e8 cos\u00ec costretto ad abbandonare la TNA.\nIl 19 settembre combatte insieme a Samoa Joe e Magnus in un Six-man tag team match contro Bobby Roode, Frankie Kazarian e Christopher Daniels uscendone sconfitto per lo schienamento di Bobby Roode su Magnus. Il 26 settembre a \"Impact\" la Main Event Mafia sconfigge gli Aces &amp; Eights (Knux, Wes Brisco, Garett Bischoff) grazie allo schienamento di Samoa Joe su Wes Brisco. Durante il match la EGO interviene e assalta Magnus lanciandolo fuori ring e attaccandolo fino a metterlo fuori combattimento. Il 3 ottobre, Magnus dopo un Gauntlet match perso si sfoga nel backstage dicendo di non ottenere risultati importanti e cos\u00ec \"The Icon\" gli propone un match contro di lui a Bound for Glory che accetta. Nella puntata del 10 ottobre viene sancito un Tag Team match tra Sting e Magnus contro i Bad Influence e con la stipulazione che se uno tra Sting e Magnus subir\u00e0 uno schienamento non potr\u00e0 partecipare a Bound for Glory. Il match viene vinto dal team face e \"The Icon\" ottiene la vittoria prendendosi un blind tag su Magnus che dopo il match protesta e lascia il ring. La settimana successiva interviene nel match tra Magnus e Bully Ray distraendo involontariamente il primo e causandone la sconfitta. Dopo il match i due discutono e l'inglese lascia il ring furioso rifiutando una stretta di mano offertagli da Sting. A Bound for Glory non riesce a sconfiggere Magnus che dopo il match accetta una stretta di mano ma non con troppo rispetto ed il 31 ottobre viene inserito in un Gauntlet match di 8 partecipanti dove entra per primo, ma viene eliminato per ultimo proprio da Magnus. Nella puntata del 7 novembre annuncia che la MEM si scioglier\u00e0 dato che sono riusciti nel loro intento e perch\u00e9 tutti i componenti hanno questioni personali a cui pensare poi abbraccia gli ormai ex membri e compreso Magnus, ma con molto meno vigore.\nNella puntata del 26 dicembre \"The Icon\" e Jeff Hardy vengono sconfitti in un Handicap match da Ethan Carter III, Rockstar Spud e The BroMans (Robbie E e Jessie Godderz) a causa di un roll-up di EC3 su Sting ed al termine del match Hardy comunica a \"The Icon\" di aver deciso di abbandonare la TNA poich\u00e9 stanco dei giochi politici presenti nella federazione ed aggiungendo che vorrebbe ancora combattere ma non ne ha pi\u00f9 voglia perch\u00e9 demoralizzato da tutto ci\u00f2. Dopo di che lo abbraccia e lascia il ring, lasciando comunque intendere di tornare presto.\nNella puntata del 9 gennaio 2014, affronta Bobby Roode in uno Steel Cage match dove Roode riesce a vincere uscendo dalla porta della gabbia, aiutato dalle interferenze di Rockstar Spud e di EC3.\nA Genesis 2014 affronta EC3 viene sconfitto a causa di un conteggio troppo veloce dell'arbitro speciale Rockstar Spud. Sempre a Genesis, il 23 gennaio viene sconfitto da Magnus in un match valido per il TNA World Heavyweight Championship ed in cui Sting metteva il suo contratto in palio.\nWWE (2014\u20132020).\nFaida con Triple H (2014\u20132015).\nNel giugno del 2014 Sting inizi\u00f2 una collaborazione commerciale con la WWE. Nella puntata di \"Raw\" del 14 luglio venne annunciata la presenza del lottatore all'interno del videogioco \"WWE 2K15\", presentato alla stampa dieci giorni dopo al Comic-Con di San Diego (California).\nIl 23 novembre 2014, durante il main event di Survivor Series, Sting fece il suo esordio in WWE, attaccando Triple H con la \"Scorpion Death Drop\" e aiutando il Team Cena (Big Show, Dolph Ziggler, Erick Rowan, John Cena e Ryback) a sconfiggere il Team Authority (Kane, Luke Harper, Mark Henry, Rusev e Seth Rollins). Nella puntata di \"Raw\" del 19 gennaio 2015 compar\u00ec sulla rampa d'ingresso del ring causando una distrazione di Seth Rollins, facendo perdere ancora l'Authority in un 3-1 on Handicap match contro John Cena. La settimana successiva Triple H lanci\u00f2 una sfida nei suoi confronti in vista di WrestleMania 31, che Sting accett\u00f2 il 22 febbraio a Fastlane. Il 29 marzo, a WrestleMania 31, Sting venne sconfitto in un match che vide le interferenze della D-Generation X e del New World Order.\nFaida con Seth Rollins e ritiro (2015).\nDopo circa cinque mesi di assenza, Sting fece il suo ritorno nella puntata di \"Raw\" del 24 agosto 2015, interrompendo la cerimonia di rivelazione della statua del WWE World Heavyweight Champion Seth Rollins e lanciandogli una sfida per il titolo in vista di Night of Champions. Due settimane dopo Sting disput\u00f2 il suo primo incontro a \"Raw\", battendo Big Show per squalifica in seguito all'interferenza di Rollins. Il 20 settembre, a Night of Champions, venne sconfitto. Nel corso del match conclusosi prima del previsto, sub\u00ec un grave infortunio al collo.\nWWE Hall of Famer e apparizioni sporadiche (2016\u20132020).\nL'11 gennaio 2016 venne annunciato che Sting sarebbe stato introdotto nella WWE Hall of Fame due giorni prima di WrestleMania 32. Il 2 aprile, durante la cerimonia di introduzione, Sting annunci\u00f2 il suo ritiro dal wrestling lottato per via dell'infortunio al collo sub\u00ecto nel suo ultimo match.\nNell'agosto 2016, Sting fu ospite di \"Legends with JBL\", in onda sul WWE Network, dove, intervistato da JBL, parl\u00f2 della sua carriera. Nel corso della stesa intervista, afferm\u00f2 di non essersi ancora sottoposto ad intervento chirurgico, e che questo, potrebbe porre fine definitivamente alla sua carriera, e che ha ancora speranza di poter lottare contro The Undertaker, sostenendo che un match del genere \u00e8 il suo rimpianto nel wrestling.\nNella puntata di \"Raw\" del 25 febbraio 2019, apparve nel corso dei festeggiamenti del settantesimo compleanno di Ric Flair, ma quest'ultimo non pot\u00e9 partecipare a causa della brutale aggressione che sub\u00ec da Batista dentro al suo camerino, poco prima di dirigersi verso il ring.\nIl contratto di Sting con la WWE termin\u00f2 nel maggio 2020 e nell'ottobre dello stesso anno la federazione ritir\u00f2 il merchandise dedicato all'atleta ed elimin\u00f2 la sua pagina sul WWE Shop.\nAll Elite Wrestling (2020\u2013presente).\nNella puntata del 2 dicembre 2020 di \"Dynamite\" Sting debutt\u00f2 nella All Elite Wrestling dopo il tag team match tra Cody Rhodes e Darby Allin contro Ricky Starks e Will Hobbs. Al termine della puntata il presidente Tony Khan annunci\u00f2 che l'atleta aveva firmato un contratto pluriennale.\nDopo diverse settimane di confronti duri con il Team Taz (Taz, Brian Cage, Ricky Starks e Powerhouse Hobbs), fu annunciato un tag team street fight match tra Sting e il TNT Champion Darby Allin contro Cage e Starks per \"Revolution\", match vinto da Sting e Allin.\nVita privata.\nPrima di intraprendere la strada del bodybuilding, fu un discreto giocatore di baseball e basket durante il college; in seguito inizi\u00f2 ad allenarsi sulla spiaggia di Venice Beach partecipando ad alcune esibizioni semi-professionistiche di bodybuilding. Nel tempo acquist\u00f2 il 50% della Gold's Gym, in cui inizi\u00f2 la sua carriera di bodybuilder, e successivamente si avvicin\u00f2 al wrestling complice un evento della WWF a Los Angeles ed inizi\u00f2 ad allenarsi presso la Continental Wrestling Association.\nNel 1998 divenne un cristiano rinato a seguito di un lungo periodo di riflessione e introspezione guidato dal fratello Jeff, pastore evangelico, rivelando l'abuso compiuto in passato di antidolorifici, alcool e, nei primi anni di carriera di steroidi anabolizzanti.\nAll'inizio degli anni ottanta intraprese una relazione con Susan Himes da cui ebbe tre figli: Garrett, Steven Jr. e Gracie. La coppia si spos\u00f2 nel maggio del 1986, ma divorzi\u00f2 nell'ottobre del 2010. Nell'aprile del 2015 si spos\u00f2 una seconda volta con Sabine Glenn.\nDoppiatori italiani.\nIn italiano, Sting \u00e8 stato doppiato da:"}
{"id": "424738", "revid": "75905419", "url": "https://it.wikipedia.org/wiki?curid=424738", "title": "Caste", "text": ""}
{"id": "424739", "revid": "21880", "url": "https://it.wikipedia.org/wiki?curid=424739", "title": "Tisanoptera", "text": ""}
{"id": "424740", "revid": "33689", "url": "https://it.wikipedia.org/wiki?curid=424740", "title": "WCW Monday Nitro", "text": "WCW Monday Nitro, spesso semplicemente noto come Nitro era il nome del programma televisivo principale della World Championship Wrestling, federazione di wrestling contrapposta alla World Wrestling Federation. \"Nitro\" nacque nel 1995 e i pessimisti prevedevano per esso l'impossibilit\u00e0 di contrapporsi alla WWF, ma i fatti pochi anni dopo smentirono queste affermazioni.\nLa prima serata del luned\u00ec vedeva lo scontro tra \"Monday Night Raw\" (dal marzo 1997 noto come \"Raw Is War\") e \"Monday Nitro\". Entrambe le federazioni avevano infatti scelto il luned\u00ec per la trasmissione del loro programma settimanale. Da notare anche l'assonanza dei due nomi con \"Night Raw\" e \"Nitro\" che pronunciati in inglese hanno una fonetica molto simile. Per anni \u00e8 stata la WWF a predominare negli ascolti televisivi, ma verso la fine degli anni novanta \"Nitro\" riusc\u00ec a catalizzare le attenzioni di tutti. Gran parte del merito va ascritto al parco atleti, composto da molti ex WWF. Il periodo di maggior gloria \u00e8 infatti coinciso con la vita del gruppo di transfughi noto come New World Order, capitanato da Hulk Hogan, che aveva tra le sue file atleti del calibro di Kevin Nash, Scott Hall e Sean Waltman solo per citare i pi\u00f9 importanti. Al controllo creativo vi erano Eric Bischoff e Vince Russo, ex WWF. Con l'arrivo del nuovo millennio \"Nitro\" inizia a perdere colpi e \"Raw\" torna a essere il programma pi\u00f9 visto del luned\u00ec, guidato dalle nuove stelle della WWF come Stone Cold Steve Austin, The Rock e Triple H.\nNel 2001 Ted Turner, proprietario del canale che trasmetteva il programma della WCW, la Turner Broadcasting System, vendette la rete televisiva alla AOL-TIME Warner, che decise di non trasmettere pi\u00f9 \"Nitro\", ponendo cos\u00ec fine a una battaglia nota come guerra del luned\u00ec sera. In seguito i diritti della WCW e parte del suo parco atleti furono acquistati dalla stessa WWF. L'ultima puntata di \"Nitro\" fu nominata \"The Night of Champions\" in quanto vennero disputati diversi match validi per tutti i titoli WCW. Nel corso della serata sul grande schermo apparve anche il proprietario della WWF Vince McMahon che comunic\u00f2 in via ufficiale l'acquisto della WCW.\nMonday Night War.\nL'avvento di \"Monday Nitro\" port\u00f2 a una forte rivalit\u00e0 in termini di audience con il programma \"Monday Night Raw\" della WWF. Questa rivalit\u00e0 \u00e8 nota nel mondo del wrestling con il nome \"Monday Night War\" (\"Guerra del luned\u00ec sera\"). Nel corso della competizione per il maggior numero di ascolti del luned\u00ec sera tra Eric Bischoff e Vince McMahon, inizialmente \"Nitro\" guadagn\u00f2 popolarit\u00e0 a discapito della trasmissione WWF. In poco tempo \"Nitro\" sorpass\u00f2 \"Raw\" negli indici d'ascolto. \"Nitro\" batt\u00e9 \"Raw\" per 84 settimane consecutive fino a quando \"Raw\" gradualmente riconquist\u00f2 definitivamente la leadership. Al suo culmine, la rivalit\u00e0 incluse attacchi personali, sfide e insulti reciproci nei rispettivi show. Eric Bischoff arriv\u00f2 persino a sfidare Vince McMahon in un match da svolgersi al ppv WCW Slamboree 1998. McMahon non accett\u00f2 mai la sfida.\nPuntate celebri.\nThe Night of Champions.\nNel tentativo di salvare la WCW e \"Nitro\", Bischoff cerc\u00f2 di acquistare la compagnia insieme a un gruppo di investitori. Tuttavia, sebbene l'offerta di Bischoff fosse stata accettata, il dirigente della Turner Broadcasting Jamie Kellner annunci\u00f2 che tutti i programmi WCW sarebbero stati immediatamente eliminati dalla programmazione del network televisivo. Il gruppo di Bischoff ritir\u00f2 l'offerta essendo vincolante il supporto televisivo e la WCW fu quindi rilevata in toto dalla rivale WWE.\nFu annunciato che la prossima puntata di \"Nitro\" del 26 marzo 2001 da Panama City sarebbe stata l'ultima e avrebbe avuto come titolo \"The Night of Champions\" (\"La notte dei campioni\"). Lo show inizi\u00f2 con l'apparizione via satellite di Vince McMahon dalla Gund Arena di Cleveland, Ohio, da dove era trasmessa la puntata di \"RAW is WAR\" di quella settimana. McMahon annunci\u00f2 in diretta l'acquisizione della WCW.\nLo show fu unico del suo genere in quanto furono messi in palio tutti i maggiori titoli della WCW (WCW Hardcore Championship escluso) e in 6 dei 7 match della serata, vinsero i \"buoni\" (tradizionalmente la WCW era stata vista fino a quel momento come una federazione dove erano i \"cattivi\" le maggiori stelle, in netta opposizione a quanto succedeva nella WWF. Shawn Stasiak fu l'unico heel a vincere un incontro nell'episodio finale di \"Nitro\"). In aggiunta, vari wrestler della WCW furono intervistati circa la vendita della compagnia. L'ultimo match combattuto a \"Nitro\" fu tra gli eterni rivali Ric Flair e Sting. Sting si aggiudic\u00f2 la contesa, e alla fine del match i due avversari si abbracciarono al centro del ring."}
{"id": "424741", "revid": "647919", "url": "https://it.wikipedia.org/wiki?curid=424741", "title": "Monday Night Raw", "text": ""}
{"id": "424742", "revid": "2230725", "url": "https://it.wikipedia.org/wiki?curid=424742", "title": "John Watson (psicologo)", "text": "Scoppiato uno scandalo nel 1920 per via della relazione che aveva intrapreso con una propria studentessa nonch\u00e9 collaboratrice di venti anni pi\u00f9 giovane di lui, fu costretto a dimettersi da professore universitario; in seguito, venne ingaggiato come vicepresidente di una agenzia pubblicitaria.\nBiografia.\nPrimi anni.\nNato e cresciuto in una zona povera e rurale della Carolina del Sud, fu figlio di Pickens Butler Watson e di Emma Kesiah Roe. Sua madre era una donna assai religiosa che aderiva alle posizioni proibizioniste riguardo al fumo, al ballo e al bere alcolici; impose, pertanto, una rigida educazione al figlio, il quale svilupp\u00f2 una forte antipatia nei confronti di tutte le religioni e divenne ateo. Suo padre era, invece, un alcolista che ebbe dei problemi con la legge, cosa che port\u00f2 il giovane Watson sia a un peggioramento nel rendimento scolastico sia ad aggredire dei propri compagni di scuola neri e deridere l'insegnante.\nIl padre era solito tradire la moglie e, quando il figlio aveva tredici anni, abbandon\u00f2 la famiglia per andare a vivere con due donne indiane. Per tale ragione, Watson serb\u00f2 per il resto della vita rancore verso di lui.\nNegli anni dell'adolescenza, Watson venne arrestato in due situazioni distinte, la prima volta per rissa e la seconda per aver usato armi da fuoco in una zona urbana.\nGiovinezza.\nNel tentativo di sfuggire alla povert\u00e0, la madre vendette la propria fattoria e si trasfer\u00ec con il figlio a Greenville, dove all'et\u00e0 di sedici anni venne ammesso, grazie all'aiuto del mentore Gordon Moore che lo introdusse alla passione per la psicologia, all'Universit\u00e0 di Furman. Qui si mise in luce come studente brillante, tanto che si laure\u00f2 a soli ventuno anni e, nel 1900, ebbe la possibilit\u00e0 di trasferirsi e continuare gli studi all'Universit\u00e0 di Chicago, nella quale matur\u00f2 un notevole interesse per la psicologia comparata e lo studio sugli animali. In questa universit\u00e0 ebbe come professori Henry Herbert Donaldson, John Dewey, Jacques Loeb, James Hayden Tufts, George Herbert Mead, Addison Webster Moore e lo psicologo funzionalista James Angell.\nNel 1903 Watson ottenne il dottorato di ricerca in psicologia. La tesi di dottorato di Watson, \u201cAnimal Education\u201d, ricevette larghi consensi: gli venne proposto l'incarico di assistente del Dipartimento di Filosofia guidato da Dewey, che accett\u00f2. Il nuovo incarico e il matrimonio con la ricca moglie Mary Icks posero fine alle difficolt\u00e0 economiche che aveva fino ad allora sofferto. In questo periodo, inoltre, Watson cominci\u00f2 ad avanzare dei dubbi sul metodo introspettivo, allora largamente impiegato nella ricerca psicologica, ma non si espresse mai apertamente, temendo uno scontro frontale con professori assai pi\u00f9 accreditati di lui come Titchener e Angell.\nNel 1908 accett\u00f2 l'incarico alla prestigiosa Universit\u00e0 Johns Hopkins di Baltimora, avvicinandosi all'etologia. Studi\u00f2 con Lashley il comportamento dei primati nel loro ambiente naturale e s'interess\u00f2 della formazione dei bambini avvalendosi della collaborazione di uno psichiatra, A. Meyer. In seguito alle dimissioni del direttore della Psychological Review per uno scandalo sessuale, Watson diviene direttore di questa prestigiosa rivista scientifica, che diventer\u00e0 un importante mezzo per la diffusione dei suoi nuovi paradigmi: nel 1913 pubblica un famoso articolo, noto come il \"manifesto del comportamentismo\", che riscuote larghi consensi tra i giovani studenti e accademici. Il 1913 \u00e8 perci\u00f2 considerato dagli storici l'anno di nascita del comportamentismo e Watson il suo fondatore. Nello stesso anno Watson viene invitato a tenere una serie di congressi alla Columbia University di New York, dove espone le idee che gi\u00e0 da tempo stava maturando: attacca il metodo introspettivo e il concetto di coscienza, perch\u00e9 non osservabili obiettivamente e quindi non scientifici.\nNel 1914 Watson viene eletto presidente dell'American Psychological Association, e nello stesso anno pubblica \"Behavior\" dove parla dell'apprendimento in modo comparato e approfondisce lo studio del riflesso condizionato (tema gi\u00e0 affrontato in Russia da Pavlov). Nel 1917, con l'entrata in guerra degli Stati Uniti, Watson diventa maggiore dell'esercito americano: in questo suo nuovo ruolo elabora test di selezione delle truppe, e viene coinvolto nella preparazione di un questionario il cui scopo era verificare l'efficacia di una propaganda pubblicitaria per la prevenzione di malattie veneree. Tornato a Baltimora, Watson conosce Rosalie Rayner, allora sua studentessa, e tra i due sboccia una intensa storia d'amore: i due comunicano tramite scambio epistolare in modo discreto, tuttavia alcune lettere compromettenti arrivano in mano al rettore della John Hopkins, e in seguito alla moglie di Watson, Mary. Per amore di Rosalie, Watson divorzia dalla moglie e abbandona la carriera universitaria; nel 1920 sposa a New York Rosalie, che vivr\u00e0 con lui fino alla morte, avvenuta nel 1935.\nDopo un periodo in cui, a corto di risorse economiche, accetta anche lavori poco consoni alla sua levatura intellettuale, Watson viene chiamato ad organizzare un programma di promozione pubblicitaria per la catena di centri commerciali Macy's, tutt'oggi in attivit\u00e0. Egli introduce innovazioni nelle tecniche promozionali quali:\n1) collocazione strategica vicino alle casse di prodotti di richiamo; 2) Tecniche per la rilevazione dell'efficacia di uno spot pubblicitario; 3) utilizzo di strumenti di comunicazione di massa; 4) utilizzo di personaggi famosi negli spot, quali la regina di Spagna e di Romania. Successivamente, assieme a psicologi tra i pi\u00f9 accreditati del tempo come Thorndike e Titchener, Watson fonda la Psycological Corporation: l'obiettivo dell'istituzione \u00e8 studiare tecniche da impiegare nelle aziende per effettuare una selezione accorta del personale, e per rendere pi\u00f9 efficienti i dipendenti nel loro lavoro. Nel 1947 Watson, ormai ricco e famoso grazie al successo in campo pubblicitario e saggistico, si ritira a vita privata nella sua villa in campagna. Poco prima della sua morte, avvenuta a New York nel 1958, una delegazione dell'American Psychological Association si reca da lui per redimerlo dall'ostracismo cui l'aveva relegato quando egli era ancora un giovane professore, conferendogli la medaglia d'oro dell'ordine per il suo alto contributo alla ricerca in psicologia.\nEsperimento del piccolo Albert 1920.\nObiettivi dell'esperimento erano: 1) dimostrare che un'emozione come la paura \u00e8 il risultato di un processo di condizionamento ambientale 2) studiare l'evoluzione del condizionamento attraverso l'osservazione sistematica.\nWatson e la moglie Rosalie presero come cavia Albert, un bambino affetto da idrocefalo di circa un anno di et\u00e0, e lo spaventarono con un forte rumore quando questi giocava con un topo bianco. L'esperimento ripetuto pi\u00f9 volte condizion\u00f2 il bambino. Dapprima Albert strillava solo quando avvertiva il rumore, ma poi anche alla sola vista del topo bianco. Watson e la moglie osservarono che la paura indotta seguiva un processo di generalizzazione: Albert si spaventava in presenza di altri animali dal pelo bianco, pure con oggetti lanosi e bianchi. L'esperimento attir\u00f2 molte critiche su Watson, perch\u00e9 sembra che il quadro clinico del bambino falsasse l'esperimento. Inoltre la tenera et\u00e0 del fanciullo rese tutta la procedura eticamente discutibile.\nVa detto per\u00f2 che Watson aveva intenzione di attuare anche un processo inverso su Albert, atto a rimuovere il trauma indotto, ma gli fu impossibile in quanto i genitori del bambino si rifiutarono e lo portarono via (Albert infatti morir\u00e0 a 6 anni a causa dell'idrocefalia e ancora traumatizzato). Watson prosegu\u00ec comunque prendendo un'altra cavia, un bambino di nome Peter con la fobia dei conigli e ratti bianchi.\nWatson dava a Peter uno snack e poi avvicinava gradualmente l'animale al bambino. Con il passare dei giorni la paura di Peter diminu\u00ec fino a sparire, determinando il successo dell'esperimento. Il metodo usato da Watson \u00e8 chiamato desensibilizzazione sistematica ed \u00e8 utilizzato ancora oggi.\nPensiero.\nManifesto 1913.\nPsicologi largamente accreditati in ambito accademico come Wundt (fondatore tedesco della psicologia) e James (professore di Harvard di psicologia) avevano definito la psicologia una scienza che aveva il compito di descrivere l'esperienza umana immediata (il primo), scienza descrittiva ed esplicativa degli stati della coscienza (il secondo), per entrambi l'introspezione era lo strumento principe per l'indagine psicologica. Watson propone un ribaltamento di quest'ottica: compito della psicologia \u00e8 di individuare le leggi per cui dato uno stimolo si verifica una risposta o viceversa. Strutturalisti e funzionalisti danno importanza allo studio degli stati della coscienza, dell'interiorit\u00e0; l'attenzione di Watson, invece, si concentra sul comportamento. In questo egli vuole equiparare la psicologia alla biologia e alla etologia che allora stavano conseguendo grandi progressi, gli oggetti di studio della psicologia devono essere i fatti misurabili e obiettivamente osservabili. Da questo punto di vista l'introspezione non \u00e8 un metodo scientifico perch\u00e9 legato alla soggettivit\u00e0 di chi lo esegue e non replicabile. Watson applica i suoi modelli tanto all'uomo quanto agli animali, l'introspezione, anche sotto questo aspetto, non \u00e8 difendibile.\nCade per il comportamentista anche il concetto di coscienza, essa infatti \u00e8 indagabile soltanto attraverso l'introspezione. Restano fuori dal comportamentismo anche termini quale sensazione, percezione, immaginazione. Gli obiettivi della psicologia comportamentista, accennati nel Manifesto, vengono meglio precisati in un articolo comparso sulla Psychological Review (n\u00ba24 anno 1917): \"La psicologia dovrebbe essere in grado di guidare la societ\u00e0 per quanto concerne le modalit\u00e0 da adottarsi nella modificazione dell\u2019ambiente, in modo tale che esso si adatti al modo di agire del gruppo o dell\u2019individuo; nel caso invece in cui l\u2019ambiente non possa venir modificato, la psicologia dovrebbe indicare il modo mediante il quale l\u2019individuo pu\u00f2 venir modellato (spinto ad assumere nuove abitudini) per adattarsi all\u2019ambiente.\" Con questo Watson accetta l'evoluzionismo darwiniano e propone una scienza con elevata valenza applicativa tanto per il singolo quanto per il gruppo o la societ\u00e0 intera. Altre scuole sono pi\u00f9 restrittive, ad esempio la psicanalisi opera prevalentemente sul singolo.\nPsychology from standpoint of a behaviorist 1919.\nIn quest'opera condanna la psicologia di laboratorio. L'osservazione di laboratorio \u00e8 artificiosa e non fornisce osservazioni attendibili o non generalizzabili alla realt\u00e0 quotidiana. Il comportamentista deve validare le sue teorie da osservazioni su uomini e animali nei loro ambienti naturali di vita. La psicologia comportamentista \u00e8 quindi una scienza applicata, uno dei suoi compiti principali \u00e8 quello di fornire gli strumenti per favorire una affermazione sociale coerente con le proprie inclinazioni ed aspettative.\nLe emozioni.\nL'interesse di Watson andava al condizionamento delle emozioni, intese soprattutto nelle loro componenti espressive e motorie osservabili. Egli infatti riteneva che, alla nascita, l'essere umano avesse la capacit\u00e0 di rispondere, o produrre, tre risposte emotive di base: paura, rabbia e amore.\nPer quanto riguardava la paura, gli stimoli incondizionati, capaci di suscitarla naturalmente erano due: i rumori improvvisi e la perdita improvvisa dell'equilibrio. Nei bambini pi\u00f9 grandi la paura \u00e8 scatenata anche da molti altri stimoli (vari generi di animali, gli adulti sconosciuti, ecc.) che devono quindi essere appresi come pericolosi, per associazione pavloviana. L'ipotesi era quindi che se un bambino aveva paura dei serpenti ci\u00f2 era dovuto al fatto che questi fosse stato, in una certa occasione, spaventato da un forte rumore alla vista e alla presenza di un serpente (stimolo condizionato). Per il comportamentista Watson la paura era osservabile nei neonati dal pianto, dal respiro accelerato, dal chiudere gli occhi o dal loro sobbalzare improvviso.\nLa rabbia era la risposta innata alla costrizione dei movimenti del bambino attuata dall'esterno. Infatti se un bambino molto piccolo \u00e8 trattenuto in modo da non potersi muovere comincer\u00e0 a strillare e a irrigidirsi. Pi\u00f9 tardi tale tipo di reazione verr\u00e0 messa in atto anche in situazioni differenti, per esempio quando il bambino viene costretto a fare il bagno o a riordinare la sua stanza, dato che implicano anch'esse sempre, in qualche misura, una costrizione dei movimenti.\nL'amore era inteso come la risposta automatica alle carezze, al solletico, ai buffetti. Dati questi stimoli, i bambini rispondono con sorrisi, risa e simili. Secondo Watson, gli infanti non amerebbero certe persone in particolare, ma verrebbero semplicemente condizionati verso queste in un secondo momento. Il viso della madre, ad esempio, che viene man mano associato a buffetti e carezze, diventerebbe stimolo condizionato capace di produrre la risposta d'amore o affettuosa.\nPsychological care of infant and child 1928.\nQuesto libro \u00e8 un grande successo editoriale, qui Watson esprime le sue idee riguardo all'educazione dei piccoli. Coerentemente con i principi del comportamentismo egli sostiene l'importanza del ruolo delle figure genitoriali, madre e padre infatti possono scegliere l'ambiente che, per la crescita, gioca un ruolo fondamentale. Nel rapporto genitori figli, l'autore propone una relazione aperta e democratica senza falsi tab\u00f9. Per esempio riguardo al sesso egli \u00e8 favorevole ad un'educazione sessualmente emancipata, accattivandosi gli elogi di un grande pensatore del suo tempo quale Bertrand Russell. Watson mette, pure, in guardia i genitori verso l'uso della punizione come strumento educativo. Condanna, per\u00f2, anche un coinvolgimento emotivo troppo intenso nella relazione madre figlio, questo infatti non permette la crescita del bambino. Non \u00e8 opportuno trattare un figlio come se avesse una et\u00e0 inferiore a quella anagrafica, egli deve essere trattato come un giovane adulto.\nBehaviorism 1930.\nQuesta opera, pi\u00f9 di ogni altra costituisce una sintesi del lascito di Watson, fu un grande successo e venne tradotta in molte lingue. Dopo aver spiegato il significato della ricerca comportamentista nei primi capitoli, nei capitoli V, VI parla degli istinti sminuendone o addirittura negando la loro esistenza. Nega quindi il peso delle attitudini innate queste, infatti, si trasmettono da padre in figlio per un processo di apprendimento. Anche la prevalenza di persone destrimane nella popolazione deriverebbe da un processo di apprendimento iniziato in tenera et\u00e0, quando, il bambino viene gratificato nell'utilizzo di strumenti con la mano destra. Watson riprende gli studi sui gemelli che Galton andava facendo in et\u00e0 vittoriana (Hereditary Genius) pervenendo, per\u00f2, a conclusioni opposte. Cita con dovizia di particolari casi di gemelli monozigoti allevati separatamente con caratteristiche personologiche e intellettive completamente differenti. (Journal of Heredity aprile 1929). Sulla stessa linea condanna ogni forma di razzismo. A pagina 107 enuncia un esempio diventato famoso: \u201cDatemi una dozzina di bambini di sana e robusta costituzione e un ambiente organizzato secondo miei specifici principi, vi garantisco che sar\u00f2 in grado di farne un medico, un avvocato, un artista, un imprenditore, un delinquente\u201d.\nOccorre sottolineare che, qui, diversamente a quanto accadeva in Europa allora dominata dalle aristocrazie o da governi autoritari, Watson si fa portavoce di un pensiero autenticamente democratico e ottimista: l'ascesa sociale \u00e8 possibile per chiunque basta una formazione adeguata, impegno, perseveranza. Nel capitolo X si occupa del linguaggio, l'apprendimento del linguaggio viene spiegato come un processo di condizionamento operato dalla madre quando questa rinforza con carezze e baci alcuni vocalizi appropriati del bambino. Il peso preponderante attribuito all'ambiente dal modello comportamentista si riflette anche nella definizione di personalit\u00e0 nell'ultimo capitolo: \u201cLa personalit\u00e0 altro non \u00e8 che il prodotto finale dei nostri sistemi di abitudini\u201d. (cap XII pag.263) La personalit\u00e0 dipende quindi dall'apprendimento di abitudini, questa muta velocemente quando l'organismo ha grandi capacit\u00e0 di assimilazione (infanzia, giovent\u00f9) per stabilizzarsi poi in vecchiaia. Durante l'adolescenza la personalit\u00e0 si modifica ma poi, parallelamente alle nostre capacit\u00e0 di apprendimento, sempre meno diventando stabile in et\u00e0 adulta.\nWatson e il suo tempo.\nSvariate motivazioni spiegano il successo delle idee di Watson nella cultura nordamericana negli anni venti:\n1) Negli anni venti era presente un fermento antigermanico causa l'entrata in guerra degli Stati Uniti contro gli imperi centrali, la psicologia di Watson si presentava come una scienza autoctona e alternativa rispetto a quelle che avevano per modello psicologi tedeschi come Wundt, Freud, Wertheimer.\n2) La filosofia comportamentista incarna una fiducia (a volte illusoria) nel nuovo e nel futuro, sottende l'idea che il Progresso Scientifico contribuisca decisamente ad una conoscenza pi\u00f9 approfondita e puntuale della Natura contribuendo al Benessere dell'Umanit\u00e0.\n3) La psicologia di Watson \u00e8 alternativa alle correnti scientifiche europee che davano peso ai fattori biologici innati (Lombroso in Italia, Galton in Gran Bretagna, razzismo tedesco) essa \u00e8 in perfetta sintonia con l'ideale dell'american dream: l'uomo di umili origini che grazie al suo impegno, alle sue capacit\u00e0 conquista fama, gloria, ricchezza. La sua vita, del resto, costituisce una piena realizzazione di questi ideali.\n4) La psicologia strutturalista e funzionalista si basa sull'introspezione, i suoi risvolti sono prevalentemente teorici relegati, per lo pi\u00f9, in ambito accademico. Diversamente Watson propone una scienza applicativa (selezione del personale, formazione dipendenti, controllo del comportamento, promozioni pubblicitarie) ben spendibile nel campo degli affari, funzionale al crescere della societ\u00e0 capitalista quale quella nordamericana.\n5) Watson porta avanti idee di liberalizzazione dei costumi, dialogo aperto tra genitori e figli, emancipazione sessuale, in sintonia con l'insofferenza che l'opinione pubblica nordamericana andava manifestando contro i rigidi veti del proibizionismo degli anni venti."}
{"id": "424744", "revid": "124145285", "url": "https://it.wikipedia.org/wiki?curid=424744", "title": "Macrolepiota mastoidea", "text": "\"Macrolepiota mastoidea\" (Fr.) Singer, Lilloa 22: 417 (1951) [1949]\n\"Macrolepiota mastoidea\" \u00e8 una \"mazza di tamburo\" abbastanza simile al \"Macrolepiota procera\", anche se si differenzia da quest'ultima per le dimensioni mediamente pi\u00f9 ridotte e per via dell\"'umbone aguzzo\" sul cappello che gli conferisce la forma di una \"mammella\" (vedi fotografie).&lt;br&gt;\n\u00c8 molto ricercata per il suo sapore buono di nocciole e non richiede una cottura prolungata, a differenza della \"M. procera\" che \u00e8 tossica da cruda.\nDescrizione della specie.\nCappello.\n8-12 cm di diametro, subgloboso, piano-convesso, con umbone acuto, margine involuto; cuticola bianca od ocra-crema, dissociata in finissime squamette, pi\u00f9 addensate verso il centro.\nLamelle.\nFitte, alte, distanti dal gambo; bianche e poi crema-roseo.\nGambo.\nCilindrico, attenuato in alto, leggermente rigonfio alla base, rivestito di squamette granulose di color giallo-bruno, facilmente staccabile dal cappello.\nCarne.\nBiancastra o bianca, immutabile.\nSpore.\nBianche in massa, ellittiche, binucleate.\nHabitat.\nCresce in autunno, a gruppi nei boschi misti.\nCommestibilit\u00e0.\nOttima. Deve essere cotta perch\u00e9 da cruda pu\u00f2 essere tossica.\nEtimologia.\nDal greco \"mastos\" = mammella e \"ideos\" = simile, per il grosso umbone centrale del suo cappello che ricorda il capezzolo."}
{"id": "424746", "revid": "729019", "url": "https://it.wikipedia.org/wiki?curid=424746", "title": "Cotile", "text": "Il c\u00f2tile o acet\u00e0bolo \u00e8 un incavo osseo con forma a scodella situato sulla faccia esterna dell'osso iliaco, in corrispondenza della porzione media.\nFormato dalla fusione delle tre ossa che formano nell'adulto l'osso dell'anca, porta a considerare i punti di fusione di esse. Specialmente quello fra ischio e pube \u00e8 ben visibile sotto forma della incisura dell'acetabolo, convertita in foro dal passaggio a ponte del labbro acetabolare, che amplia la cavit\u00e0 acetabolare nell'articolazione coxofemorale.\nLa cavit\u00e0, delimitata dal margine dell'acetabolo o ciglio cotiloideo, presenta una porzione superiore, semicircolare, la faccia semilunata, che si articola con la testa del femore e una porzione profonda, costituita da una cavit\u00e0 quadrilatera, la fossa dell'acetabolo, punto in cui prende inserzione il legamento rotondo del femore, che si porta alla \"fovea capitis\" della testa del femore. Nel cotile ruota la testa del femore dando luogo all'articolazione dell'anca (pi\u00f9 propriamente detta coxofemorale).\nLa storia della chirurgia del cotile.\nSolo dalla fine degli anni cinquanta la chirurgia ricostruttiva ha iniziato ad affrontare le problematiche legate al cotile: fino a quel periodo, infatti, le lesioni del bacino venivano trattate incruentemente, limitandosi ad alcune forme elementari di ricostruzioni in seguito a fratture della parete posteriore del cotile.\nLa chirurgia del cotile inizia nel 1955 con Robert Judet che, iniziando dapprima a studiare le fratture del versante posteriore e poi quelle anteriori, ha classificato le stesse in tipi e sottotipi, ponendo cos\u00ec le basi di un trattamento con lo scopo di restituire alla sfera acetabolare la sua forma anatomica."}
{"id": "424747", "revid": "1305772", "url": "https://it.wikipedia.org/wiki?curid=424747", "title": "Permission to Land", "text": "Permission to Land \u00e8 il primo album in studio del gruppo musicale britannico The Darkness, pubblicato il 7 luglio 2003 dalla Atlantic Records.\nIl disco ha avuto un successo enorme, raggiungendo in breve tempo la vetta della Official Albums Chart, principalmente grazie alla fortuna riscossa da singoli come \"I Believe in a Thing Called Love\", che arriv\u00f2 al secondo posto della Official Singles Chart, e \"Love Is Only a Feeling\", fermatosi invece al quinto. In alcune edizioni speciali dell'album compare come traccia bonus la natalizia \"Christmas Time (Don't Let the Bells End)\".\nGrazie a questo album la band si aggiudic\u00f2 tre Brit Awards nel 2004 come miglior gruppo, miglior gruppo rock e miglior album.\nContesto.\nLa band era diretta dal manager Sue Whitehouse, che li aveva gestiti sin dai tempi in cui Justin Hawkins creava jingle musicali e durante i loro giorni come Empire. Sin dall'inizio la band era rinomata per i suoi spettacoli dal vivo, e tale era la popolarit\u00e0 della band che avevano un concerto programmato all'Astoria di Londra prima ancora di aver firmato un contratto discografico. La band aveva gi\u00e0 l'interesse dell'industria musicale fin dai tempi in cui si chiamavo Empire grazie ai contatti di Sue Whitehouse. Joe Taylor, Aled Jones e Paul Scaife dei The Tip Sheet sentirono parlare per la prima volta della band attraverso un post sulla bacheca della pagina dei The Tip Sheet, e presentarono Love is Only a Feeling nel gennaio 2002. Hanno iniziato durante il \"Record of the Day\" e hanno ripreso la canzone all'epoca degli SXSW nel marzo 2003. Volevano presentare Friday Night, ma gli fu detto che la band lo stava riservando per un album.\nSecondo A&amp;R Nick Raphael in un'intervista con HitQuarters, non c'era alcun clamore iniziale per la firma della band, \"Non ci sarebbe potuto essere meno di un ronzio, e solo due etichette discografiche hanno mostrato interesse per loro\". Il motivo della mancanza di interesse era che \"Il business nel suo insieme era poco piacevole. In realt\u00e0, la gente diceva che erano uno scherzo e che non erano reali.\"\n\"Permission to Land\", \u00e8 salito subito al secondo posto nella classifica degli album del Regno Unito il giorno della sua uscita il 7 luglio 2003, prima di arrivare al numero uno e rimanere l\u00ec per quattro settimane, per poi vendere 1,5 milioni di copie nel solo Regno Unito.\nRegistrazione.\nLa band prese ispirazione per alcuni dei loro brani dall'area locale del nord Suffolk che circonda la loro citt\u00e0 natale, Lowestoft, inclusa \"\"Black Shuck\", basata sulla leggenda di un cane che presumibilmente perseguita la chiesa del vicino villaggio di Blythburgh. \"Stuck in a Rut\"\" menziona anche una serie di strade conosciute come \"Barnby Bends\", e \"Acle Straight\", entrambi percorsi importanti tra Lowestoft e Beccles e Norwich e Great Yarmouth. La band ha registrato un'intervista per MTV Japan, dove discute dell'ispirazione che sta dietro a queste canzoni, oltre a presentare filmati auto-girati della loro citt\u00e0 natale. Questo materiale \u00e8 incluso in un DVD bonus dell'edizione deluxe giapponese dell'album.\nAccoglienza.\nL'album ha ricevuto ampi consensi dalla critica specializzata. Per Metacritic, che assegna una valutazione normalizzata in base 100 alle recensioni dei critici, l'album ha ottenuto un punteggio medio di 79, basato su 19 recensioni.\nSecondo Classic Rock \"Permission to Land non sar\u00e0 mai l'album che i The Darkness pensano che sia ma, preso nello spirito con cui viene presentato, \u00e8 sicuramente pi\u00f9 divertente di Use Your Illusion.\" Nel luglio 2019, la rivista Decibel ha introdotto \"Permission to Land\" nella propria Hall of Fame, affermando che l'album \"che \u00e8 stato pensato per ridefinire l'hard rock dei primi anni e non assomiglia a niente che \u00e8 stato pubblicato nel 2003 - o nel decennio precedente.\"\nPremi e riconoscimenti.\nIl successo di questo album ha portato la band in numerosi tour, comprese le parti europee del Summer Sanitarium Tour 2003 dei Metallica. Hanno poi continuato come band principale del Carling Festival nel 2004.\nLa band ha vinto tre BRIT Awards nel 2004: miglior gruppo, miglior gruppo rock e miglior album. Hanno anche vinto due premi Kerrang! nel 2004 per il miglior show dal vivo e come migliore band britannica.\nIl terzo singolo dell'album, \"\"I Believe in a Thing Called Love\", \u00e8 stato un grande successo nel Regno Unito, cos\u00ec come la loro \"Christmas Time (Don't Let the Bells End)\"\". Entrambi i singoli hanno raggiunto il numero 2 nel 2003.\nOltre al successo in classifica, Permission to Land ha anche permesso all band di vincere due premi importanti: miglior album rock al Kerrang! 2003 e e Best British Album ai BRIT Awards del 2004 (durante i quali hanno anche vinto i premi come Best British Group e Best British Rock Act). Permission to Land o \u00e8 stato votato 49\u00b0 nei 50 migliori album del XXI secolo su Kerrang!.\n\u00c8 stato successivamente citato nella canzone \"Whichever Way You Wanna Give It\" dell'altra band del cantante Justin Hawkins, Hot Leg. Nel 2005 l'album \u00e8 stato classificato al numero 356 nel libro The 500 Greatest Rock &amp; Metal Albums of All Time della rivista Rock Hard. L'album \u00e8 stato anche incluso nel libro \"1001 Albums You Must Hear Before You Die\"."}
{"id": "424748", "revid": "287204", "url": "https://it.wikipedia.org/wiki?curid=424748", "title": "American Wrestling Association", "text": "La American Wrestling Association \u00e8 stata una federazione di wrestling statunitense con sede a Minneapolis ed attiva tra il 1960 ed il 1991.\nFu fondata da Verne Gagne e Wally Karbo ed era originariamente parte dei territori della National Wrestling Alliance.\nStoria.\nPrimi anni.\nAnton Stecher, uno dei membri fondatori dell'NWA nel 1948, era un promoter di vecchia data che si occupava di sponsorizzare eventi di wrestling nella zona di Minneapolis sin dal 1933 attraverso la societ\u00e0 Minneapolis Boxing and Wrestling Club di sua propriet\u00e0.\nNel 1952, cedette un terzo dei suoi affari al figlio Dennis ed a Wally Karbo. Stecher mor\u00ec il 9 ottobre 1954 ed il controllo totale dell'organizzazione pass\u00f2 a Karbo e Dennis. Verne Gagne, ex campione di lotta studentesca, era diventato un wrestler molto famoso negli anni cinquanta in America grazie alle sue apparizioni sul canale televisivo DuMont Network. Egli aspirava al titolo mondiale NWA World Heavyweight Championship, ma per varie ragioni politiche interne all'NWA, non lo vinse mai.\nNel 1959, Dennis Stecher vendette la sua quota nella Minneapolis Boxing and Wrestling Club a Karbo e Gagne ed i due divennero proprietari della societ\u00e0.\nDistacco dalla NWA.\nNel 1960, dopo aver cercato senza successo di organizzare un match tra Gagne ed il detentore del titolo mondiale NWA Pat O' Connor, Gagne e Karbo si dissociarono dalla NWA formando l'American Wrestling Association. L'AWA riconobbe unilateralmente il campione NWA Pat O'Connor come primo detentore del AWA World Heavyweight Championship dandogli novanta giorni di tempo per difendere la cintura AWA contro Gagne ma la NWA ignor\u00f2 la sfida.\nO'Connor fu privato della cintura AWA il 16 agosto 1960 ed al suo posto venne proclamato campione Gagne. Sebbene O'Connor venga considerato il primo AWA Champion, non lott\u00f2 in AWA fino alla fine degli anni sessanta (quando fece coppia con Wilbur Snyder per aggiudicarsi il titolo AWA World Tag Team Championship).\nEspansione.\nSotto la guida di Gagne e Karbo, l'AWA divenne una delle federazioni di wrestling pi\u00f9 importanti degli Stati Uniti ed allarg\u00f2 il proprio bacino di utenza acquisendo nuovi territori, e organizzando show in grosse citt\u00e0 come Minneapolis, Milwaukee, Chicago, Omaha, Winnipeg, Denver, Salt Lake City, Las Vegas, San Francisco, e Phoenix.\nNick Bockwinkel vs. Hulk Hogan.\nDopo il suo ritiro dal ring nel 1981, Gagne si concentr\u00f2 sulla promozione di Nick Bockwinkel come nuova stella della federazione e nuovo campione mondiale AWA. Bockwinkel affront\u00f2 molti pretendenti al titolo durante i primi anni ottanta, inclusi Rick Martel, Otto Wanz, Mad Dog Vachon, Wahoo McDaniel, e Brad Rheingans, ma forse il suo avversario pi\u00f9 celebre fu un giovane Hulk Hogan, non ancora giunto alla ribalta della gloria. Dopo aver debuttato nel 1982, grazie al cameo nel film \"Rocky III\", la popolarit\u00e0 di Hogan crebbe sempre di pi\u00f9, ma Gagne rifiut\u00f2 sempre di dargli un'occasione per l'AWA World Championship. Gagne era cosciente del carisma di Hogan, ma pensava che una federazione di wrestling si dovesse basare su lottatori tecnicamente preparati, come Gagne stesso; il patron non considerava Hogan un wrestler puro e addirittura per due occasioni lo prese in giro con due vittorie fittizie del titolo solo per poi strappargli la cintura. Frustrato dalle decisioni di Gagne, Hogan accett\u00f2 un'offerta da Vince McMahon per lottare nella World Wrestling Federation nel 1983, costruendo in oltre 20 anni di carriera la storia del wrestling professionistico.\nPro Wrestling USA.\nIl 1984 fu ancora un anno carico di successi per l'AWA, principalmente grazie all'arrivo nella federazione dei Road Warriors che dominarono la categoria tag team. Anche se invecchiato, il nucleo storico dei wrestler maggiormente associati con l'AWA, continu\u00f2 a tenere banco. Stelle come Nick Bockwinkel, Ray \"The Crippler\" Stevens, \"The Crusher\" Reginald Lisowski, Dick the Bruiser, Baron Von Raschke, Mad Dog Vachon, e Larry Hennig erano ancora tutti attivi nonostante i loro esordi risalissero agli anni quaranta o cinquanta.\nNello stesso periodo l'American Wrestling Association strinse alleanza con svariate compagnie affiliate all'NWA, incluse Mid-South Wrestling (Oklahoma City, OK), Pacific Northwest Wrestling (Portland, OR), World Class Championship Wrestling (Dallas, TX), Continental Wrestling Association (Memphis, TN), e Mid-Atlantic Championship Wrestling (Charlotte, NC). Con quest'ultima la AWA crea una sorta di fusione conosciuta con il nome \"Pro Wrestling USA\", appositamente ideata per rivaleggiare a livello nazionale con la popolarit\u00e0 della WWF. In questo periodo, il campione mondiale NWA Ric Flair affronta il campione AWA Rick Martel in un match di unificazione dei titoli, che termina in pareggio. Inoltre, il roster AWA comprendeva all'epoca lottatori di livello come Sgt. Slaughter e Bob Backlund. Nel 1985, tuttavia, gli ascolti iniziarono a calare, e la WWF prese decisamente il sopravvento grazie al successo riscosso dalla prima edizione di \"WrestleMania\". Wally Karbo cedette il controllo completo dell'AWA a Gagne, che divenne l'unico proprietario della federazione, e nel settembre 1985, la Pro Wrestling USA rispose al crescente successo di Vince McMahon promuovendo il primo evento \"SuperClash\". Nonostante il successo, la collaborazione con la Pro Wrestling USA non dur\u00f2 a lungo e la \"fusione\" ebbe fine nel 1986, e Gagne accus\u00f2 David Crockett di aver cercato di convincere molti talenti AWA a passare alla NWA nel backstage di numerosi show della Pro Wrestling USA.\nAttenta anche al versante del merchandising, l'AWA lanci\u00f2 sul mercato una linea di action figure dei suoi wrestler tramite la compagnia di giocattoli Remco ed una serie di videocassette da 30 minuti l'una intitolata \"Wrestling Classics\", dedicata prevalentemente alle principali star dell'epoca della compagnia quali Sgt. Slaughter, Road Warriors, Jim Garvin &amp; Steve Regal, e Rick Martel.\nDeclino e fallimento.\nPer contrastare lo strapotere di Vince McMahon che con la sua World Wrestling Federation (WWF) stava conquistando sempre maggiori consensi a livello mondiale, Gagne decise di mettere in atto alcune scelte opinabili che causarono un netto calo di consensi nei confronti della AWA, come il dare sempre maggiore spazio al figlio Greg Gagne nelle storyline della federazione (fatto che gli caus\u00f2 parecchie accuse di nepotismo) e scartare Hogan come stella della compagnia.\nNonostante questi passi falsi, nel periodo 1986-87 la federazione continu\u00f2 a sfornare talenti notevoli come Scott Hall, The Midnight Rockers (Shawn Michaels &amp; Marty Jannetty), \"Bull Power\" Leon White (successivamente conosciuto come Big Van Vader), Nasty Boys (Brian Knobbs &amp; Jerry Sags), e Madusa Miceli.\nCon il ritiro di Nick Bockwinkel, Gagne decise di puntare su Curt Hennig come prossimo volto della compagnia. Hennig, un talentuoso wrestler figlio d'arte, sconfisse Bockwinkel a \"Super Clash 2\". Ben presto per\u00f2, anche Hennig cedette alle allettanti offerte economiche della WWF, ed abbandon\u00f2 la federazione. Nel ruolo di campione mondiale AWA a lui succedette Jerry \"the King\" Lawler.\nAfflitta anch'essa da problemi finanziari, la WCCW un\u00ec le proprie forze con la AWA e la CWA, e Jerry Lawler sfid\u00f2 il campione WCCW Heavyweight Kerry Von Erich sconfiggendolo in un match per l'unificazione dei titoli a \"SuperClash III\". L'evento fu il primo tentativo da parte della AWA di mettere in piedi un pay-per-view che coinvolgesse diverse federazioni. Tuttavia, il tentativo riscosse poco successo. Dopo l'evento, la collaborazione tra le compagnie venne meno e Lawler fu privato del titolo nel gennaio 1989. Lawler tenne comunque la cintura AWA e continu\u00f2 a dichiararsi il campione legittimo in Tennessee, in Texas, e nel circuito indipendente, presentandosi come USWA Unified World Heavyweight Champion. Lawler fece questo per cercare di ottenere dei pagamenti arretrati da Gagne che gli erano dovuti, ma Gagne non lo pag\u00f2 mai ed anzi commission\u00f2 una nuova cintura di campione dal design simile a quella portata via da Lawler.\nNel febbraio 1989, Larry Zbyszko, genero di Gagne, ritorn\u00f2 nell'AWA e vinse il titolo mondiale reso vacante in una battle royal a 18 partecipanti, eliminando per ultimo Tom Zenk. Fu durante questo periodo che Joe Blanchard rimpiazz\u00f2 Stanley Blackburn come presidente AWA. Il primo regno da campione di Zbyszko dur\u00f2 circa un anno. Egli difese la cintura contro Zenk, Greg Gagne, Wahoo McDaniel, Ken Patera, Nikita Koloff, Brad Rheingans, \"The Trooper\" Del Wilkes, e Masa Saito. Fu quest'ultimo alla fine a sconfiggere Zbyszko nel febbraio 1990 al Tokyo Dome durante un evento NJPW/AJPW. Zbyszko riconquist\u00f2 il titolo nel maggio 1990 a \"SuperClash IV\". All'inizio del 1989, Eric Bischoff, all'epoca impiegato d'ufficio della AWA, inizi\u00f2 ad apparire davanti alle telecamere durante gli show in qualit\u00e0 di intervistatore e commentatore occasionale, sostituendo Larry Nelson. Il periodo in AWA serv\u00ec a Bischoff come trampolino di lancio verso il mondo del pro wrestling. Successivamente sarebbe diventato un pezzo grosso dell'ambiente, portando negli anni novanta la World Championship Wrestling ad un successo senza precedenti.\nAlla fine del 1990, la AWA divent\u00f2 inattiva (l'ultima registrazione televisiva venne effettuata l'11 agosto). Come risultato, Zbyszko firm\u00f2 per la WCW e Gagne lo priv\u00f2 d'ufficio della cintura. Nel 1991, la compagnia chiuse per bancarotta.\nNel DVD \"The Spectacular Legacy of the AWA\", Eric Bischoff rivel\u00f2 che una delle ragioni principali della chiusura dell'AWA, era da collegarsi al fatto che Verne Gagne ricavava ingenti profitti da una sua propriet\u00e0 nei pressi del lago Minnetonka. L'amministrazione comunale locale voleva tramutare la zona in un parco regionale, e Gagne si oppose sempre a questa decisione per svariati anni, ma alla fine dovette cedere, e venne quindi creato il \"Lake Minnetonka Regional Park\". Di conseguenza, egli perse le risorse finanziarie che gli avevano permesso di tenere competitiva la American Wrestling Association e non ebbe altra soluzione che chiudere la compagnia."}
{"id": "424750", "revid": "547034", "url": "https://it.wikipedia.org/wiki?curid=424750", "title": "Giuseppina Castiello", "text": "Biografia.\nLaureata in Lettere con indirizzo moderno all'Universit\u00e0 di Napoli Federico II, \u00e8 giornalista pubblicista, editorialista del settimanale \"Nuova citt\u00e0\".\nAttivit\u00e0 politica.\nNel 1995, in occasione del congresso di Fiuggi, ader\u00ec ad Alleanza Nazionale e nello stesso anno si candid\u00f2 come consigliere comunale nella sua citt\u00e0 natale senza essere eletta.\nVicepresidente del Consiglio comunale e consigliere regionale.\nEletta alle successive elezioni amministrative (1997), \u00e8 stata vicepresidente del consiglio comunale e nel 2000 divenne consigliere regionale, carica che conferm\u00f2 anche cinque anni dopo.\nDeputata.\nNel 2001 si candid\u00f2 alla Camera nel collegio uninominale Afragola-Cardito-Casalnuovo, ma venne sconfitta dal rappresentante dell'Ulivo, Domenico Tuccillo del PPI (partito confluito, da quell'anno, ne La Margherita).\nNuovamente candidatasi nelle elezioni politiche del 2006, risulta eletta nella circoscrizione XIX (\"Campania 1\").\nHa fatto parte della XIV Commissione (\"Politiche dell'Unione europea\") dal 6 giugno 2006 e della \"Commissione esaminatrice del \"Premio Ilaria Alpi e Maria Grazia Cutuli\"\" dal 20 luglio.\n\u00c8 stata poi rieletta parlamentare nel 2008 nelle liste del Popolo della Libert\u00e0.\nRieletta deputata alle elezioni politiche del 2013, il 16 novembre successivo, con la sospensione delle attivit\u00e0 del Popolo della Libert\u00e0, aderisce a Forza Italia. Fa parte della \"corrente fittiana\" critica nei confronti del leader Silvio Berlusconi, anche se non seguir\u00e0 Raffaele Fitto quando decider\u00e0 di abbandonare Forza Italia.\nIl 20 maggio 2016 abbandona Forza Italia e aderisce al movimento Noi con Salvini.\n\u00c8 confermata deputata in quota Lega alle elezioni politiche del 2018 e il 12 giugno diventa sottosegretario del ministro del Sud nel Governo Conte I, formato dal Movimento 5 Stelle e Lega per Salvini Premier, carica che mantiene fino alla caduta del governo, il 5 settembre.\nAttivit\u00e0 parlamentare.\nDurante i suoi quattro mandati da parlamentare ha effettuato come primo firmatario le seguenti proposte di legge:"}
{"id": "424751", "revid": "1318658", "url": "https://it.wikipedia.org/wiki?curid=424751", "title": "Eric Bischoff", "text": "\u00c8 una delle menti creative che diedero origine ai successi della World Championship Wrestling negli anni novanta, ma ha lavorato anche per la World Wrestling Entertainment e la Total Nonstop Action negli anni duemila.\nIl suo mandato da general manager di \"Raw\", durato 1239 giorni (dal 15 luglio 2002 al 5 dicembre 2005), \u00e8 il pi\u00f9 lungo nella storia della WWE.\nBiografia.\nEric Bischoff \u00e8 sposato dal 1984 con una donna di nome Loree, da cui ha avuto due figli: Garrett e Montanna. In precedenza era stato sposato con una donna di nome Kimberly Bowman, dalla quale ha divorziato nel 1980.\nBischoff \u00e8 cintura nera di taekwondo ed ha una grande passione per le motociclette.\nCarriera.\nWorld Championship Wrestling (1991\u20132001).\nBischoff \u00e8 stato inoltre vicepresidente (1995) e quindi presidente (1997) della World Championship Wrestling, federazione nella quale debutt\u00f2 come annunciatore nel 1991. Bischoff riusc\u00ec a convincere Ted Turner e la dirigenza della WCW a rendere disponibili pi\u00f9 risorse per la federazione, soldi che spese immediatamente per mettere sotto contratto diverse stelle della concorrente World Wrestling Federation come Hulk Hogan, Bret Hart e Randy Savage, per aumentare il numero di pay-per-view e per migliorare il prodotto; sotto la sua guida la societ\u00e0 raggiunse per la prima volta dalla sua fondazione un attivo di bilancio.\nIntraprese inoltre un testa a testa con la WWF, mettendo in diretta concorrenza i due show principali delle federazione, \"WWF Monday Night Raw\" e \"WCW Monday Nitro\", dando vita alla cosiddetta \"Monday Night War\". Gli indici di ascolto arrisero al prodotto di Bischoff, mettendo per la prima volta nella storia del wrestling in grave difficolt\u00e0 la WWF. Tuttavia dopo diciotto mesi di dominio pressoch\u00e9 assoluto, \"Nitro\" inizi\u00f2 a registrare un calo sensibile degli ascolti. Col passare del tempo il divario tra i due show divenne un abisso e la WWF riprese il ruolo di dominatrice nel panorama wrestling. Oberata dai debiti, costretta a pagare stipendi eccessivi ai wrestler e priva di idee degne di nota, la WCW fu messa in vendita da Turner alla vigilia della fusione tra la Time Warner e la AOL che avrebbe portato di l\u00ec a poco alla nascita del gruppo AOL Time Warner. Bischoff tent\u00f2 di acquistare la federazione ponendosi a capo di una cordata, ma fu battuto da Vince McMahon, che acquist\u00f2 nel marzo 2001 la rivale acquisendo inoltre buona parte del parco lottatori.\nWorld Wrestling Entertainment (2002\u20132007).\nGeneral manager di \"Raw\" (2002\u20132005).\nNell'estate del 2002 Eric Bischoff fu assunto dalla World Wrestling Entertainment e fu nominato general manager del roster di \"Raw\". Debutt\u00f2 nello show rosso nella puntata del 15 luglio 2002, mantenendo il personaggio di heel senza scrupoli che aveva anche in WCW. Sotto la sua guida vennero introdotte per la prima volta la \"Raw Roulette\" e soprattutto l'Elimination chamber match.\nNel settembre del 2003 inizi\u00f2 una faida con Stone Cold Steve Austin per il controllo di \"Raw\", che si risolse al pay-per-view Survivor Series con la vittoria del \"Team Bischoff\" (Chris Jericho, Christian, Mark Henry, Randy Orton e Scott Steiner) sul \"Team Austin\" (Booker T, Bubba Ray Dudley, D-Von Dudley, Rob Van Dam e Shawn Michaels).\nA Taboo Tuesday 2004 Bischoff venne sconfitto dal suo nipote ritardato, Eugene (\"kayfabe\"), e fu quindi costretto a radersi i capelli a zero. Nella puntata del 1\u00ba novembre 2004 effettu\u00f2 un turn face, voltando le spalle all'Evolution. Da allora inizi\u00f2 a favorire wrestler apprezzati dal pubblico tra cui Randy Orton, Chris Benoit, Chris Jericho e Maven. Dopo le Survivor Series 2004 si prese un breve periodo di vacanza, concedendo il controllo di \"Raw\" ai membri del Team Orton (Randy Orton, Chris Benoit, Chris Jericho e Maven), che in pay-per-view avevano sconfitto il Team Triple H (Triple H, Batista, Edge e Gene Snitsky). Bischoff ritorn\u00f2 nella puntata del 13 dicembre 2004, decidendo di rendere vacante il World Heavyweight Championship poich\u00e9 nella settimana precedente un match titolato tra Chris Benoit, Edge ed il campione Triple H era terminato in parit\u00e0; annunci\u00f2 quindi un Elimination chamber match previsto per New Year's Revolution 2005 in cui la cintura sarebbe stata in palio (i partecipanti erano Chris Benoit, Edge, Triple H, Batista, Chris Jericho e Randy Orton).\nNel luglio del 2005 il roster di \"Raw\" venne ripetutamente invaso dai wrestler della Extreme Championship Wrestling, guidati da Paul Heyman. Bischoff chiese quindi aiuto ad alcuni dei suoi atleti, tra cui il WWE Champion John Cena, appena trasferitosi nello show rosso, ma quest'ultimo rifiut\u00f2; il GM decise quindi di vendicarsi contro il campione, effettuando un turn heel e alleandosi con Kurt Angle, all'epoca in faida con Cena.\nNell'autunno del 2005 guid\u00f2 il roster di \"Raw\" nella faida interbrand contro \"SmackDown!\". Alle Survivor Series 2005 perse contro il general manager dello show blu, Theodore Long, a causa dell'interferenza di The Boogeyman. Nel corso della stessa serata il Team Raw (Big Show, Carlito, Chris Masters, Kane e Shawn Michaels) venne sconfitto dal Team SmackDown! (Batista, Bobby Lashley, John \"Bradshaw\" Layfield, Randy Orton e Rey Mysterio).\nIl 5 dicembre 2005 Bischoff venne licenziato da Vince McMahon, a causa delle azioni intraprese nei confronti di alcuni wrestler di \"Raw\" (\"kayfabe\").\nEric Bischoff rimase nel team dei booker della WWE fino all'aprile del 2006, periodo in cui inizi\u00f2 a scrivere un libro intitolato \"Controversy Creates Ca$h\".\nApparizioni sporadiche (2006\u20132007).\nIl 25 settembre 2006 appar\u00ec in WWE per la prima volta dal suo \"licenziamento\" di fine 2005; venne invitato da Jonathan Coachman per promuovere l'imminente uscita del suo libro e, nell'occasione, esegu\u00ec un promo \"worked shoot\" nei confronti di Vince McMahon e della WWE: durante il segmento, Bischoff disse che \"senza \"Monday Nitro\" non ci sarebbe mai stato \"Monday Night Raw\", senza il New World Order non ci sarebbe mai stata la D-Generation X e senza Eric Bischoff non ci sarebbe mai stato Vince McMahon\". Dopo aver pronunciato queste parole, a Bischoff venne spento il microfono e gli uomini della sicurezza lo scortarono fuori dall'arena (kayfabe).\nIl 5 novembre 2006, a Cyber Sunday, venne scelto dal pubblico come arbitro speciale del ,tag team match tra la D-Generation X e i Rated-RKO, favorendo questi ultimi in maniera sporca. La sera successiva venne nominato general manager per una sola notte e Bischoff ne approfitt\u00f2 per favorire atleti heel tra cui Carlito, Chris Masters, Johnny Nitro, Lita, Umaga e la Spirit Squad; inoltre band\u00ec la D-Generation X dall'arena e costrinse John Cena a prendersi un giorno libero.\nLa sua ultima apparizione in WWE avvenne il 10 dicembre 2007, nella puntata di \"Raw\" dedicata al 15\u00ba anniversario dello show, in cui ebbe un'accesa discussione con Chris Jericho, il quale era stato licenziato da Bischoff due anni prima (kayfabe).\nTotal Nonstop Action (2009\u20132014).\nNell'ottobre del 2009 Eric Bischoff firm\u00f2 un contratto con la Total Nonstop Action.\nA partire dall'aprile 2012, Bischoff ha smesso di apparire negli show, e si dedic\u00f2 esclusivamente a ruoli da backstage. Nel mese di ottobre del 2013, fu allontanato dalla TNA visto che il suo contratto in scadenza all'inizio del 2014, non sarebbe stato rinnovato. Nel maggio 2015, Bischoff, il figlio Garett, e il suo socio in affari Jason Hervey denunciarono la federazione per lo stipendio non pagato. Durante un'intervista nel mese di agosto 2016, quando gli fu chiesto cosa \u00e8 andato storto con la TNA ha dichiarato: \"Sono nel bel mezzo di una causa con loro quindi non posso commentare.\" Alla domanda su quali fossero i suoi ricordi positivi durante il periodo in TNA ha dichiarato che non ne aveva.\nRitorno in WWE (2018\u20132021).\nApparizioni sporadiche (2018-presente).\nEssendo stato uno dei pi\u00f9 importanti general manager nella storia di \"Raw\", il 22 gennaio 2018 \u00e8 apparso nella puntata dedicata al 25\u00ba anniversario dello show rosso.\nTra il 27 giugno e il 17 ottobre 2019, ha ricoperto il ruolo di direttore esecutivo di \"SmackDown\".\nAltre attivit\u00e0.\nEric Bischoff possiede, insieme a Jason Hervey, una casa di produzione chiamata Bischoff-Hervey Productions; la sua societ\u00e0 ha prodotto diversi reality show per la televisione statunitense nella prima met\u00e0 degli anni duemila. Nel 2006 ha scritto un libro, \"Controversy Creates Ca$h\", nel quale racconta la sua carriera nel mondo del wrestling."}
{"id": "424753", "revid": "1149807", "url": "https://it.wikipedia.org/wiki?curid=424753", "title": "Shinzoku", "text": ""}
{"id": "424759", "revid": "125873010", "url": "https://it.wikipedia.org/wiki?curid=424759", "title": "Silvana Mura", "text": "Laureata in Scienze politiche e relazioni internazionali, \u00e8 imprenditrice nel campo dell'alta moda, nel 2000 fu tra le fondatrici del nuovo partito Italia dei Valori, di cui tesoriera e segretaria regionale in Emilia-Romagna fino al 2004.\nAssessore a Bologna nella giunta Cofferati con delega alle attivit\u00e0 produttive, commerciali e turistiche, alle elezioni politiche del 2006 viene eletta alla Camera con la lista Uniti nell'Ulivo e si dimette dall'incarico di assessore. Eletta segretaria della presidenza di Montecitorio, il 3 maggio s'iscrive al gruppo dell'Italia dei Valori e dal 30 maggio successivo, nella XV legislatura, fa parte della X commissione (attivit\u00e0 produttive) e del comitato per la comunicazione e l'informazione esterna.\nAlle elezioni politiche italiane del 2008 \u00e8 stata eletta deputata nelle file dell'Italia dei Valori in Emilia-Romagna.\nNon si \u00e8 potuta ricandidare alle elezioni politiche del 2013, nonostante le difese di Antonio Di Pietro (candidato al suo posto), perch\u00e9 indagata.\nNel 2015 ha aderito al movimento Italia Unica di Corrado Passera, ex Ministro del Governo Monti."}
{"id": "424760", "revid": "964", "url": "https://it.wikipedia.org/wiki?curid=424760", "title": "Gaetano Gifuni", "text": "\u00c8 stato Ministro per i rapporti con il Parlamento della Repubblica Italiana dal 17 aprile 1987 al 28 luglio 1987 nel Governo Fanfani VI, Segretario generale della Presidenza del Senato della Repubblica Italiana dal 22 marzo 1975 al 16 aprile 1987 per i presidenti Amintore Fanfani, Giovanni Spagnolli, Tommaso Morlino, Vittorino Colombo, Francesco Cossiga e Giovanni Malagodi, e Segretario generale della Presidenza della Repubblica dal 28 maggio 1992 al 15 maggio 2006 per i Presidenti della Repubblica, Oscar Luigi Scalfaro e Carlo Azeglio Ciampi.\nBiografia.\n\u201cDi formazione risorgimentale e laica\u201d, dopo la laurea in Giurisprudenza, nel 1955, viene assunto in Confindustria.\nIl 1\u00ba gennaio 1959, grazie al superamento del relativo concorso, entra a far parte dell'amministrazione del Senato della Repubblica. Nominato Segretario generale del Senato della Repubblica il 26 giugno 1975, ricopre l'incarico di Ministro per i rapporti con il Parlamento nel Governo Fanfani VI (dal 17 aprile 1987 al 27 luglio 1987).\nTornato al vertice amministrativo del Senato della Repubblica dopo la breve parentesi governativa, viene nominato Segretario generale della Presidenza della Repubblica da Oscar Luigi Scalfaro il 28 maggio 1992.\nViene confermato in quest'ultima carica dal successivo Capo dello Stato Carlo Azeglio Ciampi nel 1999. Dal 1992 al 2008 \u00e8 stato componente del Consiglio di Stato. Nel 2006, alla vigilia dell'insediamento del nuovo Presidente della Repubblica Giorgio Napolitano, rinuncia a continuare a reggere la macchina del Quirinale sotto il mandato di quest'ultimo e perci\u00f2 da allora \u00e8 Segretario generale emerito.\n\u00c8 padre dell'attore Fabrizio Gifuni e zio di Luigi Tripodi, ex responsabile del Servizio Tenute e giardini del Quirinale.\nMuore a Roma il 18 agosto 2018, all'et\u00e0 di 86 anni.\nVicende giudiziarie.\nNel 2009 Gaetano Gifuni venne indagato per falso. Secondo l'accusa sarebbe stata sua la firma che ha consentito al nipote Luigi Tripodi di avere l'assegnazione come alloggio di servizio di una casa abusiva all'interno della Tenuta di Castelporziano.\nNell'aprile 2011 venne rinviato a giudizio per la gestione della tenuta di Castelporziano, relativamente allo sperpero dei fondi destinati dal Quirinale alla tenuta estiva del Presidente della Repubblica. Le accuse erano di abuso d'ufficio, falso materiale e falso ideologico e peculato.\nNell'aprile 2013 venne condannato in primo grado a un anno e 5 mesi di reclusione per abuso d'ufficio e peculato e assolto dagli altri capi d'imputazione, tuttavia in grado di appello \u00e8 stato prosciolto da ogni accusa: dal peculato \"perch\u00e9 il fatto non costituisce reato\", mentre per l'abuso d'ufficio il reato - connesso al peculato e da cui sarebbe stato dunque comunque assolto - \u00e8 stato dichiarato estinto per intervenuta prescrizione.."}
{"id": "424761", "revid": "1793900", "url": "https://it.wikipedia.org/wiki?curid=424761", "title": "The Stone Pony", "text": "The Stone Pony \u00e8 uno storico locale musicale di Asbury Park, nel New Jersey, che ha funto da trampolino di lancio per molti cantanti di successo.\nIn particolare vi si sono esibiti gli allora sconosciuti Bruce Springsteen, Patti Scialfa, Jon Bon Jovi e Steve Van Zandt.\nEntrato di diritto nella storia del rock come uno dei locali storici della scena musicale statunitense, il locale ha conosciuto alti e bassi. Aperto nel 1974, ha chiuso i battenti intorno agli anni novanta, per poi essere ristrutturato e riaperto nel 2000. L'area di Asbury Park, un tempo meta balneare con un turismo che sosteneva gran parte dell'economia locale, entr\u00f2 in crisi dagli anni ottanta: tutto il lungomare e i relativi locali ed attrazioni turistiche fecero fatica a contrastare questa recessione. Tutta la zona divent\u00f2 molto trascurata e in alcuni tratti completamente abbandonata.\nGrazie al turismo musicale e al pellegrinaggio di fan di Bruce Springsteen e di Jon Bon Jovi l'area ha lentamente recuperato parte del suo lustro grazie a ristrutturazioni, salvaguardia di alcuni locali ed attrazioni di rilievo (tra cui lo stesso Stone Pony)."}
{"id": "424768", "revid": "1494169", "url": "https://it.wikipedia.org/wiki?curid=424768", "title": "Piccardo", "text": ""}
{"id": "424771", "revid": "465169", "url": "https://it.wikipedia.org/wiki?curid=424771", "title": "Legislatore", "text": "Il termine legislatore (dalla lingua latina \"legis,\" della legge, e \"lator, -oris,\" che porta, che emana), in diritto, viene utilizzato per indicare chi emana le leggi. Esso definisce cio\u00e8 l'organo a cui \u00e8 affidato il potere legislativo.\nTipologia.\nGeneralmente il ruolo \u00e8 ricoperto in modo vario a seconda delle forme di governo, ad esempio:\nDiscrezionalit\u00e0.\nLa legislazione si colloca in uno spazio intermedio tra la politica (che, come \"arte del possibile\", \u00e8 libera nei suoi contenuti) e l'amministrazione (che opera secondo uno schema predeterminato per legge ed \u00e8 quindi vincolata al suo rispetto).\nNegli Stati privi di una Costituzione scritta, la discrezionalit\u00e0 del legislatore non conosce limiti (nel Regno Unito essi furono fissati dallo Human Rights Act, in ossequio alla Corte di Strasburgo, soltanto nel 1998) in quanto \"not-justiciable matters\". Laddove invece la Costituzione \u00e8 scritta ed \u00e8 rigida, entro strettissimi limiti le scelte di merito operate dal Legislatore sono sindacabili dalla Corte costituzionale.\nStati Uniti d'America.\nLa deferenza della Corte suprema degli Stati Uniti d'America nei confronti del Legislatore raggiunse il suo apice nella sentenza \"Katzenbach v. Morgan\" del 1966, ove fu statuito che \u00abnon esiste all\u2019interno della Costituzione un principio che vincoli l\u2019operato del legislatore all\u2019interpretazione della Corte\u00bb.\nTuttavia nella successiva giurisprudenza costituzionale s'\u00e8 andata affermando la supremazia del diritto costituzionale sul diritto parlamentare e del Giudice costituzionale sull'Organo legislativo.\nItalia.\nEpoca statutaria.\nLo Statuto albertino, del Regno d'Italia unitario, all'\"art. 3\" prevedeva che:\nGi\u00e0 la Corte di cassazione di Torino, con sentenza 8 giugno 1854, aveva rivendicato il diritto all\u2019interpretazione della norma statutaria, affermando: \u201cl\u2019autorit\u00e0 giudiziaria \u00e8 devoluta esclusivamente all\u2019ordine giudiziario; ogni magistrato o tribunale \u00e8 giudice della propria competenza, ed essa si estende, tranne i casi eccettuati, a conoscere s\u00ec dell\u2019azione che dell\u2019eccezione; la sentenza deve pronunciarsi in conformit\u00e0 delle leggi, e prima fra di esse \u00e8 lo Statuto fondamentale del Regno\u201d. La relazione dell\u2019onorevole Cadorna, presentata il 4 maggio 1855 alla Camera dei deputati, confut\u00f2 per\u00f2 tale argomento.\nPur tuttavia, gi\u00e0 sotto il regime statutario si era addivenuti, in via di principio, a non escludere l'esistenza di limiti alla legislazione, sia pure non direttamente riferiti alla discrezionalit\u00e0 ma soltanto alla forma dell'atto legislativo.\nEpoca repubblicana.\nLa Costituzione della Repubblica Italiana, invece, ora prevede all\"'art. 70\" che:\nAlla funzione legislativa concorrono per\u00f2 anche altri organi costituzionali (Governo, Presidente della Repubblica). L\"'art. 76\" prevede infatti che:\nL\"'art. 77\" poi prevede che:\nInfine l\"'art. 87\" prevede che:\nNella giurisprudenza costituzionale italiana \u00e8 riconosciuta al legislatore, nella sua \"discrezionalit\u00e0 lata\", la possibilit\u00e0 di trovare soluzioni che riflettano \"modi di equo contemperamento delle contrapposte ragioni dei soggetti\" (Corte costituzionale, sentenza n.171 del 1974), delle quali \u00e8 in qualche modo tenuto a cogliere \"le esigenze socio-politiche\" sottese (cos\u00ec Corte costituzionale, sentenza n. 248 del 1986). Svincolata da un'accezione meramente privatistica, l'esigenza di ragionevole bilanciamento degli interessi in gioco per la Corte costituzionale (sentenza n. 420 del 1991) \u00e8 in questi casi connessa al principio di ragionevolezza di cui all'art. 3 Cost..\n\"Drafting\".\nLe osservazioni di studiosi che avevano a lungo analizzato le lacune in materia di progettazione legislativa (Predieri, Manzella) hanno portato alla valorizzazione dell\u2019attivit\u00e0 di consulenza in materia di \"drafting\": questo termine \u2013 letteralmente attivit\u00e0 di redazione dei testi normativi \u2013 pu\u00f2 essere inteso in un significato formale ed uno sostanziale. Il \"drafting\" formale consiste nell\u2019elaborazione dei provvedimenti legislativi rileggendo e rispettando le norme stilistico-formali inerenti la struttura del testo. Quello sostanziale dovrebbe invece fornire le linee d\u2019azione da osservare per raggiungere un obiettivo determinato mediante l\u2019attivit\u00e0 di normazione. Si tratta, in sostanza, di due pratiche differenti: quella formale assume un carattere preminentemente tecnico, mentre l\u2019altra dovrebbe essere di una certa rilevanza sul piano delle politiche sostantive.\nLe tecniche di redazione delle leggi (e della normazione in genere) sono quindi sempre pi\u00f9 oggetto di un'apposita elaborazione, che in determinati casi assume caratteri cogenti o quanto meno di \"soft law\". In ogni caso, in Italia la creazione di un comitato (politico) \"ad hoc\" per la legislazione, alla Camera dei deputati, \u00e8 giunta assieme all\u2019impiego, compiuto in entrambe le Camere, di risorse amministrative specializzate nel \"drafting\". Per portare a termine entrambi i compiti \u00e8 presente in ciascuno dei due rami dell\u2019assemblea un apposito organismo amministrativo (l\u2019ufficio \"drafting\" alla camera, il servizio \"drafting\" al senato), ma concorrono alla svolgimento di tale funzione anche l\u2019ufficio studi e le segreterie delle commissioni permanenti\"."}
{"id": "424774", "revid": "292162", "url": "https://it.wikipedia.org/wiki?curid=424774", "title": "Fabio Baldas", "text": "Carriera.\nArbitro.\nDopo aver arbitrato nei campionati dilettantistici, nel 1981 arriva ad arbitrare in Serie C e gi\u00e0 nel 1985 approda alle categorie maggiori, debuttando con la gara tra e . Verr\u00e0 promosso internazionale nel 1991, cosa che gli permetter\u00e0 nello stesso anno di arbitrare al campionato mondiale di calcio Under-17 in Italia (dove diriger\u00e0 quattro gare, tra cui la semifinale Ghana-Qatar vinta dai ghanesi, poi trionfatori nel torneo, ai tiri di rigore), ai Giochi Olimpici di Barcellona 1992 (Danimarca-Messico 1-1 e Australia-Danimarca 3-0, entrambe a Saragozza) e al (dove diresse -, vinta dagli americani 2-1). Diresse anche la finale di ritorno della Coppa Italia 1991-1992 tra e , vinta per 2-0 dai ducali.\nA fine carriera avr\u00e0 diretto 116 partite di Serie A (tra cui alcune \"classiche\" come 1 derby d'Italia, 1 derby di Milano, 1 derby di Roma, 2 Juventus-Milan, 1 Juventus-Roma, 1 Inter-Roma, 1 Milan-Roma, 2 derby di Torino e 1 derby di Genova), 60 di Serie B e 30 incontri internazionali. Ha arbitrato, inoltre, la partita dell'addio al calcio di Franco Baresi disputatasi allo stadio Giuseppe Meazza di Milano il 28 ottobre 1997.\nDesignatore.\nDopo aver smesso di arbitrare per limiti di et\u00e0, nel 1994, lavor\u00f2 alla CAN di Serie A e B come assistente del designatore arbitrale Paolo Casarin, per poi prenderne il posto nell'estate del 1997 e diventare designatore arbitrale per la stagione 1997-1998. .\nDopo il ritiro.\nDopo qualche anno, Baldas \u00e8 tornato alla ribalta partecipando a varie trasmissioni sportive, come \"Il processo di Biscardi\" e, per qualche tempo, anche \"Qui studio a voi stadio\" (trasmissione dell'emittente lombarda Telelombardia). Il suo ruolo in TV \u00e8 sempre stato quello di opinionista, in particolar modo di commentatore alla moviola degli episodi dubbi della giornata calcistica.\nBaldas era inoltre apparso anche in uno spot pubblicitario di Iodosan Gola, proprio nella parte di arbitro; la voce dello spot era del giornalista Nando Martellini."}
{"id": "424777", "revid": "1104133", "url": "https://it.wikipedia.org/wiki?curid=424777", "title": "Il suicidio dei samurai", "text": "Il suicidio dei samurai \u00e8 il terzo album dei Verdena, pubblicato nel 2004.\nDescrizione.\nLe registrazioni sono iniziate nell'agosto del 2003.\nL'album \u00e8 stato pubblicato dalla Universal anche fuori dall'Italia: il 18 aprile 2005 in Svizzera e in Austria, il 12 settembre 2005 in Germania (con alcune date a Lucerna, Colonia, Berlino e Monaco per promuoverlo). Con l'etichetta Barclay viene pubblicato anche in Francia il 10 aprile 2006.\nL'album \u00e8 stato anche stampato in un'edizione in vinile, limitata a 500 copie non numerate e senza bonus-track, dalla Jestrai Records.\nLe prime 50 copie dell'LP hanno la copertina bianca uguale alla quarta di copertina del libretto del CD (ed uguale in tutto e per tutto, a sua volta, alla bustina interna contenente il disco di vinile).\nIl vinile \u00e8 stato venduto esclusivamente durante i concerti del gruppo da un responsabile della stessa Jestrai Records, ed il prezzo era di 9,90 euro."}
{"id": "424778", "revid": "1543377", "url": "https://it.wikipedia.org/wiki?curid=424778", "title": "Da Sinagoga", "text": "Da Sinagoga \u00e8 solo un appellativo usato da alcuni storici per comodit\u00e0 nei loro lavori, per tradurre dall'ebraico i cognomi \"min ha-Keneseth\" o mi Beth El. \nI cognomi \"mi Beth El\" o \"min ha Keneset\" sono attestati in documenti in lingua ebraica, distinguendo, gi\u00e0 dai secoli XIII-XIV, copiatori di manoscritti, medici o \"prestatori\" della Comunit\u00e0 ebraica romana o diramati da Roma in Toscana e altre regioni (jewishencyclopedia).\nNei documenti in lingua latina o italiana, dal secolo XIV, gli esponenti della famiglia \"mi Beth El\" o \"min ha Keneset\" sono citati come Delle Scole oppure de Scola oppure Scola; oppure in seguito con un appellativo tratto da una significativa residenza: per esempio da Montalcino. \nMentre va notato che non si trova in documentazione, relativamente agli esponenti di questa famiglia studiata nei secoli tra XIV e XVI da Umberto Cassuto, Michele Luzzati ed altri, la voce da Sinagoga.\n\u00c8 sbagliato pertanto parlare a proposito dei \"mi Beth El\" come \"una famiglia romana denominata da Sinagoga\". \nSi pu\u00f2 aggiungere che la famiglia o consorteria ebraica romana \"mi Beth El\" o \"min ha Keneset\" era collegata con l'antica, colta e prolifica famiglia ebraica romana Anaw."}
{"id": "424803", "revid": "46291", "url": "https://it.wikipedia.org/wiki?curid=424803", "title": "Heracleum sphondylium", "text": "Il panace o spondilio (\"Heracleum sphondylium\" L.) \u00e8 una pianta erbacea perenne della famiglia delle Apiaceae (o Ombrellifere).\nMorfologia.\nLa pianta ha fiori bianchi o rosacei a 5 petali in ombrella composta da 15 a 30 raggi. Dalle radici rizomatose si erge un fusto solcato, con peli setolosi, alto fino a 2 metri. Le foglie sono lobate e pennate con piccoli segmenti seghettati. I frutti sono ovali e glabri, lunghi fino a 1\u00a0cm.\nLa fioritura avviene tipicamente tra giugno e ottobre.\nHabitat.\nLa pianta \u00e8 diffusa nei prati e nei boschi, specialmente nelle zone montane fino a 2.500 m, ed \u00e8 indicatrice di terreni ricchi di azoto.\nUsi.\nIl panace contiene come principi attivi un succo irritante (furocumarina) e un olio essenziale, e pu\u00f2 essere utilizzata in fitoterapia per le sue propriet\u00e0 ipotensive, stimolanti e digestive.\nSi pu\u00f2 preparare come infuso, decotto o tintura madre.\nIn cucina i germogli si possono preparare in insalata.\nI semi possono essere fatti macerare in alcool per preparare un gradevole liquore.\nIn Europa orientale si fanno fermentare le foglie per ottenere una sorta di birra (parst o bartsch)."}
{"id": "424804", "revid": "7336", "url": "https://it.wikipedia.org/wiki?curid=424804", "title": "Spondilio", "text": ""}
{"id": "424805", "revid": "7336", "url": "https://it.wikipedia.org/wiki?curid=424805", "title": "Panace", "text": ""}
{"id": "424807", "revid": "1632387", "url": "https://it.wikipedia.org/wiki?curid=424807", "title": "Orgasmatron", "text": "Orgasmatron \u00e8 il settimo album in studio dei Mot\u00f6rhead, pubblicato nel 1986 per la GWR.\n\u00c8 stato l'unico album dei Mot\u00f6rhead registrato con Pete Gill alla batteria (dopo il best of \"No Remorse\"). Il suo titolo provvisorio doveva essere \"Ridin' with the Driver\", ma fu cambiato in \"Orgasmatron\" (troppo tardi per\u00f2 per far cambiare al grafico Joe Petagno anche la copertina). L'album, numero 21 delle classifiche britanniche, \u00e8 stato il ritorno felice dei Mot\u00f6rhead, (ormai diventati un quartetto dopo l'abbandono di \"Fast\" Eddie Clarke prima, e Phil Taylor e Brian Robertson dopo) a seguito dell'insuccesso datato 1983, \"Another Perfect Day\".\nIl disco.\nQuesto \u00e8 probabilmente il disco pi\u00f9 veloce del gruppo col maggior numero di canzoni speed rispetto a tutta la produzione della band. L'album si dimostra fin dall'inizio pi\u00f9 ispirato del precedente, richiamando per\u00f2 sonorit\u00e0 differenti dai primi lavori dei Mot\u00f6rhead.\nIl disco inizia con \"Deaf Forever\", unico singolo estratto dall'album; il brano pu\u00f2 sicuramente inserirsi tra le migliori produzioni motorheadiane di sempre con riff convincenti e buoni assoli del nuovo entrato Phil Campbell, destinato a restare al fianco di Lemmy per moltissimo tempo.\nA seguire \"Nothing Up my Sleeve\", cavalcata che mantiene sempre alti i ritmi dell'album e che ricorda molto le hit passate della band londinese. Come terza traccia \"Ain't my Crime\", con un grande lavoro svolto da Pete Gill per tutta la durata del brano. Il brano successivo \u00e8 \"Claw\", uno dei pezzi pi\u00f9 duri di tutto l'album. \"Mean Machine\" invece \u00e8 un buon pezzo che, forse, pecca un po' per la durata eccessivamente breve.\nSesta traccia \u00e8 \"Built for Speed\", brano con riff pesanti e duri e corposo ricorso alla batteria.\nLa traccia che segue \u00e8 \"Ridin' with the Driver\" che, nonostante possa considerarsi un buon brano, non \u00e8 stato del tutto apprezzato da parte dei fan del gruppo. Il penultimo posto \u00e8 occupato invece da un altro classico della band, \"Doctor Rock\".\nUltima traccia la title track, \"Orgasmatron\", brano molto apprezzato dai fan storici del gruppo, grazie alla voce roca e \"malvagia\" del cantante, ai riff rocciosi ed alla batteria di Pete. Il brano \u00e8 stato rielaborato nel 2000, ed \u00e8 stato fatto girare per la rete con il titolo di \"Orgasmatron 2000\", e poi inclusa nel box set del 2003 \"Stone Deaf Forever!\".\nI brasiliani Sepultura hanno incluso, nella versione rimasterizzata del loro album \"Arise\", la cover di \"Orgasmatron\". Anche i Satyricon hanno proposto una cover del brano, nell'EP \"Megiddo\", uscito nel 1997.\nTracce.\nTutte le tracce sono composte da Kilmister, Gill, Burston, Campbell."}
{"id": "424812", "revid": "1005847", "url": "https://it.wikipedia.org/wiki?curid=424812", "title": "Ministri delle finanze della Repubblica Italiana", "text": "I ministri delle finanze della Repubblica Italiana si sono avvicendati dal 1946 al 2001, quando il dicastero fu unito al Ministero del tesoro, del bilancio e della programmazione economica per creare il Ministero dell'economia e delle finanze."}
{"id": "424814", "revid": "1652635", "url": "https://it.wikipedia.org/wiki?curid=424814", "title": "Finocchio (disambigua)", "text": ""}
{"id": "424815", "revid": "7336", "url": "https://it.wikipedia.org/wiki?curid=424815", "title": "Foeniculum officinale", "text": ""}
{"id": "424816", "revid": "92723", "url": "https://it.wikipedia.org/wiki?curid=424816", "title": "Jusepe de Ribera", "text": "Fu uno dei massimi protagonisti della pittura napoletana ed europea del XVII secolo nonch\u00e9 uno dei pi\u00f9 rilevanti pittori seguaci del filone del caravaggismo napoletano, da cui deriv\u00f2 una peculiare corrente pittorica di cui fu il promotore, il tenebrismo, che vedeva una esasperata rappresentazione della realt\u00e0, violenta e brutale, accentuata da particolari epidermici, anatomici e psichici nei personaggi raffigurati.\nIl suo stile, che nel tempo si evolve verso un classicismo neoveneto, fu modello e punto di riferimento per i pittori partenopei coevi e di generazioni successive, segnando in maniera indelebile tutta la pittura napoletana del Seicento.\nBiografia.\nGli anni giovanili.\nLa formazione.\nRibera nasce a X\u00e0tiva, vicino a Valencia, nel 1591 da Sim\u00f3n de Ribera (calzolaio) e Margarita Cuc\u00f3, secondogenito battezzato all'anagrafe Juan Jusepe de Rebera, dove poi preferir\u00e0 firmarsi e farsi chiamare solo Jusepe, probabilmente anche per distinguersi dal fratello terzogenito Juan, nome che verr\u00e0 utilizzato anche per appellare il primogenito Miguel Jeronimo.\nSecondo fonti ottocentesche e, pi\u00f9 generalmente, spagnole, Ribera avrebbe iniziato l'apprendistato presso la bottega di Francisco Ribalta, che nella citt\u00e0 valenziana era molto frequentata dagli artisti locali. Tuttavia tale ipotesi non trova conferma definitiva da parte della critica moderna, che invece ritiene che il pittore possa aver intrapreso il suo apprendistato gi\u00e0 in Italia, dove sarebbe giunto gi\u00e0 immediatamente negli anni a ridosso del 1600.\nL'arrivo in Italia.\nMancante di fonti certe \u00e8 anche la tratta che il Ribera ha seguito per raggiungere la penisola italiana. In tal senso si aprono quindi due possibili scenari, uno vede lo spostamento via mare da Alicante a Napoli, dove dopo una breve tappa, una volta appresa la pittura del Caravaggio, risal\u00ec dapprima a Roma per perfezionare lo studio del pittore e poi, una volta entrato in contatto con la famiglia Farnese, risal\u00ec per Parma e poi per Milano, prima di fare ritorno definitivo nella capitale vicereale; l'altra ipotesi vede invece il pittore raggiungere prima Genova, citt\u00e0 amica della corona spagnola, partendo sempre via mare da Alicante ma costeggiando stavolta tutta la costa spagnola e francese, tragitto pi\u00f9 sicuro (che qualche anno dopo ripeter\u00e0 anche Diego Vel\u00e1zquez) che consentiva di evitare gli assalti pirateschi saraceni del mare aperto, raggiungendo quindi i territori del nord Italia fino a giungere prima a Roma e poi a Napoli.\nAd ogni modo, a prescindere da quali dei due tragitti abbia percorso il pittore spagnolo, una volta giunto in Italia le notizie circa le attivit\u00e0 del Ribera sono ben documentate: nel 1611 \u00e8 infatti segnalato nel settentrione, a Cremona, a Milano e a Parma, dove entr\u00f2 probabilmente in contatto con i Farnese, dove ebbe modo di studiare la pittura del Correggio e del Parmigianino e dove venne a conoscenza dell'attivit\u00e0 dei Carracci, nel 1613 \u00e8 invece a Roma, dove risieder\u00e0 con altri connazionali e con i fratelli Jeronimo e Juan (pittori anche loro) a via Margutta, dove entrer\u00e0 in contatto con la pittura di Guido Reni, di Annibale Carracci e soprattutto di Caravaggio e dove prov\u00f2, grazie anche al bagaglio di esperienze e conoscenze apprese in precedenza, a fare accesso nello stesso anno nell'Accademia di San Luca, mentre dal 1616 \u00e8 definitivamente a Napoli.\nGli anni romani.\nUna volta giunto a Roma, documentato nel 1613, il Ribera orienter\u00e0 definitivamente il suo stile verso i modi del Caravaggio, la cui pittura, quindi, apprender\u00e0 nella stessa capitale pontificia, stabilendo legami anche con i caravaggisti di matrice nordica, francese e fiamminga che intanto si stabilivano in citt\u00e0. Tra il 1614 e il 1616, segnalate gi\u00e0 dal medico, biografo e storico Giulio Mancini nel suo testo sulle Considerazioni della pittura del 1620, si registrano durante gli anni romani, ma probabilmente a cavallo con i primi soggiorni a Napoli, tele rappresentanti i \"Sensi\" che costituiscono, assieme al \"Democrito\" gi\u00e0 nella collezione di Piero Corsini a New York e poi al Principato di Monaco, oggi di ubicazione ignota, i primi lavori di importante qualit\u00e0 eseguiti dal pittore spagnolo, riprendenti con modi potenti le tendenze naturaliste del Caravaggio. Le suddette tele sono oggi disperse in diverse collezioni private del mondo: il \"Gusto\" del Wadsworth Atheneum di Hartford, il \"Tatto\" del Norton Simon Foundation di Pasadena (Los Angeles), la \"Vista\" del Museo Franz Mayer di Citt\u00e0 del Messico, l'\"Olfatto\" di una collezione privata di Madrid ed un'ultima riprendente l'\"Udito\", di cui tuttavia si sono perse le tracce e se ne conosce la composizioni solo mediante copie successive.Sempre con riferimento ai giovanili anni romani del Ribera negli anni '90 del Novecento \u00e8 stata di avanzata l\u2019ipotesi (Gianni Papi) che in lui possa essere identificato il Maestro del Giudizio di Salomone, anonima personalit\u00e0 artistica identificata da Roberto Longhi (che pensava si trattasse di un pittore francese) sulla base di una serie di opere collegabili al \"Giudizio di Salomone\" della Galleria Borghese. L\u2019ipotesi che pur ha ottenuto autorevoli condivisioni, tuttavia non \u00e8 unanimemente accettata dalla critica (Nicola Spinosa) che ritiene invece, piuttosto, che solo una parte del catalogo delle opere del Maestro sia riconducibile tutt'al pi\u00f9 al Ribera, mentre un'altra parte \u00e8 da ricollegare ad un pittore comunque non ancora identificato.\nA Napoli.\nLe commesse del duca di Osuna.\nNell'estate del 1616 lo Spagnoletto lascia Roma, secondo quanto riferito da Giulio Mancini, a causa dei debiti che accumul\u00f2 in citt\u00e0, e sbarca all'ombra del Vesuvio. Si trasferisce subito in casa dell'anziano pittore dei Quartieri Spagnoli Giovanni Bernardino Azzolino e dopo appena tre mesi, de Ribera sposa Caterina, la figlia sedicenne di quest'ultimo, da cui avr\u00e0 sei figli.\nA Napoli il Ribera trover\u00e0 una citt\u00e0 in fermento sotto il profilo artistico, con numerose chiese nate post Concilio di Trento che hanno reso necessario l'avvicendarsi di svariate personalit\u00e0 del campo delle arti (argentieri, marmorari, pittori, frescanti) o con un mecenatismo e collezionismo privato particolarmente attento alle proprie raccolte site nei palazzi familiari della citt\u00e0 (come la famiglia Doria, o quella d'Avalos). Il contesto nel quale il Ribera si trover\u00e0 ben presto ad operare \u00e8 quello immediatamente successivo al secondo soggiorno partenopeo di Caravaggio (1609-1610), con la crescita esponenziale in citt\u00e0 di suoi seguaci e del filone di caravaggisti napoletani (su tutti Battistello Caracciolo, Carlo Sellitto, Filippo Vitale e Paolo Finoglio). In citt\u00e0 il Ribera trov\u00f2 pieno appoggio anche dal connazionale amico e vicer\u00e9 di Napoli, don Pedro T\u00e9llez-Gir\u00f3n, III duca di Osuna, personalit\u00e0 molto rilevante negli anni giovanili del Ribera, che probabilmente conobbe gi\u00e0 durante i suoi soggiorni romani e che vide consolidare il rapporto lavorativo solo una volta trasferitosi a Napoli, dove ricevette le prime grandi commesse, ossia cinque pale per la collegiata di Osuna: il \"San Girolamo e l'angelo del Giudizio\", il \"San Pietro penitente\", il \"San Sebastiano orante\" ed il \"Martirio di san Bartolomeo\", tutte della medesima dimensione e datate tra il 1616 e il 1617, che incorniciavano la tela centrale, di maggior dimensioni, del \"Calvario\", eseguita un anno dopo (1618) per volere di donna Catalina Enriquez de Ribera, moglie del vicer\u00e9.\nSempre a questo periodo fanno parte le tele realizzate in due momenti distinti sui \"dodici apostoli\" (di cui oggi rimangono solo tre tele, il \"San Pietro\", il \"San Paolo\" e il \"San Giacomo Maggiore\"), databili al 1616 circa, ed il \"Sant'Andrea orante\" ed il \"Cristo flagellato\", risalenti al secondo gruppo di tele eseguite qualche anno dopo, tutte opere conservate nella quadreria dei Girolamini.\nIl caravaggismo napoletano degli anni Venti.\nIn pochi anni lo Spagnoletto (soprannome del pittore affidatogli per via della sua bassa statura) acquista una fama europea facendo uso della tragicit\u00e0 del Caravaggio, suo punto di forza, divenendo assieme a Battistello Caracciolo il pi\u00f9 importante pittore di ambito napoletano della prima met\u00e0 del Seicento. Inizia quindi un'intensa produzione che comunque non lo mantiene lontano dalla sua Spagna, dove infatti continuava a spedire opere, mentre a Napoli sar\u00e0 punto di riferimento e fulcro per lo sviluppo del caravaggismo napoletano, offrendo spunti di riflessione sia per quelli di prima generazione (coevi al Merisi, come Battistello Caracciolo, Filippo Vitale e Carlo Sellitto), sia a quelli di \"seconda generazione\" (quindi i giovani pittori successivi agli anni napoletani di Caravaggio, ossia Juan Do, Bernardo Cavallino, il Maestro dell'Annuncio ai pastori, Hendrick van Somer, Andrea Vaccaro e Aniello Falcone).\nIl tema pittorico si fa pi\u00f9 crudo e realistico, esasperando i concetti caravaggeschi seppur mediante un accrescimento intellettuale dei soggetti ritratti e dell'uso degli strumenti pittorici. Nascono in questa fase, quindi, capolavori assoluti della prima maturit\u00e0 del Ribera. Al 1624 risale la tela della \"Madonna col Bambino e san Bruno\" del castello di Weimar (oggi a Berlino), dove appare per la prima volta nella firma della tela il \"de\" che precede il cognome, come a voler dare maggior prestigio al proprio nome alludendo ad una fantomatica origine nobiliare (da quel momento in poi quindi il pittore si firmer\u00e0 sempre \"Jusepe de Ribera\" in luogo del precedente \"Jusepe Ribera\"). Il \"Sileno ebbro\" (1626), gi\u00e0 in collezione Roomer, poi in collezione Vandeneynden, oggi al museo nazionale di Capodimonte, si colloca tra le opere pi\u00f9 celebri e popolari del primo Ribera, vero spartiacque della prima maturit\u00e0 artistica del pittore, in apparenza ritenuto grottesco e satirico, mentre invece risulta essere ricco di riferimenti allegorici e allusivi di spiccato intelletto.\nA questa fase risale inoltre la prima committenza pubblica di Napoli. Il Ribera fu infatti incaricato dalle monache del convento della Trinit\u00e0 di eseguire due tele da collocare una sulla parete frontale del transetto della chiesa, lato dell'Epistola, mentre l'altra in quella dell'Evangelo. Il complesso religioso fu eretto sulle pendici della collina di san Martino, in prossimit\u00e0 di dove sarebbe poi sorto di l\u00ec a poco anche la certosa di San Martino, grosso cantiere che interessava per lo pi\u00f9 i medesimi artisti impegnati anche nel complesso delle Monache (Fanzago, Caracciolo, Azzolino e lo stesso pittore spagnolo). Le tele in questione, il \"San Girolamo e l'angelo del Giudizio\" (1626), capolavoro stilistico che richiama in pi\u00f9 parti la maniera del Caravaggio (come nel mantello rosso del santo o nella figura dell'angelo con la tromba in alto a destra) e che apre la strada degli elementi di natura in posa inseriti dal Ribera entro le sue composizioni, e la \"Trinitas Terrestris\" con l\"'Eterno Padre\" (1626-1635), che insieme costituiscono la doppia \"Trinitas\" (sia terrestre che celeste), di cui la prima mostrante un innovato colorismo del Ribera (su tutti nella veste della Madonna), mentre la seconda che anticipa le grandi tele di met\u00e0 anni '30 che avranno un'intensa lucentezza dorata come sfondo, furono poi portate nell'Ottocento al Real Museo Borbonico, fino a confluire oggi a Capodimonte, per via della soppressione monastica avvenuta durante il regno francese.\nSi segnalano poi in questa fase il \"Martirio di Sant'Andrea\" (1628) al Sz\u00e9pm\u0171v\u00e9szeti M\u00fazeum di Budapest, il \"San Girolamo e l'angelo\" del Museo dell'Ermitage (1626) e il \"Martirio di san Bartolomeo\" (1628) di palazzo Pitti, una seconda serie dei \"sensi\", per lo pi\u00f9 dispersa in collezioni private del mondo, ed una serie di opere commissionate dal nuovo vicer\u00e9 di Napoli, Fernando Af\u00e1n de Ribera, duca di Alcal\u00e1 (in carica dal 1629 fino al 1631), grande mecenate e collezionista d'arte, che gli inventari del tempo riportano tra le sue raccolte una \"\"muier barbuda con su marido\", vari \"Filosofosi\"\" e la cospicua serie di \"apostoli\" (1630-1635 circa), quest'ultima conservata oggi per lo pi\u00f9 al museo del Prado di Madrid, la quale va distinta da un'ulteriore serie di \"santi\" e \"apostoli\" degli stessi anni, ripresi a tre quarti (come i santi \"Giacomo Maggiore\", \"Andrea\" e \"Simone\") o per intero (come i santi \"Rocco\", \"Matteo\", \"Paolo\" e \"Pietro\") e dislocata in svariati musei del mondo, per lo pi\u00f9 spagnoli. Nel caso della \"moglie barbuta\" si tratta certamente della \"Maddalena Ventura con il marito e il figlio\" (1631) del Prado, che rappresenta di fatto uno dei pi\u00f9 insoliti della pittura europea del Seicento per la rarit\u00e0 del soggetto raffigurato, mentre nel secondo pare si tratti del \"Platone\", ad Amiens, e del \"Democrito\" (un tempo identificato come Archimede) ancora al Prado.\nLe due tele di \"Issone\" e \"Tizio\" (entrambe del 1632) costituiscono invece due della serie dei \"Giganti\" acquistati nel '34 da J\u00e9ronimo de Villanueva presso la marchesa di Charela per essere destinato alle sale del palazzo del Buen Retiro di Madrid (dei restanti soggetti raffiguranti \"Sisifo\" e \"Tantalo\" si sono invece perse le tracce). La serie, culmine della maniera tenebrista di cui Ribera fu eletto \"portabandiera\" dalla critica moderna, sarebbe molto vicina per affinit\u00e0 e composizione ad un'altra coeva eseguita per l'olandese Luis van Uffel, riprendente sempre i quattro giganti puniti da Giove per la loro superbia (di cui oggi permangono esclusivamente copie antiche nei depositi del Prado, mentre gli originali risultano dispersi) e che secondo testimonianze storiche del tempo, sarebbero poi state restituite al Ribera dopo che la moglie di Uffel ha partorito un figlio deforme e dopo che la stessa ha attribuito la colpa dell'accaduto all'orrore dei soggetti ritratti proprio nei quattro dipinti del pittore spagnolo. \nGi\u00e0 sul finire degli anni '20 il Ribera diviene un pittore affermato nel panorama artistico napoletano ed europeo, passando dall'essere una personalit\u00e0 irrequieta e dai \"costumi licensiosetti\" (come ricorda Giulio Mancini), all'assumere un ruolo e una collocazione di prestigio nella societ\u00e0 del tempo. Lo Spagnoletto possiede in quegli anni un'ampia casa con giardino a Napoli nella zona di Monte di Dio, tra il Palazzo Reale e la spiaggia di Chiaia, mentre nello stesso periodo si accende la rivalit\u00e0 tra lui e un altro grande protagonista del Seicento napoletano, Massimo Stanzione, il quale seppur vissuto negli anni napoletani di Caravaggio, non si alline\u00f2 mai alla pittura caravaggista in senso stretto ma rimase invece sempre improntato verso un classicismo carraccesco.\nL'evoluzione luminista.\nLe commesse spagnole degli anni Trenta.\nIntorno ai primi anni Trenta del Seicento Ribera sub\u00ec l'influenza, dopo alcuni soggiorni romani, dei pittori attivi in quegli anni a Roma, come il Grechetto, Antoon van Dyck e Rubens, perfezionando cos\u00ec il suo stile che si apr\u00ec verso un classicismo neo-veneto, seguendo pertanto i grandi maestri veneziani del Cinquecento, Tiziano e Paolo Veronese, quindi con ampie stesure di colore ed un ritrovato gusto scenico fatto di paesaggi e cieli azzurri che si aprono sullo sfondo delle composizioni ritratte. Il dipinto che funger\u00e0 da \"spartiacque\" verso questa maturazione luminista della pittura sar\u00e0 la tela del \"Giacobbe ed il gregge\", databile dal 1628 al 1635, del Monastero di San Lorenzo al El Escorial.\nIl decennio che va dagli anni '30 fino ai '40 del Seicento fu il pi\u00f9 prolifico per il Ribera. Esegu\u00ec in questi anni capolavori assoluti, essenzialmente temi religiosi, ospitati oggi in diversi musei nel mondo. A questo periodo risalgono le commissioni spagnole di don Manuel de Acevedo y Z\u00fa\u00f1iga, conte di Monterrey (Messico), vicer\u00e9 di Napoli dal 1631 al 1637, cognato del potente conte-duca di Olivares, Gaspar de Guzm\u00e1n y Pimentel, e ministro di Filippo IV. Per Zuniga il Ribera fu incaricato di eseguire due tele da collocare entro il retablo marmoreo compiuto da Bartolomeo Picchiatti e Cosimo Fanzago, con cui si trov\u00f2 a lavorare insieme per la seconda volta dopo l'ancona marmorea della chiesa della Trinit\u00e0 delle Monache di Napoli. In origine le opere erano da collocare nella cappella di Sant'Orsola a Salamanca, successivamente il vicer\u00e9 decise di riorganizzare la macchina marmorea con le tele in esse custodite all'interno del convento delle Agustinas Recoletas di Monterrey a Salamanca, complesso religioso sorto di fronte al palazzo di famiglia dello Zuniga. All'interno del convento delle agostiniane il Ribera si trov\u00f2 a lavorare insieme ad un gruppo di artisti di ambiente napoletano, ossia il Finelli, Stanzione e per l'appunto il Picchiatti e il Fanzago, mentre le tele da eseguire per il duca da due passarono a sei, delle quali una posta sul timpano dell'altare marmoreo fanzaghiano, la \"Piet\u00e0\" (1634), compiuta a Napoli e trasferita via mare in Spagna, e l'altra al centro del medesimo, con la grande scena dell\"'Immacolata Concezione\" (1635). Quest'ultima opera, in particolare, che di fatto \u00e8 la tela maggiore per dimensioni di tutto il catalogo del Ribera, rappresenta il culmine della svolta pittoricista avviata dal Ribera a partire dal 1632 nonch\u00e9 prototipo esemplare per diverse altre opere di autori spagnoli a medesimo soggetto successive a questa. Le altre opere eseguite per il Monterrey furono un \"Sant'Agostino\" (1636) ed il \"San Gennaro in gloria\" (1636), dove in basso si ammira un primo paesaggio ampio e luminoso, anticipatore delle due tele di paesaggi del 1639 eseguite sempre per il duca e oggi nella collezione duca d'Alba di Salamanca.\nFanno inoltre riferimento a questa seconda fase di vita pittorica del Ribera anche opere come l'\"Adorazione dei Pastori\" del Louvre, il \"Matrimonio mistico di Santa Caterina\" conservato al Metropolitan Museum of Art di New York, la \"Visione di Baldassarre\" (1635) al palazzo Arcivescovile di Milano, la \"Trinit\u00e0\" (1635-1636 ca.), il \"San Sebastiano\" (1636 ca.), l\"'Assunzione della Maddalena\" (1636) della Real Academia de Bellas Artes de San Fernando, il \"Duello tra donne\" (1636), dove venne ritratto un fatto realmente accaduto nella Napoli del tempo, ossia allorquando due donne si contesero in duello dinanzi al marchese Alfonso III d'Avalos per amore di un uomo, la \"Benedizione di Giacobbe\" (1637), pregevole per l'inserto di una natura in posa sopra un tavolo da cucina, il \"Sogno di Giacobbe\" (1639), che spicca per il paesaggio luminoso che contorna la figura del Giacobbe, il \"Martirio di San Bartolomeo\" (1639) e il \"Martirio di San Filippo\" (1639), tutte queste ultime al Prado di Madrid. La tela sul martirio di san Filippo, in particolare, commissionato dal vicer\u00e9 di Napoli fino al 1644 Ramiro Felipe N\u00fa\u00f1ez de Guzm\u00e1n, duca di Medina de las Torres nonch\u00e9 uno dei pi\u00f9 convinti committenti del Ribera, rappresenta uno tra i pi\u00f9 notevoli capolavori dello Spagnoletto che mette insieme nella scena il livello di maturazione raggiunto in quegli anni, mostrando non solo un rinnovato luminismo cromatico ma anche la capacit\u00e0 di rappresentare la scena di un martirio senza mostrare figure urlanti e in stato di disperazione, cosa che invece faceva nei suoi martiri di matrice naturalista caravaggesca (quindi fino alla fine degli anni '20), bens\u00ec rappresentando stati d'animo, comunque di potente impatto emotivo e affidati a personaggi ripresi dalla vita reale, avvolti dal silenzio e rassegnati al proprio destino.\nSeppur influenzato dai maestri del Cinquecento veneto, Veronese e Tiziano, nonch\u00e9 dal colorismo neoveneto in ambito romano, alcune opere del Ribera eseguite dagli anni '30 fino alla fine della sua attivit\u00e0 richiameranno comunque i modi appresi nella sua prima fase compositiva, ossia tenebrosa e cupa, di stampo pi\u00f9 naturalista. In questo senso lo Spagnoletto, esegu\u00ec opere profane, principalmente per la committenza privata, come un'ulteriore serie dei \"filosofi\", una seconda versione della serie dei \"sensi\", giunta incompleta fino ad oggi e per lo pi\u00f9 dispersa in varie collezioni private, nonch\u00e9 scene e ritratti di vita quotidiana, come la \"Vecchia usuraia\" (1637) del Prado, o con scene riprendenti storie mitologiche che, seppur caratterizzate da un'accentuata lucentezza cromatica, rimandano alla maniera naturalista del decennio passato, in particolar modo nelle raffigurazioni dei martiri. Fanno riferimento a quest'ultima selezione le tele dell'\"Apollo e Marsia\" della versione gi\u00e0 alla collezione d'Avalos, poi confluita a Capodimonte, e quella del museo di Belle Arti di Bruxelles, piuttosto come la \"Venere ed Adone\" della Galleria nazionale d'arte antica di Roma, a palazzo Corsini.\nAlla fine degli anni '30 Il Ribera ha all'attivo una sapienza artistica tale da divenire il fulcro del movimento pittorico circostante, cos\u00ec come accadde nel decennio passato con i pittori di ambito naturalista, anche per i pittori del terzo decennio, come il Maestro dell'Annuncio ai pastori, Antonio De Bellis, Hendrick van Somer, Francesco Guarino e Bernardo Cavallino, nonch\u00e9 per quelli dei successivi decenni, che si muoveranno o di formeranno proprio in ambito riberiano, su tutti Mattia Preti e Luca Giordano.\nLe commesse napoletane a cavallo tra gli anni Trenta e Quaranta.\nA partire dai primi anni Quaranta del Seicento la vita del Ribera \u00e8 segnata tragicamente da una malattia psichica degenerativa che di fatto lo condurr\u00e0 fino alla definitiva infermit\u00e0, riducendo quindi drasticamente il numero di opere eseguite (ma non commissionate) e, nello stesso tempo, allungando i tempi di esecuzione di quelle di cui invece riesce ad assumerne l'incarico.\nNonostante i problemi di salute che interessarono il pittore, molteplici furono le opere commissionategli in questa fase, di cui le due pi\u00f9 importanti pubbliche che ricevette furono per lo pi\u00f9 tutte a Napoli, che in quel tempo visse un forte momento di rinnovamento egli edifici di culto. Importanti commissioni lo Spagnoletto le ebbe dai padri gesuiti della chiesa del Ges\u00f9 Nuovo, dalla Deputazione della Reale cappella del Tesoro di san Gennaro e un'altra affidata ancora una volta dai padri certosini di san Martino. Negli ultimi due complessi religiosi, in particolare, il Ribera lasci\u00f2 alcuni dei pi\u00f9 importanti capolavori personali e, pi\u00f9 in generale, della pittura napoletana del Seicento.\nPer la chiesa del Ges\u00f9 Nuovo il Ribera fu incaricato di eseguire tre tele per la cappella di Sant'Ignazio di Loyola, da collocare nella parte superiore dell'ancona marmorea compiuta (ancora una volta) da Cosimo Fanzago. Le tele, tutte databili al 1643-1644, sono a sinistra il \"Sant'Ignazio scrive la Regola della Compagnia di Ges\u00f9\" (rimasta frammentaria a causa di un bombardamento alleato del 1945 e oggi lasciata nei depositi di Capodimonte), al centro il \"Sant'Ignazio in gloria\" mentre a destra \u00e8 \"Papa Paolo III approva la Regola gesuitica\",dove la figura del papa evidenzia strette affinit\u00e0 con quelle raffigurate da Tiziano.\nNella cappella di San Gennaro il pittore fu ingaggiato assieme al \"rivale\" Massimo Stanzione per completare il ciclo pittorico che lasci\u00f2 incompiuto il Domenichino, quest'ultimo assunto per eseguire il ciclo di affreschi della volta dell'ambiente e le sei pale d'altare circostanti, di cui ne comp\u00ec quattro, mentre una rimase incompiuta (e fu incaricato lo Stanzione per un'altra versione del medesimo soggetto, che successivamente fu scartata dalla Deputazione in favore della versione del pittore emiliano, e ricollocata in sacrestia) ed un'altra, il \"San Gennaro esce illeso dalla fornace\" (1646), assegnata proprio al pittore spagnolo. Le vicende legate all'incarico del Ribera al compimento della sua pala per la reale cappella, che nacque come omaggio al santo che, secondo la leggenda avrebbe interceduto in favore della citt\u00e0 per la fine dell'eruzione del Vesuvio del 1631, gettano nell'ombra la vita del Ribera che secondo indiscrezioni dell'epoca, pare facesse parte di una sorta di \"cabala\" assieme a Battistello Caracciolo e Belisario Corenzio, i quali erano noti nel panorama napoletano per minacciare i pittori forestieri al fine esortarli a rinunciare agli incarichi offerti nella citt\u00e0 partenopea (questo ad esempio fu uno dei motivi che probabilmente fece s\u00ec che il Reni non si stabilisse mai definitivamente in citt\u00e0, infatti le sue opere commissionategli venivano sempre inviate da Roma) e, nello specifico, furono accusati di essere la causa morte del Domenichino, che di fatto avvenne in circostanze poco chiare visto che mor\u00ec per avvelenamento e che non era apprezzato dal Ribera, che per l'appunto lo definiva un semplice buon disegnatore e non un pittore, perch\u00e9 non colorava dal naturale. Il rame di San Gennaro fu assegnato nel 1641 per un compenso pari a 1400 ducati, in ordine alle figure ritratte (il Ribera avrebbe percepito 105 ducati a figura intera in primo piano, o per due figure poste in secondo piano, e 100 ducati per ogni gruppo di 5 cherubini). Il pittore in una prima fase manifest\u00f2, invece, l'intento di accettare un compenso di \"solo\" 1000 ducati in segno di devozione verso il santo, tuttavia, dalle notule di pagamento si evince che l'importo corrisposto dalla Deputazione fu comunque pari a 1400 ducati, lasciando pensare che presumibilmente si torn\u00f2 all'importo originario in quanto le figure ritratte furono pi\u00f9 di quelle pattuite in fase di stipula dell'accordo. Il dipinto, intriso di richiami classici del barocco emiliano-romano, con citazioni alle pitture di Giovanni Lanfranco, di Ludovico Carracci e di Guido Reni, risulta essere uno dei capolavori del catalogo del pittore, apprezzato sin dall'origine dagli artisti del tempo e successivamente anche dagli storici e biografi che l'ammiravano in cappella.\nPer la certosa di San Martino, invece, sotto il priorato di Giovanni Battista Pisante, il pittore si impegn\u00f2 nella monumentale opera di decorazione della chiesa, avviata gi\u00e0 dal 1637 con la sontuosa pala della \"Piet\u00e0\" per la sacrestia della chiesa, poi ricollocata nella sala del Tesoro Nuovo alla fine del XVII secolo, e dove si ritrov\u00f2 per la quarta volta nella sua carriera a cooperare con Cosimo Fanzago che intanto si occupava dei marmi e degli altari della medesima. La tela, che seppur con impronte naturaliste si presenta con un incisivo dato cromatico, riprende un soggetto pi\u00f9 volte rappresentato dal Ribera nei suoi anni trascorsi e che altre volte ripeter\u00e0 lui o la sua bottega negli anni successivi, con la particolarit\u00e0 che, nella versione di Napoli il taglio della composizione \u00e8 verticale, mentre tutte le altre sono orizzontali. Il dipinto, pagato 400 ducati, venne particolarmente apprezzato dai biografi successivi, come il De Domenici o come il marchese Donatien-Alphonse-Fran\u00e7ois de Sade, che lo ritenne essere di un valore maggiore rispetto all'intera raccolta di ori presenti nella cappella. Al 1638 risalgono poi tutte le altre commissioni ricevute per il vasto ciclo decorativo della certosa, mentre il compimento delle opere, a causa anche della malattia che lo colp\u00ec dal 1643, avvenne solo, chi pi\u00f9 e chi meno, diversi anni dopo. In cinque anni (dal 1638 al 1643) furono infatti eseguite le quattordici tele, al compenso concordato di 80 ducati l'una, ritraenti \"profeti\", due delle quali collocate sulla controfacciata (\"Mos\u00e8\" ed \"Elia\") mentre le restanti dodici (\"Aggeo\", \"No\u00e8\", \"Gioele\", \"Amos\", \"Abdia\", \"Osea\", \"Abacuc\", \"Sofonia\", \"Giona\", \"Daniele\", \"Michea\", \"Ezechiele\") disposte sopra gli archi delle cappelle laterali della chiesa. Sempre al 1638 risalgono poi le commesse di altri dipinti della certosa, come il grande quadro della \"Comunione degli apostoli\", collocato nella parete laterale del coro della chiesa e terminato tredici anni pi\u00f9 tardi (1651), caratterizzato da un approfondimento psicologico dei personaggi e che risulta essere il secondo dipinto pi\u00f9 grande per dimensioni del catalogo del Ribera per il quale fu concordato un compenso di 1000 ducati, poi rialzato a 1300 dopo una causa intentata (e vinta) dagli eredi del pittore contro i padri certosini in quanto a parer loro l'opera valesse pi\u00f9 di quanto pattuito. Ancora, risultano in questa fase tre dipinti destinati invece agli appartamenti privati del priore (oggi Museo nazionale di San Martino) e pagati 100 ducati cumulativi: un rame, il \"San Bruno che riceve la regola\", donato dal pittore al priore della certosa nel 1643, su cui non essendo previsto un compenso si ritiene sia stato eseguito dal pittore di sua iniziativa a mo' di scuse per i ritardi avuti nel compimento di alcuni lavori precedenti, con il modello del santo che proviene delle precedenti tele della \"Trinitas terrestris\" di Capodimonte e della \"Madonna col Bambino\" di Berlino e che, seppur di ridotte dimensioni, nel suo insieme assume particolare rilevanza per l'impreziosimento cromatico utilizzato; mentre risultano assegnati sempre nel 1638 il \"San Girolamo\" e il \"San Sebastiano\", dal compenso di 50 ducati l'uno, entrambe completate e consegnate nel 1651.\nGli ultimi anni.\nNel 1647 il Ribera \u00e8 segnalato presso il Palazzo Reale di Napoli, dove si ripar\u00f2 dallo scoppio dei moti rivoluzionari di Masaniello; un anno dopo invece si registra il suo ritorno presso l'abitazione di Porta di Santo Spirito di Palazzo, in quanto le rivolte di piazza contro il governo spagnolo terminarono parzialmente. In questi anni, caratterizzati anche dall'acutizzarsi della malattia, il Ribera non cess\u00f2 comunque di eseguire opere per la committenza napoletana e spagnola che comunque continuava a cercarlo, pertanto, oltre a completare il ciclo decorativo per la certosa di San Martino, si segnalano diverse opere pubbliche e private costituenti capolavori della maturit\u00e0 artistica del Ribera: la \"Testa del Battista\" (1646), concepita a mo' di natura in posa, e la \"Santa Maria Egiziaca\" (1651), entrambe al Museo civico Gaetano Filangieri, il \"Battesimo di Cristo\" (1646) del Museo di Nancy, il \"San Girolamo penitente\" (1652) al museo del Prado, il M\"atrimonio mistico di santa Caterina\" (1648), al Metropolitan di New York, quest'ultima di chiara matrice vandyckiana, e l\"'Adorazione dei pastori\" (1650) del Louvre.\nIn quest'ultimo periodo fu inoltre maestro di Luca Giordano, mentre nella met\u00e0 degli anni '40 fu oggetto di scandalo la notizia secondo cui una figlia del Ribera intratteneva una relazione illecita con don Giovanni d'Austria, di cui per altro il Ribera esegu\u00ec un monumentale ritratto equestre nel 1648, oggi nel Palazzo Reale di Madrid, uno dei rari del pittore spagnolo.\nJusepe de Ribera mor\u00ec nel 1652 all'et\u00e0 di 61 anni e fu sepolto, come confermato dai documenti, nella chiesa di Santa Maria del Parto a Mergellina, nell'omonimo quartiere di Napoli. A causa dei rimaneggiamenti apportati alla chiesa, tuttavia, dei suoi resti oggi non \u00e8 rimasta traccia.\nAttivit\u00e0 artistica.\nStile pittorico.\nLo stile pittorico del Ribera ha assunto nel tempo una connotazione estremizzata del naturalismo caravaggesco, portando a ritenere lo stesso pittore promotore di una peculiare corrente artistica del caravaggismo, ossia quella tenebrista, dove gli elementi ripresi \"dal vero\" vengono esasperati. Per molto tempo il pittore \u00e8 stato definito dalla critica ufficiale, anche ingiustamente, un pittore \"violento\", che faceva delle persone vere, degli episodi di reale violenza quotidiana, nonch\u00e9 delle scene di soprusi, i protagonisti delle sue composizioni pittoriche.\nDopo una prima fase giovanile della sua pittura, riprendente in maniera asciutta i dati caravaggeschi, il primo segno di svolta artistica si ebbe a partire dal 1626, al tempo del \"Sileno ebbro\" e del \"San Girolamo e l'Angelo del Giudizio\", nelle quali seppe esprimere l'alto grado maturazione, revisione ed accrescimento delle precedenti esperienze naturaliste caravaggesche, avviate gi\u00e0 con la pala del \"Calvario\" di Osuna, con la \"Piet\u00e0\" di Londra e poi proseguite con il \"San Sebastiano\" di Bilbao. Con le tele di Capodimonte si mostrano elementi del tutto inediti fino ad allora nelle pitture del Ribera, dove si evidenzia l'uso pi\u00f9 sapiente delle materie cromatiche, che da levigate e compatte qui si dispongono su stesure larghe, dense e pastose, con tonalit\u00e0 pi\u00f9 calde, rischiarate e preziose, con le figure che a questo punto non assumono pi\u00f9 concretezza di spessore e volume mediante il solo utilizzo del chiaroscuro, ma bens\u00ec per il fluire studiato della luce naturale sulle epidermidi dei personaggi raffigurati. Questa fase naturalista meticolosamente analitica e realista nel raffigurare il dato umano culmina con le tele della \"Donna barbuta\" e della serie dei \"Giganti\", questi ultimi che rappresentano di fatto il culmine dello stile tenebrista.\nSuccessivamente, intorno al 1632 il pittore evidenzia un ulteriore accrescimento stilistico con la raffigurazione del \"Giacobbe ed il gregge\" del monastero di San Lorenzo a El Escorial, dove manifesta una piena consapevolezza della pittura di Tiziano e di Veronese in particolare, ma anche di ci\u00f2 che pi\u00f9 in generale intanto gi\u00e0 stava avvenendo a Roma con le composizioni \"neovenete\" del Grechetto, Antoon Van Dyck e Peter Paul Rubens, da cui assimiler\u00e0 i modi, nonch\u00e9 da Andrea Sacchi, Nicolas Poussin e Pietro da Cortona. Gran parte delle pitture successive al 1635 saranno pertanto caratterizzate da questi elementi distintivo della pittura veneziana cinquecentesca, ossia da composizioni \"a cielo aperto\" con luci e atmosfere calde, solari e mediterranee.\nNei dipinti del Ribera si mostrano pi\u00f9 volte elementi artistici \"autonomi\" che rendono il catalogo del pittore ancora \"da scoprire\", come le nature morte ed i paesaggi, che sono stati riconosciuti di mano autografa del pittore solo in tre casi, seppure appaiono costantemente inseriti nelle scenografie dei suoi dipinti.\nIl pittore ha all'attivo esclusivamente dipinti su tela ed in rarissimi casi su rame, mentre mai ha effettuato opere ad affresco; il Ribera era solito firmare le sue tele in uno dei due angoli bassi, entro cartigli o su di un sasso appositamente collocati in scena.\nDurante la sua attivit\u00e0 artistica capitan\u00f2 una delle botteghe pi\u00f9 fiorenti della Napoli della prima met\u00e0 del Seicento. Da essa fuoriuscirono molti pittori importanti, come Luca Giordano (successivo dominatore della scena artistica partenopea), Aniello Falcone, Juan Do, Giovanni Ricca, i fratelli Francesco e Cesare Fracanzano, Bartolomeo Bassante e il fiammingo Hendrick van Somer.\nI soggetti.\nI soggetti ritratti nei dipinti di Ribera sono persone della vita comune che il pittore ebbe modo di conoscere a Roma e Napoli, persone di umile estrazione per lo pi\u00f9, caratterizzati da evidenti caratteristiche fisiche e psichiche ritratti \"dal vero\". Le persone scelte come interpreti dei quadri, mendicanti e straccioni degli ambienti romani e napoletani, fungono quindi nelle composizioni del pittore spagnolo come protagonisti di ritratti di santi e apostoli, di scene di martirio, di filosofi e scienziati, eseguiti per rispondere alle richieste di vicer\u00e9 e nobili spagnoli, napoletani e siciliani, o per principi genovesi e mercanti fiamminghi, per istituti conventuali e ecclesiastici.\nL'elemento che pi\u00f9 caratterizza la pittura del Ribera nella ritrattistica di figure umane \u00e8 la raffigurazione di persone dall'et\u00e0 anziana, con epidermidi severe, rugose e rinsecchite, dalla alta e cruda intensit\u00e0 visiva. Il dato \u00e8 riscontrabile soprattutto nella serie di ritratti dei santi e apostoli, nonch\u00e9 nelle composizioni dei martiri. A tal proposito, il cuore delle opere eseguite dal Ribera risulta essere proprio la raffigurazione a mezzo busto o a tre quarti di santi e apostoli, i quali costituiscono oltre la met\u00e0 delle opere del suo catalogo, di cui spicca su tutti la ritrattistica di San Girolamo, che compare tra i titoli delle tele del pittore almeno in una quarantina di occasioni.\nGli elementi paesaggistici.\nGli inserti luminosi dei cieli che si aprono sullo sfondo appaiono pressoch\u00e9 gi\u00e0 in epoca giovanile del pittore, tuttavia si perfezionano via via con la maturazione del pittore fino a condurlo alle due tele paesaggistiche del 1639 per il conte di Monterrey, oggi al museo duca d'Alba di Madrid, per poi culminare con il superbo ritratto (uno dei rari del catalogo del Ribera) di \"don Giovanni d'Austria a cavallo\", dove si apre sullo sfondo in piena lucentezza cromatica un paesaggio che richiama la baia del golfo di Napoli.\nNella fase iniziale pittorica del Ribera questi raffigura squarci di cielo che si aprono sullo sfondo, pi\u00f9 o meno plumbei, (\"San Girolamo e l'Angelo del Giudizio\", \"Martirio di san Bartolomeo\", \"Trinitas Terrestris\") mentre a partire dalla met\u00e0 degli anni '30 circa, con la tela di \"Giacobbe e il gregge\", dopo una prima fase caratterizzata da un accentuato colorismo dorato da sfondo alle sue tele (\"Eterno Padre\", \"Trinit\u00e0\", \"Immacolata Concezione\") si ha una svolta luminista del paesaggio grazie all'apprendimento dei modi del classicismo veneto di Paolo Veronese e Tiziano, ma anche del paesaggismo classico idealizzato che a Roma veniva prodotto gi\u00e0 da qualche anno con Annibale Carracci, Nicolas Poussin e Claude Lorrain, che porteranno il Ribera a raffigurare intere composizioni con cieli ampi e schiariti e con vedute paesaggistiche irreali e fantastiche che per\u00f2 risultano contaminate da elementi ripresi dal vero.\nIn tal senso si segnalano le raffigurazioni che fanno da contorno alla scena nei dipinti come quelli dell\"'Assunzione della Maddalena\", dove sullo sfondo sembra si veda il golfo di Napoli verso la collina di San Martino con castel Sant'Elmo, nel \"Sogno di Giacobbe\", nel \"Martirio di san Filippo\", nel \"San Gennaro esce illeso dalla fornace\", nel \"San Bruno che riceve la regola\", nelle due versioni del \"San Sebastiano\", nel \"Battesimo di Cristo\", nella \"Comunione degli apostoli\" e nella tela dello \"Storpio\", o che quantomeno vengono inserite quali squarci che si aprono dietro le figure ritratte, come nelle due versioni del \"San Paolo eremita\" e nella \"Maddalena penitente\").\nGli inserti di natura in posa.\nIl pittore mostra di saper fare uso sapiente della natura in posa gi\u00e0 a partire dagli anni giovanili, con la prima serie dei Sensi collocando entro lo spazio rappresentato elementi di natura morta. A partire dal 1626 poi, con la tela del \"Sileno ebbro\" di Capodimonte, questa forma artistica prende sempre pi\u00f9 spazio all'interno delle opere dello Spagnoletto, integrando nelle raffigurazioni in posa anche figure animali: nel caso in questione gli elementi sono disposti in basso sia a sinistra, con il serpente che morde il cartiglio strappato riportante la firma, che a destra, dove sono raffigurati una tartaruga, una preziosa conchiglia ed un pastorale. Ancora un'altra tela coeva al \"Sileno ebbro\", il \"San Girolamo e l'Angelo del Giudizio\", costituisce assieme alla prima un ulteriore pregevole momento di accrescimento nell'utilizzo della tecnica pittorica; in quest'ultima vengono mostrati in primo piano in basso a destra, libri consunti e pergamene srotolate, con la penna d'oca, il calamaio ed il teschio.\nUn ulteriore incisivo passo avanti in questo senso si ha poi intorno al 1638 con la \"Partenza di Giacobbe\" del Prado, dove il punto di vista ribassato della scena, ambientata in un interno di cucina, mette in primo piano la tavola e tutta l'oggettistica in posa su di essa raffigurata, che rendono la tela un'anticipazione degli interni di cucina che Giovan Battista e Giuseppe Recco eseguiranno nelle loro composizioni successive, con il secondo in particolare, che talvolta verr\u00e0 confuso dalla critica moderna con lo stesso Ribera."}
{"id": "424820", "revid": "2225", "url": "https://it.wikipedia.org/wiki?curid=424820", "title": "Kareem Abdul Jabbar", "text": ""}
{"id": "424821", "revid": "123098492", "url": "https://it.wikipedia.org/wiki?curid=424821", "title": "2-etilesanolo", "text": "Il 2-etilesanolo (o alcol isoottilico) \u00e8 un alcol chirale a catena ramificata a otto atomi di carbonio.\nA temperatura ambiente si presenta come un liquido incolore dall'odore caratteristico, poco solubile in acqua, molto solubile nei pi\u00f9 comuni solventi organici. \u00c8 prodotto su larga scala per l'impiego in numerose applicazioni come solventi, aromi, profumi e, soprattutto, come un precursore per la produzione di altri prodotti chimici come emollienti e plastificanti. Lo si ritrova nei profumi vegetali naturali, e l'odore \u00e8 descritto come \"pesante, terroso, e leggermente floreale\" per l'enantiomero R e \"una leggera, dolce fragranza floreale\" per l'enantiomero S.\nProduzione.\nIl 2-etilesanolo viene prodotto a partire dalla condensazione aldolica della n-butirraldeide, seguita dalla disidratazione dell'aldolo ottenuto e infine dalla riduzione catalitica contemporanea sia del doppio legame carbonio-carbonio che del carbonile :\nIl processo generale \u00e8 molto simile a quella della reazione di Guerbet, con la quale pu\u00f2 anche essere prodotto. Circa 2.500.000 tonnellate sono preparate in questo modo ogni anno. La n-butirraldeide viene prodotta dalla idroformilazione del propilene, sia in un impianto indipendente o come il primo passo di un impianto completamente integrato. La maggior parte delle strutture producono anche n-butanolo e isobutanolo oltre al 2-etilesanolo.\nUtilizzi.\nTrova principalmente uso nella produzione dei suoi esteri, che vengono impiegati come plastificanti (ad esempio il di-2-etilesilftalato (DEHP) ). Inoltre, essendo un alcol a catena lunga molto lipofila, i suoi esteri tendono ad avere propriet\u00e0 emollienti. \nTrova uso occasionale anche come solvente ad alto punto di ebollizione, e pu\u00f2 anche essere utilizzato come un \"octane booster\" quando fatto reagire con acido nitrico."}
{"id": "424822", "revid": "2225", "url": "https://it.wikipedia.org/wiki?curid=424822", "title": "Il Suicidio dei Samurai", "text": ""}
{"id": "424823", "revid": "122916948", "url": "https://it.wikipedia.org/wiki?curid=424823", "title": "Maurice Durufl\u00e9", "text": "Biografia.\nNel 1912, Durufl\u00e9 divenne corista alla Scuola del Coro della Cattedrale di Rouen, dove studi\u00f2 pianoforte e organo con Jules Haelling. A 17 anni si trasfer\u00ec a Parigi, dove prese lezioni private di organo da Charles Tournemire e ne divenne l'assistente a Sainte Clotilde fino al 1927. Nel 1920, Durufl\u00e9 entr\u00f2 al Conservatorio di Parigi, che lasci\u00f2 solo dopo aver vinto il primo premio in organo, in armonia, accompagnamento per pianoforte e composizione. Nel 1927, Louis Vierne lo nomin\u00f2 suo assistente a Notre Dame. Divenne organista titolare a Saint-\u00c9tienne-du-Mont a Parigi nel 1930, mantenendo l'incarico per tutta la vita.\nNel 1935, Durufl\u00e9 suon\u00f2 la prima della Sinfonia VI op. 59 di Louis Vierne alla Cattedrale di Notre Dame. Otto anni pi\u00f9 tardi divenne professore di armonia al Conservatorio di Parigi, dove lavor\u00f2 fino al 1970.\nNel 1939 suon\u00f2 per la prima esecuzione del Concerto per organo, orchestra e timpani di Francis Poulenc. Durufl\u00e9 aveva fornito a Poulenc alcuni suggerimenti sulla messa a punto della parte organistica.\nNel 1947 scrisse la sua opera pi\u00f9 famosa, il \"Requiem\" op. 9, per solisti, coro, organo e orchestra. Nello stesso anno, Marie-Madeleine Chevalier divenne sua assistente a St-Etienne-du-Mont. La coppia si spos\u00f2 nel 1953.\nDurufl\u00e9 smise di suonare nel 1975 in seguito alle gravi ferite riportate in un incidente automobilistico, le cui conseguenze lo costrinsero ad una lunga convalescenza, principalmente nella sua casa. La sua ultima opera, pubblicata nel 1977, \"Padre nostro\" a 4 voci, \u00e8 dedicato \u00ab\u00e0 Marie-Madeleine Durufl\u00e9\u00bb.\nMaurice Durufl\u00e9 mor\u00ec a Louveciennes nel 1986, all'et\u00e0 di 84 anni."}
{"id": "424825", "revid": "1318658", "url": "https://it.wikipedia.org/wiki?curid=424825", "title": "Rodolfo II (disambigua)", "text": ""}
{"id": "424826", "revid": "1005847", "url": "https://it.wikipedia.org/wiki?curid=424826", "title": "Ministri del tesoro della Repubblica Italiana", "text": "I ministri del tesoro della Repubblica Italiana si sono succeduti dal 1946 al 1997, quando il ministero del tesoro e il ministero del bilancio e della programmazione economica (che allora, sotto il governo Prodi I, facevano gi\u00e0 capo a un medesimo titolare, ossia Carlo Azeglio Ciampi) furono accorpati per costituire il ministero del tesoro, del bilancio e della programmazione economica, a sua volta unito, nel 2001, al ministero delle finanze, per costituire il ministero dell'economia e delle finanze."}
{"id": "424827", "revid": "124123", "url": "https://it.wikipedia.org/wiki?curid=424827", "title": "Greta Andersen", "text": "Biografia.\nLa carriera in piscina.\nGreta Andersen inizi\u00f2 a praticare nuoto agonistico a sedici anni nel club \"Triton\", allenata da Else Jacobsen, che aveva vinto una medaglia alle Olimpiadi del 1932. Nel 1946 cambi\u00f2 societ\u00e0 e si un\u00ec alla \"DKG\", dove ebbe Ingeborg Paul-Petersen come allenatrice.\nAi campionati europei di nuoto del 1947 a Monaco di Baviera conquist\u00f2 la medaglia di bronzo nei 100\u00a0m stile libero e l'oro nella staffetta 4 x 100\u00a0m stile libero.\nAlle Olimpiadi di Londra nel 1948 vinse la medaglia d'oro nei 100 metri stile libero e fu una delle quattro componenti della staffetta danese che ottenne la medaglia d'argento nella 4 x 100\u00a0m stile libero.\nNel 1949 stabil\u00ec il record del mondo delle 100 yarde stile libero con 58\" 2, che rimase imbattuto fino al 1956.\nNel 1950 fece una lunga \"tourn\u00e9e\" negli Stati Uniti. Al rientro in Europa vinse tre medaglie ai campionati europei del 1950, tra cui l'oro nei 400\u00a0m stile libero.\nPartecip\u00f2 anche alle Olimpiadi del 1952 a Helsinki, ma fu limitata da un infortunio ad una gamba e non ottenne piazzamenti sul podio n\u00e9 nelle gare individuali n\u00e9 nella staffetta.\nIl nuoto di gran fondo.\nA met\u00e0 degli anni 1950 Greta Andersen si trasfer\u00ec negli Stati Uniti. Si stabil\u00ec a Long Beach in California, si spos\u00f2 con John Sonnichsen ed ottenne la cittadinanza statunitense.\nContemporaneamente inizi\u00f2 una nuova carriera come nuotatrice di gran fondo professionista. \nDal 1957 al 1965 comp\u00ec cinque traversate della Manica, impresa che le valse il titolo di \"Queen of the Channel\" (\"Regina della Manica\"), attribuito dalla Channel Swimming Association alle donne che hanno attraversato pi\u00f9 volte lo stretto a nuoto. Nel 1958 stabil\u00ec il nuovo record femminile nel tragitto dalla Francia all'Inghilterra con 11 ore e 1 minuto. Nel 1959 venne nominata \"Donna sportiva dell'anno\" dal \"Los Angeles Times\".\nNel 1960 apr\u00ec una scuola di nuoto assieme al marito, dove si dedic\u00f2 in particolare ad insegnare nuoto all'infanzia.\nNel 1969 fu inserita nella International Swimming Hall of Fame, la \"Hall of Fame\" internazionale del nuoto."}
{"id": "424834", "revid": "41986", "url": "https://it.wikipedia.org/wiki?curid=424834", "title": "Wulfila", "text": ""}
{"id": "424837", "revid": "648716", "url": "https://it.wikipedia.org/wiki?curid=424837", "title": "Strage di San Benedetto del Tronto", "text": "La strage di San Benedetto del Tronto fu perpetrata dai nazisti durante la seconda guerra mondiale.\nCronaca.\nIl 28 novembre 1943, a bordo di motocarrozzette, giunsero a San Benedetto del Tronto cinque soldati tedeschi, che si recarono immediatamente a piazza Roma, presso un deposito di propriet\u00e0 della SADAC che conteneva generi alimentari destinati alla popolazione civile. I cinque cominciarono a caricare sui loro mezzi i beni in deposito.\nIl maresciallo maggiore Luciano Nardone, comandante della locale stazione dei Carabinieri Reali, avvertito di quanto stava accadendo, si rec\u00f2 da solo al deposito ed affront\u00f2 i tedeschi ordinando loro di riconsegnare i viveri. I tedeschi, infastiditi dall'insistenza del maresciallo, lo colpirono. Ne nacque una violenta colluttazione durante la quale il maresciallo fu colpito alle spalle da una raffica di fucile mitragliatore esplosa da uno dei soldati tedeschi. Nel frattempo era giunto davanti al deposito anche il carabiniere Isaia Ceci che fu falciato da una seconda raffica che lo colp\u00ec all'addome. Compiuta la loro razzia, i tedeschi si allontanarono in direzione nord, verso Grottammare.\nMemoria.\nAlla memoria del maresciallo Nardone e del carabiniere Ceci \u00e8 stata conferita la medaglia d'argento al valor militare con le seguenti motivazioni:\nRiconoscimenti.\nIn seguito la centralissima piazza Roma, teatro di questi delitti, ha assunto il nome di piazza Nardone, in memoria del maresciallo Luciano Nardone e della strage che l\u00ec si consum\u00f2 nel novembre del 1943.\nAl carabiniere Isaia Ceci \u00e8 stata dedicata una via e la caserma dei Carabinieri della stazione di Alba Adriatica, in provincia di Teramo ed una via a San Benedetto del Tronto."}
{"id": "424840", "revid": "1347902", "url": "https://it.wikipedia.org/wiki?curid=424840", "title": "Evgenij Vasil'evi\u010d Chrunov", "text": "Nacque nei pressi di Tula nell'allora RSSF Russa.\nBiografia.\nTerminata la scuola dell'obbligo frequent\u00f2 un istituto superiore di agricoltura e di scienze agrarie. Successivamente si arruol\u00f2 presso l'Armata Rossa dove venne addestrato presso un apposito istituto per aspiranti piloti militari. Nel 1960 venne selezionato con il primo gruppo cosmonauti dell'Unione Sovietica. Fu candidato per il ruolo di pilota di riserva per la missione Vostok 5, ma la sua nomina non avvenne in quanto sostituito da Aleksej Archipovi\u010d Leonov e Boris Valentinovi\u010d Volynov (durante il programma Vostok per l'Agenzia Spaziale Sovietica era solito provvedere alla nomina di due piloti di riserva) in questo ruolo.\nA partire dall'estate del 1964 inizi\u00f2 il suo addestramento speciale per eseguire la prima attivit\u00e0 extraveicolare della storia dell'esplorazione umana dello spazio. Tale addestramento venne eseguito insieme al compagno cosmonauta Aleksej Leonov, che gli venne preferito nella nomina per la missione Voschod 2. Chrunov dovette accontentarsi della nomina per l'equipaggio di riserva di questa missione mentre ad aprile del 1965 il compagno Leonov passeggiava liberamente nello spazio quale primo essere umano. Contrariamente alle missioni del programma Vostok, durante l'esecuzione del programma Voschod venne nominato esclusivamente un pilota di riserva per ciascuna missione. Per questo motivo, Chrunov formava in pratica tutto l'equipaggio di riserva, dovendo eventualmente sostituire pure il comandante della missione, il cosmonauta Pavel Ivanovi\u010d Beljaev.\nCon l'inizio del mese di settembre del 1965, Chrunov venne addestrato a pilotare il nuovo velivolo spaziale Sojuz. Fece parte del primo gruppo composto da otto cosmonauti per i quali venne preparata l'apposita tuta spaziale. Tale fatto pot\u00e9 essere valutato come chiaro indizio di una sua prossima nomina, cio\u00e8 per una delle prime missioni del programma.\nInfatti ad aprile del 1967 fu previsto il suo primo volo nello spazio, una missione spettacolare di due navicelle Sojuz. I programmi originari prevedevano il lancio di Vladimir Michajlovi\u010d Komarov a bordo della Sojuz 1 seguito un giorno pi\u00f9 tardi dal lancio della Sojuz 2 equipaggiata dai tre cosmonauti Bykovskij, Eliseev e Chrunov. Una volta in orbita, Eliseev e Chrunov allora si sarebbero trasferiti verso la Sojuz 1 mediante un'attivit\u00e0 extraveicolare per atterrare insieme a Komarov.\nDopo il lancio della Sojuz 1 fu presto chiaro, che la stessa ebbe molteplici problemi. Inoltre, a causa del maltempo, il lancio della Sojuz 2 non pot\u00e9 essere effettuato. Cos\u00ec si dovette provvedere all'interruzione della missione di Komarov. Durante il rientro e l'atterraggio, i paracadute della Sojuz 1 ebbero un disfunzionamento totale causando la morte di Komarov in seguito al violentissimo impatto a terra. Le ricerche sulla causa dell'incidente diedero la certezza, che l'identico errore di costruzione era stato effettuato pure per i paracadute della Sojuz 2. Il ritardo del lancio della stessa salvo la vita a Chrunov ed ai suoi compagni di missione.\nSuccessivamente, nel 1968, Chrunov consegu\u00ec la laurea in ingegneria presso l'accademia delle forze dell'aeronautica militare sovietica.\nLa missione con lo spettacolare passaggio da una navicella spaziale verso l'altra, si svolse due anni dopo la data della missione originariamente prevista per quest'impresa. Chrunov pot\u00e9 partire finalmente per il suo primo volo nello spazio il 15 gennaio 1969. A bordo della Sojuz 5 venne accompagnato da Aleksej Stanislavovi\u010d Eliseev, cosmonauta gi\u00e0 in precedenza nominato a volare insieme a Chrunov nella cancellata missione Sojuz 2, nonch\u00e9 il comandante della navicella Boris Valentinovi\u010d Volynov. Per tutti i tre membri dell'equipaggio si tratt\u00f2 del primo volo nello spazio.\nLa Sojuz 5 si agganci\u00f2, una volta raggiunta l'orbita terrestre, alla Sojuz 4, equipaggiata da \nVladimir Aleksandrovi\u010d \u0160atalov e lanciata un giorno prima. Come programmato, Chrunov e Eliseev passarono da una navicella verso l'altra. Chrunov divenne cos\u00ec il settimo essere umano che esegu\u00ec un'attivit\u00e0 extraveicolare nello spazio ed uno dei due primi membri di un equipaggio, che fece ritorno a bordo di una navicella spaziale diversa da quella con la quale era stato lanciato nello spazio.\nSuccessivamente Chrunov venne addestrato esclusivamente per una futura missione verso la stazione spaziale sovietica Saljut. Ci\u00f2 nonostante non vol\u00f2 pi\u00f9 nello spazio. Solo dopo parecchi anni venne finalmente nuovamente nominato per una missione, anche se solo per l'equipaggio di riserva. Durante la missione Sojuz 38, destinata verso la stazione spaziale Saljut 6, fu nominato riserva per il comandante della missione Jurij Viktorovi\u010d Romanenko. Durante questa missione, svoltasi nel settembre del 1980 nel corso del programma Intercosmos, voler\u00e0 nello spazio il primo cosmonauta originario di Cuba: Arnaldo Tamayo M\u00e9ndez.\nChrunov lascio l'Agenzia spaziale sovietica solo pochi mesi pi\u00f9 tardi, cio\u00e8 alla fine dell'anno 1980 senza poter volare per una seconda volta nello spazio. La storica impresa della Sojuz 5 rimarr\u00e0 la sua unica esperienza. \u00c8 deceduto all'et\u00e0 di soli 66 anni. Lasci\u00f2 la moglie e due figli: Valerij (*1959) e Aleksandr (*1976)."}
{"id": "424842", "revid": "41986", "url": "https://it.wikipedia.org/wiki?curid=424842", "title": "Ulfilas", "text": ""}
{"id": "424843", "revid": "56620", "url": "https://it.wikipedia.org/wiki?curid=424843", "title": "Luciano Nardone", "text": ""}
{"id": "424846", "revid": "56620", "url": "https://it.wikipedia.org/wiki?curid=424846", "title": "Isaia Ceci", "text": ""}
{"id": "424847", "revid": "1924342", "url": "https://it.wikipedia.org/wiki?curid=424847", "title": "Silver Side Up", "text": "Silver Side Up \u00e8 il terzo album in studio del gruppo canadese Nickelback, pubblicato l'11 settembre 2001. Ha raggiunto la vetta della classifica in Canada, Austria, Irlanda, Nuova Zelanda e Regno Unito. Il disco ha avuto notevoli riscontri di vendita, infatti \u00e8 stato certificato 8 volte platino in Canada, 6 negli Stati Uniti e 3 nel Regno Unito. A livello mondiale l'album ha venduto oltre 10 milioni di copie.\nStoria.\nNel 2000, i Nickelback cominciarono ad ottenere successo commerciale grazie al loro album \"The State\" e al principale singolo \"Leader of Men\". All'inizio del 2001, \"The State\" fu certificato disco d'oro in Canada e stava per raggiungere il medesimo risultato negli Stati Uniti. In quel momento il gruppo stava pianificando l'inizio dei lavori in studio per le registrazioni del terzo album. Nel marzo 2001, i Nickelback vinsero il loro primo Juno Award come \"Miglior Nuovo Gruppo dell'Anno\". In aprile il gruppo ritorn\u00f2 nello studio dove aveva registrato il precedente album, \"The State\", per iniziare i lavori del seguito, \"Silver Side Up\". Molte delle canzoni di \"Silver Side Up\" sono state scritte prima della pubblicazione di \"The State\"; e alcune, incluse \"Hangnail\" e \"Hollywood\", erano gi\u00e0 state suonate dal vivo. \"Just For\" fu inizialmente rilasciata nell'album di debutto \"Curb\" del 1996.\nLa band si prese il proprio tempo per registrare \"Silver Side Up\", e assunse Rick Parashar per aiutarli a produrre il disco. Verso giugno il gruppo termin\u00f2 i lavori del nuovo album; inoltre annunciarono che il primo singolo estratto sarebbe stato \"How You Remind Me\". Mike Kroeger, il bassista, avrebbe voluto puntare su \"Never Again\" come primo singolo, ma la casa discografica e i compagni decisero che \"How You Remind Me\" sarebbe stata pi\u00f9 appropriata. In agosto, i Nickelback si imbarcarono nel primo tour in Germania, durante il quale, \"How You Remind Me\" raggiunge la vetta delle classifiche Billboard statunitensi prima ancora che \"Silver Side Up\" fosse ufficialmente rilasciato. Il successo del primo singolo riport\u00f2 \"The State\" in classifica.\nTracce.\nTesti scritti da Chad Kroeger; musica composta dai Nickelback.\nDurata totale: 39:10"}
{"id": "424848", "revid": "547992", "url": "https://it.wikipedia.org/wiki?curid=424848", "title": "Ministri del bilancio e della programmazione economica della Repubblica Italiana", "text": "I ministri del bilancio e della programmazione economica della Repubblica Italiana si sono succeduti dal 1947 al 1997, quando il dicastero fu unito al Ministero del tesoro per creare il Ministero del tesoro, del bilancio e della programmazione economica, il quale nel 2001 fu a sua volta unito al Ministero delle finanze per creare il Ministero dell'economia e delle finanze."}
{"id": "424854", "revid": "3062587", "url": "https://it.wikipedia.org/wiki?curid=424854", "title": "Vapriano", "text": ""}
{"id": "424858", "revid": "1534172", "url": "https://it.wikipedia.org/wiki?curid=424858", "title": "Endometrio", "text": "Lendometrio \u00e8 una mucosa che ricopre la cavit\u00e0 interna dell'utero, formata da uno strato di epitelio ghiandolare e da mucosa direttamente aderente al miometrio.\nL'endometrio pi\u00f9 superficiale va incontro alle modificazioni che sono proprie del ciclo mestruale; il pi\u00f9 interno, o \"basale\", ha funzione di rigenerazione.\nModificazioni in relazione al ciclo mestruale.\nDurante ogni ciclo mestruale l'endometrio va incontro a modificazioni che possono essere suddivise in tre fasi principali: mestruale, proliferativa e secretiva. Ha uno spessore variabile, ed \u00e8 costituito da:\nVascolarizzazione.\nArterie basali provenienti dall'arteria uterina irrorano la parte profonda non soggetta a modificazioni."}
{"id": "424859", "revid": "1305772", "url": "https://it.wikipedia.org/wiki?curid=424859", "title": "One Hot Minute", "text": "One Hot Minute \u00e8 il sesto album in studio del gruppo musicale statunitense Red Hot Chili Peppers, pubblicato il 12 settembre 1995 dalla Warner Bros. Records.\nLa profonda depressione causata dall'incredibile successo del precedente album \"Blood Sugar Sex Magik\" (1991), la sempre pi\u00f9 grave dipendenza dall'eroina e il deterioramento dei rapporti con gli altri della band portarono John Frusciante ad abbandonare il gruppo nel 1992, a met\u00e0 del tour che stavano svolgendo, per intraprendere una carriera da solista che lo porter\u00e0 a pubblicare, nel giro di tre anni, due album, \"Niandra LaDes and Usually Just a T-Shirt\" e \"Smile from the Streets You Hold\".\nDopo vari tentativi fu l'ex Jane's Addiction Dave Navarro ad entrare in pianta stabile nei RHCP. La sua presenza cambi\u00f2 il suono tipico \"heavy funk\" dei Peppers, che ricorsero come mai prima a chitarre distorte, assoli dissonanti e sonorit\u00e0 hard rock e noise. I testi contenevano meno riferimenti sessuali rispetto ai loro precedenti lavori ed esplorarono temi oscuri, come l'uso della droga, la depressione, la morte e la religione. Il cantante Anthony Kiedis, che ricominci\u00f2 ad assumere cocaina ed eroina nel 1994, dopo un periodo di astinenza durato pi\u00f9 di cinque anni, scrisse versi con una prospettiva di riflessione sulle droghe e sui loro pesanti effetti.\nQuesto album fu una delusione commerciale nonostante tre singoli di successo e un quarto posto nella classifica statunitense degli album. Le vendite sfiorarono i 7 milioni di copie, meno della met\u00e0 di \"Blood Sugar Sex Magik;\" la maggior parte dei critici e dei fan non fu entusiasta del nuovo duro sound della band e due anni dopo, nel 1998, alla fine del tour mondiale, Navarro fu definitivamente licenziato a causa di divergenze creative e della sua dipendenza dalla cocaina.\nIl disco.\nAntefatti.\nI Red Hot Chili Peppers pubblicarono \"Blood Sugar Sex Magik\" nel 1991. L'album fu subito un successo travolgente, vendendo sette milioni di copie nei soli Stati Uniti, e port\u00f2 la band nel mondo della musica mainstream. Il chitarrista John Frusciante fece fatica a far fronte alla straordinaria fama del gruppo e cominci\u00f2 a non gradirla. Frusciante spesso litigava con gli altri componenti del gruppo e non si presentava alle prove. Cominci\u00f2 ad alienarsi dal gruppo sperimentando l'eroina, aumentandone costantemente l'utilizzo nel tempo. infine, si chiam\u00f2 fuori nel 1992, mentre i RHCP erano in Giappone per il tour. Torn\u00f2 nella sua casa in California, dove visse gli anni successivi da recluso insieme alla sua ragazza dell'epoca suonando, registrando e indulgendo nell'uso dell'oppio.\nI componenti rimanenti ingaggiarono Arik Marshall, chitarrista dei Marshall Law e, successivamente, Jesse Tobias dei Mother Tongue, per i concerti rimanenti. Al ritorno a Hollywood, il gruppo pubblic\u00f2 un annuncio su \"L.A. Weekly\" per indire nuove audizioni, che Kiedis consider\u00f2 una perdita di tempo. Dopo alcuni mesi di ricerca inutile, il batterista Chad Smith propose Dave Navarro. Questo era gi\u00e0 stato contattato in precedenza, ma troppo occupato dopo lo scioglimento dei Jane's Addiction, aveva rifiutato. Navarro, infine, accett\u00f2 la proposta dopo diverse \"jam sessions\".\nRegistrazione e produzione.\nQuando Navarro entr\u00f2 nei Red Hot Chili Peppers, Kiedis cap\u00ec che il suono del gruppo sarebbe inevitabilmente mutato. Nel luglio del 1994 cominciarono le sessioni di registrazione del nuovo lavoro presso i \"The Sound Factory\" di Los Angeles. Il gruppo aveva completato solo alcuni brani, quando le corde vocali di Kiedis cominciarono ad avere problemi a cantare. Aveva subito una procedura dentale in cui era stato usato un sedativo che d\u00e0 assuefazione, il Valium; questo gli caus\u00f2 una ricaduta nelle droghe e nella tossicodipendenza. Il gruppo si prese una breve pausa per esibirsi all'attesissimo festival di Woodstock '94, concerto che segn\u00f2 il debutto pubblico della nuova \"line-up\".\nAlla ripresa delle \"sessions\" Navarro estern\u00f2 le sue perplessit\u00e0 sul metodo compositivo dei Red Hot. Si chiedeva per quale motivo si dovesse ricorrere a ore e ore di improvvisazioni collettive per creare i pezzi; di conseguenza, se questa scelta si era rivelata fruttuosa ai tempi di John Frusciante e di Hillel Slovak, Navarro non si integr\u00f2 mai completamente nelle \"jam sessions\" dei Red Hot Chili Peppers e questo per il gruppo, da sempre abituato a questo approccio, fu un problema: \u00abIo avevo un'idea stereotipata dei Chili Peppers: credevo che fossero funky, eccentrici, leziosi... E sono stato a disagio per parecchio tempo, perch\u00e9 la band suonava un genere che non era il mio.\u00bb I mesi passarono e fu scritto molto poco. A dicembre, Kiedis e la sua compagna fecero un viaggio nella sua citt\u00e0 natale, Grand Rapids, Michigan, dove la sua famiglia cap\u00ec che aveva ripreso a drogarsi. Torn\u00f2 ad Hollywood nel gennaio del 1995 e finalmente fin\u00ec di registrare le parti vocali. Le ultime registrazioni si tennero nel mese successivo.\nScrittura e composizione.\nConsiderando i problemi di Kiedis con le droghe pesanti e quelli di Navarro con le estenuanti \"jam sessions\", i brani furono composti a un ritmo molto pi\u00f9 lento. Fu questo il momento in cui la band comprese appieno quanto era stato importante in passato l'apporto creativo del talentuoso ex-chitarrista John Frusciante: le ottime idee di John erano qualcosa che Kiedis aveva dato per scontato: \u00abJohn [Frusciante] era una vera anomalia quando si trattava di scrivere brani. Rese ancora pi\u00f9 facile di Hillel [Slovak] la creazione della musica, anche se conoscevo Hillel da anni. Credevo che tutti i chitarristi fossero come John, mostri loro i tuoi testi e canti un po' e l'unica cosa che sai \u00e8 che hai un brano. Questo non \u00e8 successo con Dave [Navarro].\u00bb Per compensare questa mancanza, Kiedis e il bassista Flea trascorsero un periodo di vacanza insieme, durante la quale scrissero da soli interi brani.\nNel complesso, i brani di \"One Hot Minute\" rispecchiano l'angoscia, la malinconia e i rimorsi che Kiedis tenne per s\u00e9, e molti dei testi furono scritti nel periodo in cui il cantante nascondeva agli altri la sua ricaduta. \"Warped\", primo singolo estratto dall'album, paragona direttamente lo stato d'animo turbato di Kiedis a un urlo isterico lanciato per chiedere aiuto (\"\"My tendency for dependency is offending me/It's upending me/I'm pretending to be strong and free from my dependency/It's warping me.\"). Si sentiva anche deluso dal fatto che \u00abnessuno aveva sospettato che ero scivolato dai miei cinque anni di sobriet\u00e0\u00bb. Il pezzo era caratterizzato da un riff di chitarra duro e acido e da una parte vocale modificata de un forte effetto eco che trasmette all'ascoltatore tutto il senso di sconfitta, dolore e auto-commiserazione dei versi di Kiedis.\nAnche \"Aeroplane\", il terzo singolo estratto dall'album, uno dei pochi pezzi ottimisti e spensierati dell'album, contiene ugualmente riferimenti ai problemi personali di Kiedis (\"Looking into my own eyes/I can't find the love I want/Someone better slap me before I start to rust/before I start to decompose\"\"). Clara, la piccola figlia di Flea insieme ai suoi compagni di classe dell'asilo cantarono in coro i versi del ritornello.\n\"Tearjerker\", una ballata dolce e delicata, \u00e8 un tributo al frontman dei Nirvana, Kurt Cobain, scomparso poco tempo prima. Kiedis dichiar\u00f2 che il suicidio di Cobain \u00abfu un colpo emotivo e tutti lo sentimmo. Non so perch\u00e9 ognuno sulla terra si sent\u00ec cos\u00ec vicino a quel ragazzo; egli era amato e simpatico e inoffensivo in qualche strano modo. Per tutte le sue urla e per tutta la sua angoscia, era semplicemente amabile.\u00bb\n\"My Friends\" fu il singolo che lanci\u00f2 l'album in tutto il mondo, una ballata elettrica che a molti ha ricordato \"Under the Bridge\", uno dei pi\u00f9 grandi successi del loro album precedente. Nei versi Kiedis d\u00e0 sfogo ancora una volta alla sua maliconia affrontando pi\u00f9 i suoi problemi che quelli dei \"suoi amici\": \"\"My friends are so distressed/And standing on the brink of emptiness/No words I know of to express/This emptiness\".\"\n\"One Hot Minute\" segn\u00f2 la prima volta in cui Flea contribu\u00ec ai testi di un album del gruppo, visto che Kiedis era stato travolto dalla sua dipendenza dalle droghe che aveva inaridito la sua vena creativa. Flea scrisse la maggior parte di \"Transcending\", il brano di chiusura dell'album, dedicato ad un altro amico tragicamente scomparso ancora giovane River Phoenix, morto a 23 anni per un'ovedose di droghe e alcol , Altro importante contributo del bassita furono i versi \"spoken word\" dell'introduzione di \"Deep Kick\", brano che narra della giovent\u00f9 sua e di Kiedis. Infine Flea scrisse e cant\u00f2 interamente il \"\"Pea\", \"un pezzo suonato col solo basso acustico e senza l'accompagnamento della band.\nMusicalmente, \"One Hot Minute\" segna uno stacco evidente dai lavori precedenti, specialmente da \"Blood Sugar Sex Magik\". L'album \u00e8 caratterizzato dal prominente uso di \"riff\" di scuola hard rock alla Led Zeppelin, accenni di rock psichedelico e \"noise\" alla Sonic Youth e Helmet. Navarro, a differenza di Kiedis e Flea, non fu mai influenzato dal funk di gruppi quali Parliament e Funkadelic. Disse a \"Guitar World\" nel 1996 che \u00abnon mi parla realmente. Ma poi, quando sono con tre altri ragazzi che amo e mi sento uno di loro, \u00e8 piacevole suonare il funk.\u00bb Lo stile di Navarro fu influenzato soprattutto da classici chitarristi rock come Jimi Hendrix e Jimmy Page, tanto quanto i chitarristi rock gotico Robert Smith e Daniel Ash. Continuando una tendenza gi\u00e0 accennata in \"Blood Sugar Sex Magik\", Kiedis abbandona in modo quasi definitivo il rap di inizio carriera, usandolo solo in poche tracce. \"One Hot Minute\" fu scritto in due anni e la sua registrazione e produzione non fu un processo calmo. Navarro si sentiva un estraneo rispetto agli altri componenti del gruppo. Lo scrivere testi nei Jane's Addiction era indipendente dal resto del gruppo, mentre i Red Hot Chili Peppers sono un gruppo pi\u00f9 collaborativo. Navarro stesso ha notato che la dinamica dei Red Hot era pi\u00f9 bilanciata rispetto a quella dei Jane's Addiction, che era influenzata dal frontman Perry Farrell. Il chitarrista afferm\u00f2 che \u00abunirsi a una band pre-esistente mi ha dato una stranissima sensazione. Venivo dai Jane's Addiction, avevamo una certa storia alle spalle, mi ero fatto una reputazione, e di colpo mi trovavo in una specie di supercar che viaggiava a tremila all'ora e oltretutto funzionava come un orologio... Dischi che uscivano in tutto il mondo, tour mastodontici... Il minimo che si poteva dire era che mi sentivo confuso, non so se mi spiego.\u00bb\nPubblicazione e promozione.\nMentre si mettevano insieme le componenti finali dell'album, il gruppo registr\u00f2 il video di \"Warped\". I Red Hot Chili Peppers chiesero al cognato di Flea, Gavin Bowden, di dirigerlo. Nel video Kiedis e Navarro si baciano e pu\u00f2 essere inteso come un modo per rompere la monotonia della registrazione del video. Non pensando niente di ci\u00f2, il gruppo continu\u00f2 a registrare e fin\u00ec molti giorni dopo. La Warner Bros. Records, comunque, vide il video e volle buttarlo via immediatamente, ritenendolo non commerciabile e pensando che questo avrebbe allontanato una grande parte dei fan dei Red Hot Chili Peppers. Il gruppo arriv\u00f2 a un accordo per lasciare il bacio nel finale, suscitando una reazione tra il loro pubblico pi\u00f9 giovane, che si offese. Kiedis disse: \u00abSe non hanno potuto accettare quello che abbiamo fatto, non abbiamo pi\u00f9 avuto bisogno di loro.\u00bb\n\"One Hot Minute\" usc\u00ec il 12 settembre. Ricevette il disco d'oro quasi due mesi dopo, l'11 novembre; fino a quel momento aveva ricevuto due dischi di platino negli Stati Uniti. L'album raggiunse il quarto posto nella Billboard 200. \"My Friends\" raggiunse il primo posto nelle classifiche Alternative Songs e nella Mainstream Rock Songs. La canzone inoltre raggiunse il ventinovesimo posto nella Official Singles Chart, mentre \"Aeroplane\" l'undicesimo. Diversi giorni dopo la pubblicazione dell'album, Kiedis continu\u00f2 ad usare droga nonostante le numerose interviste a cui doveva partecipare.\nGiudizio della critica.\n\"One Hot Minute\" non fu universalmente ben accettato come \"Blood Sugar Sex Magik\" dalla critica, che lo consider\u00f2 un povero seguito di quest'ultimo. Una parte, per\u00f2, apprezz\u00f2 il prodotto. Daina Darzin del \"Rolling Stone\" disse che \u00ab\"One Hot Minute\" si tuffa nella fine emotivamente profonda della tossicodipendenza e della perdita\u00bb e che l'album \u00ab\u00e8 un disco ferocemente eclettico e fantasioso che inoltre presenta i membri della band come pi\u00f9 riflessivi, spirituali, anche da adulti. Dopo una carriera di oltre dieci anni, stanno realizzando finalmente il loro potenziale.\u00bb David Browne dell\"'Entertainment Weekly\" lod\u00f2 Kiedis per \u00abaver mantenuto la sua maleducazione sotto controllo\u00bb, ma critic\u00f2 il gruppo perch\u00e9 \u00abcerca una filosofia cosmica che spesso viaggia su sentimenti hippie\u00bb. L'editore Stephen Thomas Erlewine di AllMusic fece notare che \u00abrealizzare un seguito a \"Blood Sugar Sex Magik\" fu un compito difficile per i Red Hot Chili Peppers\u00bb e che \u00abil suono heavy metal della chitarra di Navarro dovrebbe aver aggiunto un certo peso al funk dei Red Hot, ma tende a farlo arrancare.\u00bb Erlewine arriv\u00f2 a dire che \u00aba causa dell'enfatizzazione del metal, il funk \u00e8 gradualmente eliminato dalla miscela, come la sua melodia.\u00bb Il critico Robert Christgau diede all'album una \"bomba che scoppia\", la sua valutazione pi\u00f9 bassa.\n\"My Friends\" fu considerata da Erlewine un chiaro tentativo di trattenere il pubblico ottenuto con \"Under the Bridge\" e che, al contrario, \u00abla melodia \u00e8 debole e il testo \u00e8 ancor pi\u00f9 debole\u00bb. Inoltre il brano \u00abcerca di essere un abbraccio collettivo a tutti i compagni in difficolt\u00e0 [di Kiedis]\u00bb. Il \"Rolling Stone\", invece, disse che la canzone era \u00abamabile\u00bb, incorporando un \u00abcoro vagamente folk e contiene le stesse tristi illusioni di \"Under the Bridge\" e \"Breaking the Girl\"\u00bb.\nTourn\u00e9e e l'allontanamento di Navarro.\nIl \"One Hot Minute Tour\" cominci\u00f2 diversi giorni dopo la pubblicazione dell'album. La band suon\u00f2 prima in Europa. Proprio in questo periodo, Kiedis ritenne che, come musicista, stava diventando un po' fiacco. La corta tappa europea fin\u00ec all'inizio di novembre e la tappa statunitense doveva cominciare dieci giorni dopo; comunque, fu rinviata all'inizio di febbraio. Alcuni spettacoli prima dell'inizio della tappa americana, Kiedis si fer\u00ec alla gamba gravemente, mentre si impegnava in quello che lui chiamava \"il ballo del robot a occhi chiusi\". Inciamp\u00f2 in un monitor e cadde gi\u00f9 dal palco finendo appeso per il polpaccio nel suo cavo del microfono e fu costretto a portare una stecca per i successivi due mesi. Kiedis pens\u00f2 che \u00abfu bello vedere che la gente era ancora interessata a venire a vedere quello che facciamo\u00bb, nonostante la pausa di quattro anni dopo la pubblicazione di \"Blood Sugar Sex Magik\". Dopo la conclusione della tappa americana, i Red Hot Chili Peppers si presero due settimane di pausa prima dei molti concerti in Australia e Nuova Zelanda. Successivamente il gruppo suon\u00f2 al Tibetan Freedom Concert a San Francisco, prima di finire il tour in Europa.\nKiedis rimase sobrio per l'intero tour e mantenne una disposizione positiva durante gli spettacoli. Tuttavia, Navarro si era stancato del tour, il che fece arrabbiare i suoi compagni di gruppo. Kiedis si infortun\u00f2 di nuovo a Praga dopo una caduta dal palco, quando stava cercando di eseguire una capriola all'indietro. Durante i pochi spettacoli che rimanevano fu costretto ad indossare un tutore lombare, che immobilizz\u00f2 la sua azione intorno all'area del microfono. Dopo i concerti a Londra e Parigi, il gruppo torn\u00f2 a Los Angeles. Kiedis ricominci\u00f2 a drogarsi, anche se fu costretto a smettere alcune settimane dopo. Successivamente al gruppo fu chiesto di esibirsi al Polo nord per i cento vincitori di un concorso ideato dalla Molson, la pi\u00f9 vecchia industria della birra in Canada. Il gruppo torn\u00f2 a casa due giorni dopo il concerto, che li motiv\u00f2 un po'.\nI mesi trascorsero senza concerti programmati a causa della scarsit\u00e0 di vendite dell'album. Dopo un'altra ricaduta e un periodo di riabilitazione, i componenti del gruppo si prepararono per un tour estivo, il primo in sette mesi circa. Sfortunatamente, prima dell'inizio del tour, Kiedis ebbe un incidente sulla sua moto e fu ricoverato d'urgenza per le ferite a un braccio. A causa della tossicodipendenza, gli furono somministrate sette dosi di morfina per appagare il dolore. Dopo essere stato dimesso, il cantante dovette indossare un tutore per parecchi mesi, causando la cancellazione di tutti i concerti ancora in programma. A met\u00e0 del recupero di Kiedis, al gruppo fu chiesto di suonare al Fuji Rock Festival del 1997. In quel periodo Kiedis si sent\u00ec pronto per suonare nuovamente.\nQuando, per\u00f2, i Chili Peppers salirono sul palco del Festival, una pioggia torrenziale rese praticamente impossibile al gruppo di suonare: dopo otto brani, i dispositivi di illuminazione e del suono furono distrutti e il gruppo fu costretto a un finale improvvisato. Tornando a casa, i Red Hot Chili Peppers si separarono e, per la maggior parte del tempo, rimasero isolati gli uni dagli altri per il resto del 1997. Durante quel periodo non fu scritto niente di nuovo; il gruppo cominci\u00f2 le prove solo agli inizi del 1998. A questo punto, Navarro divenne tossicodipendente, mentre Kiedis lottava per rimanere sobrio. Il gruppo decise che avrebbe avuto un colloquio con Navarro e avrebbe tentato di convincerlo a entrare in riabilitazione. Il dibattito degener\u00f2 in accesa disputa e Navarro, in stato di ebbrezza, cadde su un amplificatore. Nell'aprile del 2010, Navarro ha discusso su questo incidente, affermando che: \u00abUno dei motivi [che Anthony Kiedis ha dato per il licenziamento] fu il mio uso di droga all'epoca. L'altro erano le divergenze musicali. Anthony dice che fu perch\u00e9 inciampai e caddi su un amplificatore mentre ero sotto l'effetto di droghe. Io dico che in quel periodo lui era pi\u00f9 drogato di me. Avevamo entrambi un rapporto approssimativo con la realt\u00e0. A chi volete credere?\u00bb\nDall'aprile del 1998, il gruppo compose soltanto il brano \"Circle of the Noose\", che venne pubblicato solo nel 2016; Kiedis e Flea decisero che era arrivato il momento di licenziare Navarro: quest'ultimo fu furioso quando si confront\u00f2 con Kiedis e Flea, ma alla fine accett\u00f2 la sua uscita. Flea stava cominciando a mettere in discussione il futuro del gruppo e pens\u00f2 che fosse necessario scioglierlo. Fece un ultimo tentativo di tenere il gruppo, chiedendo a Frusciante di rientrare nei Red Hot Chili Peppers. Il chitarrista aveva appena finito di seguire un programma di riabilitazione dopo pi\u00f9 di cinque anni di dipendenza dall'eroina e accett\u00f2 felicemente l'invito."}
{"id": "424869", "revid": "316383", "url": "https://it.wikipedia.org/wiki?curid=424869", "title": "Henry Picard", "text": "\u00c8 stato Lord Mayor di Londra nel 1356, al tempo di re Edoardo III.\nNel 1363 organizz\u00f2 lo storico incontro, conosciuto come Banchetto dei Cinque Re, tra i re d'Inghilterra, Scozia, Francia e Cipro."}
{"id": "424876", "revid": "486946", "url": "https://it.wikipedia.org/wiki?curid=424876", "title": "Palazzo Montanari", "text": ""}
{"id": "424885", "revid": "486946", "url": "https://it.wikipedia.org/wiki?curid=424885", "title": "Palazzo Leoni Montanari (Vicenza)", "text": ""}
{"id": "424887", "revid": "767487", "url": "https://it.wikipedia.org/wiki?curid=424887", "title": "Struthiomimus altus", "text": "Lo Struthiomimus (pronunciato: struziomimus) era un dinosauro agile e veloce, sembrava quasi uno struzzo; tuttavia, non possedeva n\u00e9 ali n\u00e9 (forse) piumaggio e non era in grado di volare;\ncorreva sulle due lunghe zampe posteriori, facendo presa sul suolo con gli artigli ricurvi delle dita.\nSi serviva della coda, sottile ma rigida, per tenersi in equilibrio; aveva due brevi e sottili arti anteriori e lunghe \"mani\" a tre dita, che probabilmente utilizzava per raggiungere e afferrare il cibo.\nIl suo nome significa \"simile allo struzzo\", raggiungeva i 2 m di altezza ed i 3\u20134 m di lunghezza.\n\u00c8 vissuto 78-68 milioni di anni fa, nel Cretaceo, nel Nordamerica.\nUna dieta variata.\nSi ipotizza che Struthiomimus dovesse avere una dieta prevalentemente vegetariana, comprendente piante, semi e vari tipi di frutti. Cacciava forse anche insetti, catturandoli con il becco corneo privo di denti, comprese anche piccole creature terricole quali lucertole o piccoli mammiferi. Altri suggeriscono che potesse avere una dieta anche parzialmente piscivora. \u00c8 possibile persino che razziasse i nidi degli altri dinosauri per cibarsi delle uova (come si pensava facesse l'Oviraptor, oggi si ritiene pi\u00f9 probabile che i resti di Oviraptor trovati presso le uova fossero impegnati nella cova) e dei piccoli appena nati, ma quest'ultima teoria \u00e8 priva di reali fondamenta.\nUn abile velocista.\nGli struziomimi, capaci di spiccare corse veloci, non avevano armi di autodifesa e dunque si spostavano in gruppo, per proteggersi reciprocamente. Sottoposti all'attacco dei predatori pi\u00f9 temibili, probabilmente si davano alla fuga: in questo risiedeva con ogni probabilit\u00e0 il loro punto di forza, nella capacit\u00e0 di correre sino a raggiungere velocit\u00e0 elevate (forse tra i 40 ed i 70\u00a0km/h) anche se per tratti ridotti."}
{"id": "424889", "revid": "117139854", "url": "https://it.wikipedia.org/wiki?curid=424889", "title": "Onslaught (Marvel Comics)", "text": "Onslaught (in lingua inglese attacco, assalto) \u00e8 un personaggio immaginario dei fumetti protagonista di un omonimo ciclo di storie crossover scritto da Scott Lobdell e disegnato da vari autori come Andy Kubert, Adam Kubert, Joe Madureira e Carlos Pacheco, pubblicato dalla Marvel Comics nel 1996.\nLa saga coinvolge in particolare il gruppo di supereroi degli X-Men ma ha conseguenze rilevanti e di lunga durata sulla continuity per tutto l'universo Marvel in quanto pone le basi per La rinascita degli eroi (Heroes Reborn), un altro crossover ideato per aggiornare e far ripartire da capo una serie di testate che si intendeva rinnovare quali i Fantastici Quattro, i Vendicatori, Hulk, Iron Man e Capitan America.\nBiografia del personaggio.\nIl professor Charles Xavier, sopraffatto dal suo lato oscuro e dall'influenza della sua nemesi Magneto che aveva spento telepaticamente poco tempo prima, impazzisce liberando un alter ego malvagio: Onslaught. Quest'ultimo in pochi giorni mette in ginocchio i pi\u00f9 grandi supereroi d'America e, per riuscire a contrastarlo e sconfiggerlo definitivamente, sar\u00e0 necessario il quasi totale sacrificio degli stessi che esclusi i mutanti si immoleranno per riportare la pace. In seguito al ciclo di storie noto come Decimation, i poteri di Magneto e del Professor X si unirono ricreando Onslaught che venne per\u00f2 sconfitto e i poteri confluirono nel potentissimo essere noto come il Collettivo.\nPoteri e abilit\u00e0.\nOnslaught \u00e8 un'entit\u00e0 dotata di grande potenza fisica e mentale avendo le capacit\u00e0 combinate di Charles Xavier, Magneto, Franklin Richards e Nate Grey. Tra queste ci sono la telepatia, la telecinesi, la proiezione astrale, la creazione di illusioni, il controllo sul magnetismo, la creazione di uno scudo mentale, la levitazione, la proiezione di energia e la rilevazione di mutanti. Nella fase finale dell'evoluzione dei suoi superpoteri \u00e8 in grado di rafforzare la sua dimensione. La sua corazza \u00e8 di adamantio, per cui \u00e8 indistruttibile. \u00c8 riuscito a sconfiggere il Fenomeno e pu\u00f2 tener testa in combattimento ai Vendicatori, agli X-Men, che riesce a sconfiggere, e ad affrontare quasi alla pari un Hulk che aveva rimosso il subconscio di Bruce Banner (anche se poi il Golia Verde \u00e8 riuscito a disintegrare la sua parte fisica).\nStoria editoriale.\nEdizione estere.\nItalia.\nIn Italia \u00e8 stato pubblicato nel 1997 da Panini Comics."}
{"id": "424891", "revid": "1354930", "url": "https://it.wikipedia.org/wiki?curid=424891", "title": "Alfonso Calzolari", "text": "Professionista dal 1909 al 1926, vinse il Giro d'Italia 1914.\nCarriera.\nVinse il Giro dell'Emilia 1913 e il Giro d'Italia del 1914. In quell'edizione del Giro, in cui si susseguirono fatti rocamboleschi come bufere di neve, tempeste e ripetuti tentativi di sabotaggio ai suoi danni, stabil\u00ec anche una serie di primati ancora imbattuti: vinse infatti con 1 ora, 55 minuti e 26 secondi di vantaggio su Pierino Albini (il maggior distacco mai inflitto dal vincitore al secondo classificato). Inoltre il Giro del 1914 fece registrare la media di velocit\u00e0 pi\u00f9 bassa di sempre (23,374\u00a0km/h) e il minor numero di atleti giunti a Milano (appena 8). In quel Giro venne inserita anche la tappa pi\u00f9 lunga di sempre, la Lucca-Roma di ben 430\u00a0km vinta da Costante Girardengo, in cui Calzolari difese il primato conquistato nella tappa precedente."}
{"id": "424892", "revid": "599013", "url": "https://it.wikipedia.org/wiki?curid=424892", "title": "Christian Due-Boje", "text": "Carriera.\nDi ruolo difensore, ha esordito con l'Hammarby IF nella stagione 1983/84, guadagnandosi la convocazione nella nazionale juniores per i campionati europei di categoria, e la promozione nella Elitserien, il massimo campionato svedese.\nTre anni dopo (e due mondiali juniores) passa al Djurg\u00e5rdens IF. Tra le file della squadra di Stoccolma gioca per undici stagioni. Il punto pi\u00f9 alto della sua carriera \u00e8 senz'altro la vittoriosa partecipazione con la al torneo olimpico dei XVII Giochi olimpici invernali, durante le quali mette a segno anche una rete.\nDopo una stagione al S\u00f6dert\u00e4lje SK, nel 1998 si trasferisce in Germania dove giocher\u00e0 per due stagioni con i Star Bulls Rosenheim.\nNel 2000 \u00e8 tornato in Svezia, a Malm\u00f6 coi Malm\u00f6 Redhawks, dove ha giocato le sue ultime due stagioni. Si \u00e8 ritirato al termine della stagione 2001/02.\nVita privata.\nAnche il figlio Marcus Due-Boje \u00e8 un giocatore di hockey su ghiaccio, di ruolo portiere."}
{"id": "424895", "revid": "125373284", "url": "https://it.wikipedia.org/wiki?curid=424895", "title": "El Topo Grand Hotel", "text": "El topo grand hotel \u00e8 l'ottavo album in studio dei Timoria, pubblicato nel 2001.\nDescrizione.\n\u00c8 un concept-album, forma gi\u00e0 sperimentata dal gruppo con \"Viaggio senza vento\" e \"2020 SpeedBall\", ispirato al film del 1970 \"El Topo\" (in italiano \"La Talpa\") del regista/poeta cileno Alejandro Jodorowsky. Si tratta del maggiore successo commerciale della band e ottiene la certificazione di Disco D'oro."}
{"id": "424909", "revid": "767487", "url": "https://it.wikipedia.org/wiki?curid=424909", "title": "St\u00e9phane Grappelli", "text": "Biografia.\nChiamato Stefano alla nascita, prende le prime lezioni da suo padre Ernesto, professore di filosofia e nobile italiano che era giunto in Francia da Alatri, dove i marchesi Grappelli, \u00abuna delle famiglie pi\u00f9 distinte di Alatri che per ricchezza e per influenza aveva avuto una parte importante nella storia della citt\u00e0\u00bb, possedevano un antico palazzo munito di torre (\"torre Grappelli\").\nA soli quattro anni Stefano perdeva la madre, ma nel 1919 il padre gli fa ottenere la cittadinanza francese e cambiare il nome in St\u00e9phane. Si iscrive al conservatorio di Parigi e non conclude gli studi accademici; apprende essenzialmente da autodidatta, ascoltando le prime registrazioni di Louis Armstrong, Bix Beiderbecke e Joe Venuti. Verso i 15 anni inizia a suonare il pianoforte come accompagnamento per i film muti, nei \"club\" e nei ristoranti parigini.\nA 19 anni diventa membro stabile della band dell'Ambassador Club e, alternandosi tra pianoforte e violino, continua la sua carriera con i \"Gregor and his Gregorians\"; quindi, non molto tempo dopo, lavora come violinista e sassofonista con la \"Alan Romans Band\" di Montparnasse. Proprio in questo periodo avviene l'incontro tra Grappelli ed il celebre chitarrista jazz belga Django Reinhardt.\nDall'incontro con Reinhardt nel 1934 nasce il Quintette du Hot Club de France. Il gruppo acquista subito un'importanza internazionale e attraverso le proprie registrazioni si impone come il primo importante gruppo jazz non americano.\nAllo scoppio della Seconda guerra mondiale St\u00e9phane e Django si trovano a Londra. Nonostante il clima di persecuzione razziale nei confronti degli zingari nella Francia occupata dai nazisti, Django decide di ritornare a Parigi. Grappelli continua a lavorare a Londra, collaborando attivamente con George Shearing. Alla fine della guerra, Django e St\u00e9phane si troveranno ancora a suonare sia in Francia sia in Inghilterra fino al 1948, anno in cui sono invitati ad esibirsi all'inaugurazione del Nice Jazz Festival. Grappelli si trasferisce poi a Roma nel 1949 per un lungo ingaggio e l'incisione di moltissimi brani. In questi anni subisce la forza del successo del suo pi\u00f9 grande collega ed amico, rimanendo in ombra e venendo per lo pi\u00f9 associato allo stile cosiddetto \"gipsy\": non ha ancora acquisito la notoriet\u00e0 che invece di l\u00ec a poco sarebbe divenuta mondiale.\nNel 1966 registra \"Violin Summit\" con Svend Asmussen, Jean-Luc Ponty e Stuff Smith, mettendo in evidenza le sue grandi capacit\u00e0 strumentali e solistiche.\nIl suo primo concerto negli USA \u00e8 al New York Jazz Festival del 1969; registra in seguito numerosi album con il violinista classico Yehudi Menuhin.\nNel 1973 il \"mostro sacro del jazz\", (cos\u00ec lo definir\u00e0 il critico del Corriere della Sera Vittorio Franchini) ritorna in Italia, per una serie di concerti al Jazz Power di Milano. Ad accompagnarlo \u00e8 il \"Franco Cerri Quintet\", con Franco Cerri alla chitarra, Nando De Luca al pianoforte, Giorgio Baiocco al sax e flauto, Pino Presti al basso elettrico, Tullio De Piscopo alla batteria. La sua carriera si \u00e8 ormai involata verso il pi\u00f9 grande successo. In trio o quartetto, partecipa a tutti i principali festival mondiali. Da ricordare il \"Tribute to Django\" al Kool Jazz Festival di New York nel 1984.\nContinua a lavorare con importanti chitarristi, tra cui Denny Wright, Diz Disley, Martin Taylor, Bucky Pizzarelli. Tra le sue numerosissime collaborazioni si possono citare quelle con Duke Ellington, Oscar Peterson, Earl Hines, Joe Venuti, Barney Kessel, Gary Burton, Michel Petrucciani e David Grisman, ma la pi\u00f9 sorprendente \u00e8 forse quella con i Pink Floyd: Grappelli appare infatti - pur se non accreditato - nel famoso album \"Wish You Were Here\" della band britannica, dove, alla fine della title track, si sente in lontananza un assolo di violino. \nNel 2011 la riedizione dell'album Wish You Were Here (Immersion Box Set) contiene una versione inedita del brano omonimo, con il violino di Grappelli protagonista in larga parte del brano.\nIn tarda et\u00e0 visit\u00f2 pi\u00f9 volte la citt\u00e0 di Alatri e il palazzo di famiglia per riavvicinarsi alle sue origini; avrebbe voluto tenere un concerto nella cittadina italiana, ma non riusc\u00ec a realizzare il suo desiderio."}
{"id": "424910", "revid": "968255", "url": "https://it.wikipedia.org/wiki?curid=424910", "title": "Georgij Stepanovi\u010d \u0160onin", "text": "Vita.\nGeorgij \u0160onin concluse nel 1957 il suo addestramento da pilota presso l'istituto per piloti militari di Jeisk.\nDopo che la commissione interistituzionale statale lo ebbe selezionato il 7 marzo 1960 a far parte del primo gruppo cosmonauti, \u0160onin inizi\u00f2 il suo addestramento di base per cosmonauti \"OKP\" ancora durante lo stesso mese di marzo 1960.\nTale addestramento si concluse per \u0160onin il 3 aprile 1961. Originariamente, come capitato a pi\u00f9 suoi collegi cosmonauti, venne preso in considerazione per la missione Voschod 3, la quale per\u00f2, per molteplici motivi, non si svolgera mai.\n\u0160onin dovette attendere il suo primo - e fra l'altro unico - volo nello spazio fino ad ottobre del 1969. Comandante della missione Soyuz 6 partecip\u00f2 al primo volo di gruppo eseguito contemporaneamente da tre navicelle spaziali.\nInfatti, oltre alla Soyuz 6, vi furono nello spazio la Soyuz 7 e la Soyuz 8, con le quali vennero eseguite diverse manovre rendezvous.\nUna manovra d'aggancio invece fu programmata esclusivamente per le altre due navicelle, mentre \u0160onin ed il suo compagno di missione Valerij Kubasov ebbero l'incarico di registrare le immagini fotografiche di questa manovra. Compito principale della missione per\u00f2 fu l'esecuzione di diverse saldature da eseguire con vari tipi e processi di lavoro per accertare quale sia la pi\u00f9 idonea per futuri impegni nello spazio.\nDopo che \u0160onin perse l'idoneit\u00e0 di volo per motivi di salute, il 18 aprile 1979 dovette lasciare e congedarsi dal gruppo dei cosmonauti sovietici.\nVenne per\u00f2 nominato direttore per l'addestramento nell'istituto centrale di ricerca scientifica del ministero della difesa sovietico.\nNel 1990 si \u00e8 ritirato definitivamente dal lavoro, congedandosi con il grado di Tenente Generale delle forze di riserva dell'aeronautica militare sovietica.\n\u00c8 deceduto in seguito ad un infarto il 7 aprile 1997.\n\u0160onin lasci\u00f2 la moglie e quattro figli."}
{"id": "424911", "revid": "15756", "url": "https://it.wikipedia.org/wiki?curid=424911", "title": "Chiesa di San Remigio (Firenze)", "text": "La chiesa di San Remigio \u00e8 un luogo di culto cattolico del centro storico di Firenze, ubicato nell'omonima piazzetta che fa parte dei vicoli fra piazza Santa Croce e piazza della Signoria.\nStoria.\nFuori dalle mura della \"cerchia antica\" gi\u00e0 dal IX secolo esisteva uno \"spedale\" dedicato a San Remigio, vescovo di Reims che ospitava i pellegrini francesi in viaggio verso Roma. Una prima chiesa, talvolta storpiata nei documenti com \"San Romeo\" anche perch\u00e9 i pellegrini che la frequentavano percorrevano la via Romea, fu costruita al posto dell'ospizio ed \u00e8 ricordata nel 1040, mentre l'edificio attuale in stile gotico risale al rifacimento del 1350. Fra le famiglie che finanziarono la ricostruzione figurano gli Alberti, i Pepi, i Bagnesi e gli Alighieri, i cui stemmi ricorrono incisi sui pilastri ottagonali e sulle pareti.\nAltri ampliamenti ed innovazioni furono approntati nei secoli successivi, in particolare nel Seicento furono posti due altari barocchi e nel 1818 fu realizzato l'altare maggiore da Leopoldo Pasqui. Importanti restauri si ebbero negli anni 1954-55, e di nuovo dopo l'alluvione del 1966.\nIn San Remigio, per tradizione, si svolgevano i funerali degli annegati in Arno. Visse in questa zona e ricevette qui il rito funebre anche Niccol\u00f2 Tommaseo (m. 1874), onorato da un'orazione dell'anziano Gino Capponi, che in quell'occasione fece la sua ultima apparizione pubblica, prima di morire nel 1876.\nDescrizione.\nEsterno.\nLa facciata romanica \u00e8 in pietra forte ed \u00e8 a capanna. Al centro, si apre il portale, sormontato da un architrave in pietra e da lunetta con arco a sesto acuto; sulla destra, si apre un secondo portale, pi\u00f9 piccolo, con lunetta a tutto sesto. Al di sopra del portale principale, vi \u00e8 una monofora; i due spioventi della facciata sono decorati da archetti ciechi pensili, i quali continuano anche lungo il fianco sinistro.\nInterno.\nL'interno della chiesa \u00e8 tre navate, con quella centrale poco pi\u00f9 alta rispetto alle laterali; esse sono coperte con volta a crociera affrescata con figure di \"Santi\" (XIV secolo) e separate da pilastri ottagonali con capitelli scolpiti. I restauri dopo l'alluvione portarono a riscoprire il piano di calpestio originale e la base dei pilastri. Ciascuna delle tre navate termina con una cappella quadrangolare.\nA destra del portale, vi \u00e8 una scultura in bronzo di Daphn\u00e9 Du Barry raffigurante il \"Battesimo di san Clodoveo\", della fine del XX secolo. Lungo la navata di destra, si trovano due altari laterali: il primo ospita \"San Remigio battezza Re Clodoveo\", pala di Giuseppe Bezzuoli (1821, proveniente dall'altare maggiore), il secondo, invece, i resti di un affresco con \"San Sigismondo\", seconda met\u00e0 del XIV secolo. Lungo la navata di sinistra, poi, vi sono alcuni affreschi del XVI secolo raffiguranti \"San Cristoforo\", una pala col \"Martirio di san Sebastiano\", del p\u00e8ittore Francesco Morosini detto il Montepulciano, e una con la \"Visitazione\" di scuola fiorentina della prima met\u00e0 del XVII secolo.\nNella cella campanaria, invece, si trovano alcune graziose sinopie di affreschi tardo-gotici perduti, raffiguranti \"Scene di Caccia\" e \"Eremiti nel deserto\" (XV secolo), riscoperti solo nel 1954. Qui si anche una pietra della cattedrale di Reims, caduta dopo un bombardamento nella prima guerra mondiale e donata alla chiesa fiorentina nel 1954 in occasione di un gemellaggio con la citt\u00e0 francese.\nNella cappella terminale della navata di destra, vi \u00e8 un dipinto della fine del XIII secolo raffigurante \"Madonna con il Bambino\", attribuito al Maestro di San Remigio, o secondo altre ipotesi a Gaddo Gaddi; negli armadi a muro sono state fatte delle vetrine con reliquiari sei/settecenteschi. Nella cappella in fondo alla navata di sinistra invece, sopra l'altare, si trova l\"Immacolata Concezione\" di Jacomo Chimenti detto \"l'Empoli\" (1591); questa cappella fu patronata anticamente dagli Alighieri, poi dai Gaddi che commissionarono il dipinto chiedendo al pittore di illustrare i versi della \"Divina Commedia\" dedicati alla Vergine, in omaggio alla memoria di Dante.\nLa cappella centrale \u00e8 interamente occupata dal presbiterio, rialzato di alcuni gradini rispetto al resto della chiesa; era illuminata da una bifora che venne accecata nell'Ottocento per inserire il grande dipinto del Giuseppe Bezzuoli, poi spostato; in essa si trovano l'altare maggiore e un \"Crocifisso\" ligneo del XVI secolo, illuminati da una finestrella quadrata di ripristino.\nOrgano a canne.\nSulla cantoria situata lungo la navata laterale di destra sopra l'ingresso della sacrestia, si trova l'organo a canne. Lo strumento venne costruito nel 1584 da Giovanni Pietro Contini ed ampliato nella seconda met\u00e0 del XVIII secolo dagli organari pistoiesi Filippo e Antonio Tronci e nuovamente nel 1843 da Antonio Ducci che ampli\u00f2 il somiere Tronci, realizz\u00f2 la Basseria ed install\u00f2 alcuni registri nuovi. Nel 2001 l'organo \u00e8 stato oggetto di un restauro da parte di Riccardo Lorenzini.\nLo strumento, a trasmissione meccanica dispone di 12 registri, dei quali alcuni divisi in Bassi e Soprani; essi sono azionati da pomelli disposti in due colonne verticali alla sinistra del manuale. La consolle, a finestra, ha un'unica tastiera e pedaliera a leggio.\nChiostro e canonica.\nAccanto alla chiesa sorge un piccolo chiostro, con un lato porticato. Qui si trova una statua in bronzo raffigurante \"San Pio da Pietrelcina\", realizzata nel 1998 per don Giancarlo Setti.\nDa qui si accede a un vano al piano superiore decorato da un\"Ultima Cena\", un\"Annunciazione\" e altre scene a terra verde, databili alla prima met\u00e0 del Quattrocento. Qui si trovano inoltre due portali con iscrizioni e stemma di Francesco Falconcini, che fece restaurare questi ambienti nel Cinquecento (coprendo probabilmente le pitture, riscoperte solo nel Novecento). Lo stesso Falconcini restaur\u00f2 le case possedute dalla chiesa nei dintorni, come fece ricordare su una lapide posta dentro una volta in via de' Neri 40 rosso.\nPiazza, via e vicolo di San Remigio.\nLa via si apre su una piazzetta, che era stata creata grazie alla generosit\u00e0 di Gherardo Alighieri, donatore nel 1303 di una casa da abbattere per dare maggior luce e agio alla chiesa. Oggi non presenta altre architettura di rilievo, a parte due portalini di fondaci in pietra - uno con stemma - dove venivano rimesse e riparate le carrozze, anche grazie alla vicinanza con il mercato di piazza Mentana e il palazzo della Signoria, mete assai frequentate dai chi proveniva dal contado.\nVi si aprono un vicolo cieco, detto di San Remigio (che un tempo arrivava fino a via dei Leoni), via Vinegia, via dei Magalotti e una via che porta a via de' Neri: questa strada si \u00e8 chiamata \"di San Remigio\" fino al 2012, quando \u00e8 stata ridedicata a don Giancarlo Setti, parroco di San Remigio scomparso nel 2002. Egli fu responsabile nazionale dei Gruppi di Preghiera di Padre Pio, infatti fece collocare nella piazza, in una finestra al piano terra adattata a nicchia su un palazzo moderno, un busto del santo di Pietralcina.\nIn via Setti si trova un'importante memoria delle alluvioni di Firenze. Su una lapide vicino all'angolo con via de' Neri si vede una mano che indica il livello raggiunto dai flutti nel 1333 e l'iscrizione in rima baciata:\nSopra di essa si trova, ben pi\u00f9 alta di circa trenta centimetri, la lapide che segna il livello delle acque nell'alluvione del 1966. Curiosamente si tratta della stessa data, il 4 novembre. Sul lato opposto si vede una lapide illeggibile: sembra la pietra serena delle targhe dei Signori Otto, come ve ne sono altre ormai illeggibili altrove, ma in questo caso non se ne conosce la trascrizione.\nAl n.1 si trova un lapidino dei possedimenti della Compagnia del Sacramento di San Remigio, con due gigli incrociati, datato 1612 e purtroppo penalizzato dalla verniciatura. Sul lato opposto della strada, presso la canonica, un portalino reca l'iscrizione \"Societas S. Remigi\": era l'accesso alla sede della Compagnia."}
{"id": "424913", "revid": "2175", "url": "https://it.wikipedia.org/wiki?curid=424913", "title": "Arseniuro di Gallio", "text": ""}
{"id": "424916", "revid": "599013", "url": "https://it.wikipedia.org/wiki?curid=424916", "title": "MiniSD Card", "text": "La miniSD \u00e8 una scheda di memoria progettata per il mercato della telefonia cellulare.\nStoria.\nProgettata principalmente per l'uso nei telefoni cellulari e palmari, \u00e8 stata rapidamente sostituita dal formato microSD, pi\u00f9 piccolo e pi\u00f9 compatibile con i vincoli di dimensioni dei dispositivi attuali.\nCaratteristiche tecniche.\nQuesta scheda ha dimensioni pari a 21,5 \u00d7 20 mm con uno spessore di 1,4 mm ed un peso di 1 grammo, con una capacit\u00e0 massima di 128 GB e una velocit\u00e0 di trasferimento dei dati pari a 30 MB/s.\nEsiste anche una versione ridotta, la MicroSD (dimensioni 15 \u00d7 11 \u00d7 1 mm). Ultra II SD \u00e8 disponibile fino alla capacit\u00e0 di 64 GB ed \u00e8 dotata di un'interfaccia USB."}
{"id": "424919", "revid": "123970542", "url": "https://it.wikipedia.org/wiki?curid=424919", "title": "Hypholoma fasciculare", "text": "Hypholoma fasciculare \u00e8 la specie che pi\u00f9 facilmente viene scambiata, per qualche somiglianza e per il modo di crescita, con il chiodino buono (\"Armillaria mellea\"), da cui deriva il suo nome comune \"falso chiodino\". A volte \u00e8 stato addirittura confuso dai cercatori pi\u00f9 inesperti con il ben noto pioppino. \u00c8 un fungo tossico. Appartiene alla famiglia Strophariaceae.\nL'accorgimento principale per evitare confusioni improbabili, ma possibili \u00e8 quello dell'assaggio, in quanto trattasi di specie dalla carne di sapore molto amaro. Bisogna comunque prestare molta attenzione al sapore in quanto l'acredine di questo fungo varia sensibilmente a seconda delle zone di crescita.\nPer i motivi sopra indicati, si raccomanda la massima prudenza.\nDescrizione.\nCappello.\n3-7 cm, carnoso, emisferico, poi campanulato, poco umbonato al centro, di colore giallo-solfino, rugginoso al centro. Margine sottile, spesso sfrangiato.\nLamelle.\nRaggiate, fitte, annesse al gambo, prima di colore giallo, poi verdognole e infine bruno-olivastre.\nGambo.\n5-12 cm x 6-10 mm, cilindrico, cavo, lungo e sottile, di consistenza elastica, di colore giallo pi\u00f9 scuro alla base, mancante di un vero anello, sostituito da filamenti detti velo o cortina, non sempre molto visibile.\nCarne.\nDi colore giallo, talvolta carnicino.\nCaratteri microscopici.\nEllittiche, amigdaliformi, di colore viola-nerastre o bruno-porpora in massa, lisce, 6-7,5 x 4-4,5 \u00b5m.\nDistribuzione e habitat.\nSi riproduce da aprile a novembre, un po' ovunque, in grandi cespi su tronchi o su ceppaie o su terreno vicino a vecchi alberi. Attacca sia legno morto (saprofita) che legno vivo (parassita), causando la carie bianca di radici e tronchi di latifoglie e di conifere.\nCommestibilit\u00e0.\nTossico, provoca forti mal di stomaco e diarrea.\nA differenza del chiodino non \u00e8 termolabile, perci\u00f2 \u00e8 tossico anche dopo cottura.\nTassonomia.\nSpecie simili.\nSi pu\u00f2 confondere con:"}
{"id": "424920", "revid": "842", "url": "https://it.wikipedia.org/wiki?curid=424920", "title": "Transflash", "text": ""}
{"id": "424922", "revid": "438678", "url": "https://it.wikipedia.org/wiki?curid=424922", "title": "La contessa di Hong Kong", "text": "La contessa di Hong Kong \u00e8 un film del 1967 diretto e prodotto da Charlie Chaplin, e interpretato da Marlon Brando e Sophia Loren.\nTrama.\nIl ricco diplomatico statunitense Ogden Mears \u00e8 in viaggio per mare a bordo di un piroscafo di lusso verso gli Stati Uniti. Ogden ha in corso una procedura di divorzio dalla moglie Martha ed inoltre attende da Washington la sua nomina a ministro degli esteri.\nDurante uno scalo ad Hong Kong l'uomo conosce casualmente l'affascinante contessa Natasha Alexandroff, una profuga russa di nobile origine costretta all'esilio per le vicende rivoluzionarie della sua madre patria.\nTornato a bordo e lasciata Hong Kong, Ogden scopre con sorpresa la contessa nascosta nell'armadio della sua cabina. La donna gli spiega che vuole fuggire negli Stati Uniti ad ogni costo e, nonostante non sia in possesso di un passaporto, pur di raggiungere il suo scopo \u00e8 disposta risolutamente a sfruttare la situazione a danno del diplomatico.\nOgden per timore di uno scandalo, per proteggere la propria carriera e la sua reputazione, cerca di combinare un matrimonio fittizio tra il suo maggiordomo Hudson e Natasha, per soddisfare la richiesta della donna permettendogli cos\u00ec di divenire cittadina americana, nello stesso tempo, a complicare la situazione, gli viene recapitata la notizia che un altro diplomatico \u00e8 stato nominato ministro degli esteri al suo posto.\nLa situazione prende per\u00f2 una piega inaspettata poich\u00e9 Ogden, dapprima infastidito e irritato per la presenza della contessa nella sua cabina, ricambiato, si innamora della donna.\nNel frattempo la nave fa scalo alle Hawaii dove il diplomatico viene raggiunto dalla moglie, che gli spiega che un divorzio danneggerebbe la sua carriera, contemporaneamente Natasha, conscia della situazione, abbandona in lacrime furtivamente la nave.\nStanco di una vita convenzionale e oppresso dalla presenza ossessiva di Martha, Ogden decide di abbandonare la carriera politica ed il matrimonio, sbarca dalla nave e raggiunge la donna che ama per legarsi per sempre a lei.\nProduzione.\nGirato nove anni dopo \"Un re a New York\", \u00e8 l'ultimo film di Chaplin e anche l'unico a colori, con un cast di tutto rispetto: Marlon Brando e Sophia Loren, nel ruolo di protagonisti, oltre a Sydney Chaplin, Tippi Hedren e Margaret Rutherford.\nSecondo le cronache la lavorazione \u00e8 stata molto difficile, se infatti la protagonista Sophia Loren \u00e8 stata sempre puntuale e preparata ad ogni ciak, il protagonista Marlon Brando era sempre in ritardo e spesso non aveva letto nemmeno una riga del copione. Questa situazione ha influito negativamente alla riuscita del film.\nCameo.\nCharlie Chaplin, protagonista di quasi tutti i suoi film, recita qui solo una piccola parte: il maggiordomo che si sente male mentre la nave \u00e8 in alto mare.\nDistribuzione.\nIl film \u00e8 uscito nelle sale cinematografiche statunitensi il 5 gennaio 1967 mentre in Italia per il 1\u00ba febbraio dello stesso anno.\nAccoglienza.\nCritica.\nIl film fu accolto negativamente sia dalla critica che dal pubblico ed indubbiamente \u00e8 un'opera minore del grande regista inglese."}
{"id": "424923", "revid": "2093951", "url": "https://it.wikipedia.org/wiki?curid=424923", "title": "Giorgio Bernardi Perini", "text": "Biografia.\nI suoi ambiti di studio, maturati in oltre 40 anni di insegnamento nell'ateneo patavino, abbracciarono la latinit\u00e0 arcaica di Nevio, l'opera poetica di Virgilio, per giungere al latino di Giovanni Boccaccio del quale nel 1994 cur\u00f2 per Arnoldo Mondadori Editore il \"Buccolicum carmen\" nell'edizione di \"Tutte le opere\" supervisionata da Vittore Branca.\nGiorgio Bernardi Perini fu anche tra i massimi esperti del poeta maccheronico mantovano Teofilo Folengo: tradusse la \"Zanitonella\" (Torino, Einaudi, 1961) e cur\u00f2 la ristampa delle \"Maccheronee\". Pubblic\u00f2 inoltre la raccolta di scritti \"Studi folenghiani\" (Padova, Imprimitur, 2000) e diresse i \"Quaderni Folenghiani\".\nTradusse le \"Favole\" di Esopo (Venezia, Neri Pozza, 1962) e \"Le notti attiche\" di Aulo Gellio (Torino, UTET, 1992).\nFu autore di numerosi e importanti testi dedicati alla metrica latina e alla didattica del latino: \"L'accento latino\" (Bologna, Patron, 1984), \"Fondamenti di metrica latina\" (Verona, Libreria Universitaria Editrice, 1971) e \"Propedeutica al latino universitario\" scritto in collaborazione con Alfonso Traina (Bologna, P\u00e0tron, 1986).\nDi lui si ricorda inoltre il volume di studi minori di letteratura latina \"Il Mincio in Arcadia. Scritti di filologia e letteratura latina\" (Bologna, P\u00e0tron, 2001).\nEra membro del Centro di Studi Ciceroniani di Roma e socio corrispondente dell'Accademia Galileiana di Padova nonch\u00e9 professore emerito di Letteratura latina presso l'Universit\u00e0 di Padova.\nNel marzo del 2006 subentr\u00f2 al musicologo Claudio Gallico nella presidenza dell'Accademia Nazionale Virgiliana di Mantova."}
{"id": "424928", "revid": "729019", "url": "https://it.wikipedia.org/wiki?curid=424928", "title": "Stacy Keibler", "text": "La Keibler ha fatto il suo debutto nel mondo del wrestling professionistico nell'agosto del 1998, all'et\u00e0 di soli diciotto anni, come parte delle cosiddette \"Nitro Girls\" della World Championship Wrestling. Nel giugno del 2001 \u00e8 passata alla rivale World Wrestling Entertainment, che aveva acquisito la WCW nel mese di marzo. Nel luglio del 2006 ha lasciato definitivamente il mondo del wrestling per intraprendere una carriera da attrice.\nAl di fuori del wrestling, la Keibler ha partecipato alla seconda edizione di \"Dancing with the Stars\" nella primavera del 2006, in coppia con Driton Dovolani, piazzandosi al terzo posto in classifica; \u00e8 inoltre apparsa in alcune serie televisive dell'emittente ABC tra cui \"What About Brian\" e \"Samurai Girl\".\nCarriera.\nStacy Keibler fece il suo debutto nel mondo del wrestling professionistico nell'agosto del 1998, come parte delle cosiddette \"Nitro Girls\" della World Championship Wrestling; divenne poi l'assistente di Lenny Lane, usando il ring name Miss Hancock, e ottenne le prime approvazioni dei fan.\nNel 2000 inizi\u00f2 a frequentare il figlio di Ric Flair, David Flair, che in \"storyline\" era invece fidanzato con Daffney; nacque cos\u00ec una contesa che culmin\u00f2 il 9 luglio a \"Bash at the Beach\" con la sconfitta della Keibler, che fu quindi costretta a lasciare Flair (\"kayfabe\").\nQuando la World Championship Wrestling fu acquisita dalla World Wrestling Entertainment nel marzo del 2001, il contratto di Stacy Keibler fu uno dei pochi ad essere mantenuto dalla federazione di Stamford (\"legit\"); nel mese di giugno la ragazza entr\u00f2 a far parte dell'Alliance, una fazione guidata da Shane McMahon e formata da ex atleti della WCW e della ECW.\nLa sua prima apparizione in WWE avvenne durante la puntata di \"SmackDown!\" del 14 giugno 2001, quando Shane McMahon la port\u00f2 sul ring per distrarre Rhyno in un match contro Test. Nelle settimane successive intraprese un'alleanza con Torrie Wilson, anch'essa proveniente dalla WCW, iniziando una faida con Lita e Trish Stratus; la coppia perse contro le rivali nel primo Bra &amp; Panties match della storia ad \"Invasion\", svoltosi il 22 luglio. Successivamente la Keibler divenne l'assistente dei Dudley Boyz (Bubba Ray Dudley e D-Von Dudley) ed entr\u00f2 in faida con l'ex amica Torrie Wilson, da cui fu sconfitta a \"No Mercy\".\nIl 25 marzo 2002, in seguito alla prima \"Brand extension\" della WWE, fu assegnata al \"roster\" di \"SmackDown!\", dove divenne l'assistente di Vince McMahon battendo la concorrenza di Dawn Marie. Pi\u00f9 tardi, quell'anno, venne spostata a \"Raw\" e inizi\u00f2 una faida con Trish Stratus; le due si affrontarono in numerose occasioni, tra cui una lotta nel latte, una nel fango ed un Paddle on a Pole match, ma a vincere fu sempre la Stratus.\nNella primavera del 2003 la Keibler divenne l'assistente di Test; fu sua l'idea di fargli tagliare i capelli e ripulire la sua immagine. Ben presto, per\u00f2, Test divenne geloso del fatto che la ragazza fosse attratta anche da Scott Steiner e cos\u00ec ebbe un match con lui a \"Bad Blood\". Il 21 settembre, ad \"Unforgiven\", la Keibler accompagn\u00f2 Steiner nella rivincita contro Test, ma lo colp\u00ec involontariamente con una sedia facendogli perdere l'incontro; successivamente il General Manager di \"Raw\", Mick Foley, dichiar\u00f2 chiusa la contesa tra i due atleti e tolse alla Keibler il ruolo di \"manager\".\nNell'estate del 2004 fu scelta per registrare la traccia \"Why Can't We Just Dance?\" dell'album \"WWE Originals\" e per condurre l'edizione annuale del \"Raw Diva Search\"; combatt\u00e9 anche alcuni match contro Gail Kim, Molly Holly e Trish Stratus, avendo come compagne Nidia e Victoria, dimostrando buone capacit\u00e0 sul ring.\nAll'inizio del 2005 la Keibler divenne la fidanzata di Randy Orton (\"kayfabe\"), ma non accompagn\u00f2 mai quest'ultimo nei suoi incontri ufficiali, confondendo cos\u00ec i fan riguardo alla loro relazione. La storia si concluse nella puntata di \"Raw\" del 21 marzo, quando Orton la colp\u00ec con una \"RKO\" per dimostrare quanto fosse diventato spietato in vista del match con The Undertaker a Wrestlemania 21. Nel mese di agosto si aggreg\u00f2 quindi alla coppia di supereroi formata da The Hurricane e Rosey, assumendo il ring name Super Stacy; in questo periodo ebbe anche un match contro Victoria a \"Heat\", da molti considerato il migliore della sua carriera.\nCon la \"draft-lottery\" del 2005 la Keibler pass\u00f2 nel \"roster\" di \"SmackDown!\", dove ebbe una breve faida con Jillian Hall. Nella puntata di \"Velocity\" del 29 ottobre lott\u00f2 l'ultimo match della sua carriera, proprio contro la Hall, perdendo nonostante una buona prestazione. Nei mesi successivi non apparve in WWE per partecipare alla seconda stagione di \"Dancing with the Stars\".\nIl 21 luglio 2006, allo scadere del suo contratto con la WWE, Stacy Keibler abbandon\u00f2 definitivamente la federazione e il mondo del wrestling professionistico.\nAltre attivit\u00e0.\nNella primavera del 2006 Stacy Keibler ha preso parte alla seconda stagione di \"Dancing with the Stars\", in coppia con Driton Dovolani, piazzandosi al terzo posto in classifica.\nTra il 2006 e il 2008 \u00e8 apparsa in alcune serie televisive dell'emittente ABC tra cui \"What About Brian\" e \"Samurai Girl\".\nVita privata.\nStacy Keibler \u00e8 stata una \"cheerleader\" dei Baltimore Ravens della NFL tra il 1997 e il 1998. Nel 2000 si \u00e8 laureata in scienze della comunicazione alla \"Towson University\" di Towson (Maryland).\nNel settembre del 2013 ha iniziato una relazione con l'imprenditore Jared Pobre, con cui si \u00e8 sposata nel marzo del 2014; la coppia ha due figli: Ava Grace e Bodhi Brooks."}
{"id": "424929", "revid": "1745361", "url": "https://it.wikipedia.org/wiki?curid=424929", "title": "Bud\u017eak", "text": "Il Bud\u017eak (\"Budjak\" o \"Budzhak\" nella traslitterazione anglosassone; in italiano talvolta Bugiac; \"Bugeac\" in rumeno; e \"Bucak\" in lingua turca e tatara) \u00e8 la cosiddetta Bessarabia Vecchia, il territorio storico che costituiva l'antica Bessarabia.\nDescrizione.\nComunemente viene riportata prevalentemente come Bessarabia storica o anche Bessarabia vecchia come pure Bessarabia del Sud; si tratta di una zona prevalentemente composta da distese steppiche e paludose, a sud della Bessarabia, regione storica dell'odierna Moldavia. L\u2019area di Bud\u017eak oggi fa parte dell'odierna Oblast' di Odessa, provincia sud occidentale dell'Ucraina, affacciata sul Mar Nero.\nStoria.\nGli antichi Romani conquistarono l'area nel primo secolo dopo Cristo. Ricostruirono ed allargarono le principali citt\u00e0 della regione: Tyras ed Aliobrix. Dopo il 395 la regione divenne bizantina. Dal primo secolo fino all'invasione degli Avari nel 558 i Romani stabilirono un gruppo di citt\u00e0, campi militari e qualche colonia per i veterani mandati dagli imperatori. Dal XII al XIV secolo fece parte della Rus' di Kiev. Nel XV secolo viene annessa al principato di Moldavia, sotto il regno di \u015etefan III cel Mare (Stefano il Grande, 1457-1504).\nNel 1484 la parte meridionale venne conquistata dall'Impero ottomano, di cui costitu\u00ec due distretti (\"sanjak\"), prendendo per la prima volta il nome di Bessarabia. La parte settentrionale invece rest\u00f2 alla Moldavia, che a sua volta divenne vassalla dell'Impero Ottomano nel 1538. Con il Trattato di Bucarest del 28 maggio 1812 la parte orientale del principato di Moldavia e la Bessarabia storica vennero cedute all'Impero russo. La regione appartenne alla Romania tra le due guerre mondiali, ed attualmente appartiene all'Ucraina. La maggioranza della popolazione moldava/romena fu costretta ad emigrare dopo il 1945, sostituita da ucraini e russi trapiantati soprattutto sulla costa e nelle citt\u00e0 di Izma\u00efl (\"Ismaele\") e Bilhorod-Dnistrovs'kyj (\"Citt\u00e0 bianca sul Nistro\"), le principali della regione."}
{"id": "424933", "revid": "767487", "url": "https://it.wikipedia.org/wiki?curid=424933", "title": "Mother's Milk", "text": "Mother's Milk \u00e8 il quarto album in studio del gruppo musicale statunitense Red Hot Chili Peppers, pubblicato nel 1989.\nDescrizione.\nSi tratta del primo disco inciso dalla formazione storica del gruppo, con il chitarrista John Frusciante (subentrato ad Hillel Slovak, morto per overdose nel 1988) e con il batterista Chad Smith (sostituto di Jack Irons).\nIn origine il titolo dell'album doveva essere \"The Rockin' Freakapotamus\", ma dopo la morte di Slovak (autore di alcuni brani) tale scelta fu scartata. Attualmente \"The Rockin' Freakapotamus\" \u00e8 il nome del fan club ufficiale del gruppo.\nIl disco \u00e8 caratterizzato da una certa variet\u00e0 stilistica, sia grazie al lavoro alla chitarra di John Frusciante, sia per il discostamento parziale dalle incursioni funk rock e rap rock dei loro primi lavori (\"Nobody Weird Like Me\", \"Punk Rock Classic\"). Due delle tracce, \"Higher Ground\" e \"Fire\", sono cover rispettivamente di Stevie Wonder e di Jimi Hendrix (quest'ultima venne realizzata in precedenza con Slovak ed Irons); inoltre, in \"Stone Cold Bush\" e \"Sexy Mexican Maid\" partecipa anche l'ex batterista dei Dead Kennedys, D. H. Peligro, primo sostituto di Jack Irons nella band. La veloce \"Magic Johnson\" \u00e8 dedicata all'omonimo ex campione dei Los Angeles Lakers, squadra di basket di cui i componenti del gruppo sono tuttora appassionati. Ad Hillel Slovak \u00e8 invece dedicato il brano \"Knock Me Down\", il singolo di maggior successo dell'album. \"Taste the Pain\" \u00e8 l'ultimo singolo pubblicato dall'album.\nAnthony Kiedis ha affermato, ovviamente scherzando, che la cover \"Higher Ground\" \u00e8 stata fatta sotto molteplice richiesta di Stevie Wonder : \"ogni giorno mi chiamava per supplicarmi di fare questa cover, ma io gli rispondevo \"Stevie non rompermi le palle, abbiamo altre cose da fare\". La sua costanza \u00e8 stata tale che dopo aver deciso di pagarci con una considerevole somma di denaro, abbiamo accettato\".\nTra il 1989 e il 1990 vendette oltre 800.000 copie, raggiungendo il numero 52 di Billboard. Negli Stati Uniti all'epoca divent\u00f2 disco d'oro, e 15 anni dopo disco di platino.\nIl suo remaster del 2003 contiene anche gli inediti \"Song That Made Us What We Are Today\" e \"Salute to Kareem\", la versione completa della strumentale \"Pretty Little Ditty\" (della durata di 3 minuti), altre due cover di Jimi Hendrix (\"Castles Made of Sand\" e \"Crosstown Traffic\"), eseguite entrambe dal vivo, e le versioni originali di \"Knock Me Down\" e di \"Sexy Mexican Maid\".\nAccoglienza.\n\"Mother's Milk\" super\u00f2 in vendite i precedenti lavori del gruppo, ma ottenne critiche miste da parte della stampa specializzata, che non aveva visto di buon occhio la temporanea svolta sonora delle tracce. Peraltro ricevette anche giudizi positivi; Amy Hanson di AllMusic consider\u00f2 l'album \"un punto di non ritorno per il gruppo\" e credette che \"ad eccezione del vecchio stile esplosivo e ibrido della traccia di apertura 'Good Time Boys', si trattava del primo vero approccio del gruppo con nuove sonorit\u00e0, non pi\u00f9 solo funk metal e rap rock, come ampiamente dimostrato dalla cover di 'Higher Ground' di Stevie Wonder. Inoltre, come si nota gi\u00e0 dal titolo del brano 'Punk Rock Classic' e dalla prova di 'Magic Johnson', \"Mother's Milk\" ha permesso al gruppo di saper andare anche oltre i propri acerbi e grezzi esordi.\" Steve Morse di \"The Boston Globe\" consider\u00f2 l'album \"un'ottima mescolanza incendiaria di funk, punk, hard rock e rap, un po' come se Prince avesse flirtato musicalmente con Jimi Hendrix,\" e defin\u00ec la traccia \"Knock Me Down\" \"un elettrico passo in avanti\". \"The Toronto Star\" consider\u00f2 i Red Hot Chili Peppers di allora \"i Mothers of Invention degli anni novanta.\" Nel 2005 \"Mother's Milk\" fu collocato alla posizione numero 359 in un libro annesso alla rivista \"Rock Hard\", intitolato \"The 500 Greatest Rock &amp; Metal Albums of All Time\".\nCarly Darlin di \"The Orange County Register\" consider\u00f2 l'album \"un energico e divertente ritorno dell'impronta funk del gruppo\", ma disse anche che \"non era un grandissimo passo in avanti, a parte la traccia strumentale 'Pretty Little Ditty'.\" Disse anche che \"\"Mother's Milk\" era il primo, riuscito, tentativo del gruppo di passare gradualmente, dallo stile degli esordi, a un sostanziale revival delle loro origini punk. Hanno avuto anche il merito di dimostrarlo con la cover di 'Fire' di Jimi Hendrix, che in origine era una b-side del precedente singolo 'Fight Like A Brave'\". Inoltre, Mark Jenkins di \"The Washington Post\" disse \"che l'album era 'eclettico', ma sembrava un calderone confuso di idee.[...] Date le circostanze, non sorprende tanto l'idea del disco di cercare nuove forme di espressione sonora\". Jenkins attribu\u00ec per\u00f2 a Frusciante \"buone abilit\u00e0.\" Robert Christgau di \"Village Voice\" prese in giro l'abilit\u00e0 del gruppo di promuovere empatia, e consider\u00f2 improprie le basi di chitarra: \"sono tornati \"punksters\" appassionati di Hendrix e P-Funk, stanno finalmente trovando la loro buona direzione musicale, ma hanno problemi di esecuzione. Non hanno buoni spunti, e ora sono anche pi\u00f9 duri, a giudicare dalle basi di chitarra. Ma ora sono gradevoli, e degni di essere apprezzati.\"\nTour promozionale.\nL'album ricevette ben presto un'accoglienza migliore di quelli precedenti, in questo modo fu possibile esibirsi davanti ad un pubblico pi\u00f9 vasto. Cos\u00ec il gruppo intraprese il Mother's Milk Tour durante il 1989 e il 1990, e per la prima volta la band utilizz\u00f2 un bus per spostarsi e utilizz\u00f2 dei musicisti aggiuntivi per le esibizioni.\nIl tour fece tappa anche in Europa, dove per\u00f2 non riscossero un grande successo in Inghilterra. Verso la fine del tour, il gruppo trov\u00f2 diversi problemi causati dalla rapida fama ottenuta che port\u00f2 ogni concerto al sold out.\nNel marzo '90, la band fu chiamata per esibirsi alla festa dello Spring Break in Florida trasmessa da MTV. In quell'occasione Flea e Chad, per attirare l'attenzione, tentarono di saltare dal palco; la situazione sfugg\u00ec presto di mano e i due nella confusione furono accusati di abusi sessuali. Qualche giorno dopo vennero arrestati e poi rilasciati su cauzione.\nTra le grandi performance si ricorda il Pinkpop Festival (4 giugno 1990).\nNel 1990 fu pubblicato dalla EMI \"Psychedelic Sexfunk Live from Heaven\", un video release che documentava la performance live ed il backstage dello show tenuto dalla band il 30 dicembre 1989 alla \"Long Beach Arena\"; successivamente la EMI ne rese disponibile un altro: \"Positive Mental Octopus,\" una collection dei video realizzati fino ad allora dalla band, tra i quali per\u00f2 non era presente il clip di \"Show Me Your Soul.\"\nTracce.\nTracce bonus nell'edizione rimasterizzata del 2003"}
{"id": "424938", "revid": "1869172", "url": "https://it.wikipedia.org/wiki?curid=424938", "title": "Coprinus comatus", "text": "Il Coprinus comatus , appartenente alla famiglia delle Coprinaceae, \u00e8 uno dei pochi funghi commestibili del genere Coprinus.\nIl colore bianco del carpoforo, le numerose squame sul cappello, la taglia slanciata e spesso assai sviluppata (se confrontata ai suoi \"congeneri\"), ed il gambo leggermente pi\u00f9 ingrossato alla base rendono questa specie facilmente identificabile.\nDa adulto la carne diventa deliquescente e spesso \u00e8 possibile osservare del liquido nero che sgocciola dal cappello; per tale motivo questa specie, unitamente al \"Coprinus atramentarius\", viene appellata \"fungo dell'inchiostro\".\nDescrizione della specie.\nCappello.\n5\u201320\u00a0cm x 3\u20137\u00a0cm, prima ovoidale, poi conico-campanulato, non molto carnoso.\nLamelle.\nSottili, ineguali, molto fitte, alte, tipicamente parallele, libere al gambo, prima bianche, poi passano, a partire dal filo, gradatamente a una colorazione rosa e infine viola-nerastra diventando deliquescenti.\nGambo.\n10-20 x 1-2,5\u00a0cm, bianco, sericeo, separabile dal cappello, liscio, cavo, cilindrico, attenuato all'apice e lievemente ingrossato alla base, radicante, decorato con sottili fibrille concolori.\nAnello.\nMobile, membranoso, esile e fugace, mediano o situato alla base, bianco, a volte nerastro in maturit\u00e0 per il deposito delle spore.\nCarne.\nEsigua, acquosa e tenera nel cappello, presto fibrosa nel gambo, bianca negli esemplari giovani, deliquescente negli esemplari meno giovani.\nHabitat.\nSpecie comune, fruttifica dalla primavera all'autunno, isolato o a gruppi numerosi, nei campi, orti, in terreni di riporto o comunque sciolti, sabbiosi e ricchi di sostanze organiche; predilige piccoli frammenti di legno in decomposizione, trucioli e segatura.\nRicostruire l'habitat per la coltivazione \u00e8 abbastanza semplice in quanto \u00e8 sufficiente ammassare legname sul terreno; la decomposizione della legna crea le condizioni ideali alla crescita di questa specie.\nCrescita.\nLa foto sulla sinistra mostra un esemplare maturo. Invece sulla destra si riporta lo stesso carpoforo 24 ore dopo: \u00e8 possibile osservare l'inchiostro che \"sgocciola\" dalle lamelle.\nQuesto a conferma della facile deperibilit\u00e0 della carne di questa specie.\nCommestibilit\u00e0.\nOttimo commestibile quando tutto il carpoforo \u00e8 ancora bianco, ovvero quando il fungo \u00e8 giovane, immaturo e freschissimo.\nSenza valore quando inizia a diventare deliquescente, vivamente sconsigliato.\nColtivazione della specie.\nIl \"Coprinus comatus\" viene a tutt'oggi coltivato, oltre che per scopi alimentari, anche per fini terapeutici in quanto trattasi di specie con propriet\u00e0 officinali.\nSi consiglia il consumo di questa specie ai diabetici per il suo effetto ipoglicemizzante.\nNumerosi i siti che commercializzano la specie in questione unitamente ad altre specie pi\u00f9 blasonate (es. \"Pleurotus\" o \"Champignon\"): il kit di coltivazione \u00e8 generalmente rappresentato da una porzione di terreno contenente il micelio che deve essere mantenuto a temperatura ed umidit\u00e0 costante per un determinato numero di giorni, fino allo sviluppo dei carpofori.\nIl \"Coprinus comatus\" var. ovatus (Muell. Ex Fr.) Gray \u00e8 una specie selvatica piuttosto comune in Cina, dove appare dalla primavera all'autunno; sembra che la stessa venga tradizionalmente adoperata per calmare il mal di testa e per lenire disturbi gastro-intestinali. Un'accurata analisi chimica ha rivelato che questa variet\u00e0 contiene 8 tipi di amminoacidi essenziali per l'uomo, quali l'Aspartato, l'Asparagina e la Glutammina.\nPropriet\u00e0 mediche.\nSono stati realizzati studi scientifici per verificare il potenziale ruolo del \"C. comatus\" come modulatore antiandrogenico nella terapia delle malattie alla prostata.\nAttivit\u00e0 antitumorale.\nStudi scientifici hanno isolato nel \"C. comatus\" composti con potenziali effetti antitumorali per il cancro al seno. L'estratto acquoso di questo fungo, infatti, ha inibito la crescita delle cellule tumorali mammarie ER + e ER-, ha indotto a morire sia le cellule ER + che le ER- (apoptosi) ed ha inibito la formazione di colonie tumorali in vitro.\nUna proteina alcalina denominata y3, estratta e purificata da corpi fruttiferi di \"C. comatus\", ha mostrato la capacit\u00e0 di inibire una linea cellulare del cancro gastrico con una IC50 di 12\u00a0mg/mL.\nUna ricerca cinese ha dimostrato che le soluzioni di polisaccaridi estratti da \"C. comatus\" e somministrate a ratti hanno la capacit\u00e0 di aumentare l'attivit\u00e0 del lisozima sierico, fortificando le risposte del sistema immunitario.\nAttivit\u00e0 antiossidante.\nNel 1957 fu isolata dal \"C. comatus\" l'ergotioneina, un tiolo metabolita con propriet\u00e0 antiossidanti; l'attivit\u00e0 antiossidante \u00e8 stata poi confermata da Badalyan nel 2003."}
{"id": "424942", "revid": "14214", "url": "https://it.wikipedia.org/wiki?curid=424942", "title": "Letteratura Latina", "text": ""}
{"id": "424946", "revid": "648716", "url": "https://it.wikipedia.org/wiki?curid=424946", "title": "Coprinus sterquilinus", "text": "\"Coprinus sterquilinus\" (Fr.) Fr., Epicrisis systematis mycologici (Uppsala): 242 (1838) [1836]\nDescrizione della specie.\nCappello.\n4-6 x 2\u20133\u00a0cm quando chiuso, prima ovoidale, po campanulato, infine espanso, striato a raggiera, talvolta fessurato fino al centro; biancastro, poi grigiastro, infine nerastro; fibroso e felpato.\nLamelle.\nBianche, poi da rossastre a nere, fitte.\nGambo.\n8-15 x0,4-0,8\u00a0cm, bianco, leggermente scuro verso il cappello, sub-bulboso.\nAnello.\nQuasi alla base, mobile e biancastro.\nCarne.\nSottile, deliquescente, prima bianca e poi nerastra.\nHabitat.\nCresce ai margini dei boschi, nei giardini, sul letame, in estate-autunno.\nCommestibilit\u00e0.\nSenza valore.\nEtimologia.\nDal latino \"sterquilinum\" = letame, per il suo habitat."}
{"id": "424949", "revid": "484362", "url": "https://it.wikipedia.org/wiki?curid=424949", "title": "Il libro degli spiriti", "text": "Il libro degli spiriti (\"Le Livre des Esprits\") \u00e8 il primo libro sullo spiritismo pubblicato dal pedagogista francese Denizard Rivail, il 18 aprile 1857, sotto lo pseudonimo Allan Kardec. L'opera \u00e8 ritenuta il testo-chiave della corrente filosofica e spirituale sistematizzata da Kardec sui fenomeni medianici.\nSi struttura in 1.019 domande e risposte, come una trascrizione di dialoghi stabiliti tra Kardec e svariati spiriti. Questo metodo pedagogico di organizzare il contenuto \u00e8 un riflesso della lunga esperienza educativa di Rivail."}
{"id": "424950", "revid": "136163", "url": "https://it.wikipedia.org/wiki?curid=424950", "title": "Luigi da Porto", "text": "Biografia.\nRampollo di una nobile famiglia vicentina, rimase molto presto orfano dei genitori Bernardino Da Porto ed Elisabetta Savorgnan e venne affidato al nonno paterno Gabriele. Complet\u00f2 l'educazione presso un parente di Urbino e frequent\u00f2 numerosi letterati tra cui Pietro Bembo. Di indole ambiziosa, nel 1509 fu messo al comando di 50 cavalleggeri dalla Repubblica di Venezia, quindi nel 1510 venne assegnato alle operazioni di frontiera in Friuli, lontano dai campi di battaglia che riteneva importanti. Affront\u00f2 diverse scaramucce con i reggimenti tedeschi, fino alla battaglia del 21 giugno 1511 tra i fiumi Torre e Natisone, in cui fu ferito al collo da una stoccata e rimase paralizzato. Si ritir\u00f2 cos\u00ec dalla vita militare, vivendo prima a Venezia e poi a Vicenza. Mor\u00ec a Vicenza il 10 maggio 1529 per una non precisata malattia.\nLetterato fine e poco conosciuto, scrisse delle \"Rime,\" pubblicate nel 1539, e una settantina di \"Lettere storiche\", pubblicate nel 1857, sugli avvenimenti politici e bellici seguiti alla lega di Cambrai.\nDella sua opera si ricorda soprattutto la novella che per prima narra il tormentato amore di Romeo e Giulietta.\nRomeo e Giulietta.\nL\"'Historia novellamente ritrovata di due nobili amanti\" fu scritta tra il 1512 e il 1524 . Di questa novella esistono attualmente due copie manoscritte non autografe. Dopo la morte di Da Porto, la novella fu stampata anonima a Venezia nel 1530 circa e nel 1535. Successivamente fu ristampata, con la revisione linguistica di Pietro Bembo, insieme alle \"Rime\" nel 1539. Nei decenni successivi fu trasposta in diverse versioni (da Matteo Bandello, Gerardo Boldieri e Luigi Groto) e liberamente tradotta (da Pierre Boaistuau, Arthur Brooke e William Painter), e venne alla fine drammatizzata per il teatro da William Shakespeare attorno al 1595 e da Lope De Vega attorno al 1610.\nGli elementi tipici della storia (l'amore contrastato, il matrimonio clandestino, la finta morte) si ritrovano sparsi in numerose opere precedenti; un racconto di Masuccio Salernitano, \"Mariotto e Ganozza\" del 1476, \u00e8 quello che pi\u00f9 si avvicina alla versione che scriver\u00e0 Da Porto.\nLa particolarit\u00e0 di questa novella rispetto alle precedenti \u00e8 il suo inserimento in una cornice verosimilmente storica. Da Porto introduce infatti la novella raccontando che, in una pausa dei combattimenti in Friuli, durante una cavalcata in compagnia da Gradisca d'Isonzo a Udine, l'arciere Pellegrino si assume il compito di consolarlo dai tormenti amorosi narrando una vicenda da cui si comprenda come \u00ab\"lo star molto nella prigion d'amore si disdica, s\u00ec tristi son quasi tutti \u00e8 fini a' quali egli ci conduce, ch'\u00e8 uno pericolo il seguirlo\"\u00bb. Detta vicenda sarebbe un racconto assai diffuso nella sua citt\u00e0 di origine, Verona, su due giovani amanti. Caratterizzare il racconto come una leggenda locale, ascoltata in un preciso momento della vita dello scrittore, conferisce alla storia un'aria di realismo.\nLa vicenda \u00e8 opportunamente ambientata ai tempi di Bartolomeo I della Scala, nel 1301-1304, a Verona, presumibilmente con l'intento di riferirsi al primo soggiorno di Dante a Verona dopo la condanna all'esilio. I nomi delle due fazioni ostili, Capelletti e Montecchi, si ritrovano infatti nel canto VI, v.106, del \"Purgatorio\". Non bisogna dimenticare inoltre che Da Porto aveva un contatto personale con la famiglia Montecchi. Essa infatti, cacciata da Verona nel 1325, si era stabilita a Udine dove era conosciuta con il nome di Monticoli e, all'epoca del soggiorno di Da Porto in Friuli, era una famiglia appartenente alla fazione di Antonio Savorgnan, zio di Da Porto. Da Porto fa diretto riferimento a Nicol\u00f2 e Giovanni Monticoli nella novella.\nMontorso Vicentino, una delle dimore dell'autore dopo le gravi ferite del Friuli, dista solo pochi chilometri da Montecchio Maggiore. Dalle finestre di villa Da Porto a Montorso la vista sulle maestose rocche scaligere di Montecchio, doveva apparire davvero suggestiva: \u00e8 verosimile che tale immagine, di due castelli (ora chiamati Castelli di Romeo e Giulietta) quasi in contrapposizione tra loro, abbia rafforzato l'ideazione della novella, non fosse altro che per l'accostamento tra il nome di Montecchio e quello di Montecchi attribuito proprio dal Da Porto alla famiglia di Romeo, sebbene l'ambientazione letteraria sia stata comunque da sempre collocata nella citt\u00e0 di Verona.\nAltre teorie pi\u00f9 recenti e documentate danno invece al racconto un carattere pi\u00f9 autobiografico, per cui dietro Romeo e Giulietta si celerebbero le figure di Luigi stesso e di sua cugina Lucina Savorgnan, implicati entrambi nelle vicende di faide tra Strumieri e Zamberlani che infiammavano il Friuli nel primo Cinquecento e che culminarono con la rivolta della Crudel Zobia Grassa. Ad avvalorare queste teorie ci sarebbero corrispondenze tra le cronache friulane e i particolari del racconto di Da Porto e alcuni dettagli che rispecchiano pi\u00f9 la situazione urbanistica di Udine che non quella di Verona."}
{"id": "424952", "revid": "4", "url": "https://it.wikipedia.org/wiki?curid=424952", "title": "Time-To-Live", "text": ""}
{"id": "424957", "revid": "2203136", "url": "https://it.wikipedia.org/wiki?curid=424957", "title": "Polvere da sparo", "text": "La polvere da sparo \u00e8 il pi\u00f9 antico esplosivo utilizzato dall'uomo. \u00c8 costituito da una miscela di zolfo (S), carbonio (C) e nitrato di potassio (salnitro, KNO3). Lo zolfo e il carbone fungono da combustibile, mentre il salnitro \u00e8 il comburente. A causa delle sue propriet\u00e0 incendiarie e della quantit\u00e0 di calore e volume di gas che genera, la polvere da sparo \u00e8 stata ampiamente utilizzata come propellente in armi da fuoco, artiglieria, razzi e fuochi d'artificio e come polvere esplosiva nelle cave, nelle miniere e nella costruzione di strade.\nStoria.\nLa polvere nera.\nOrigini e caratteristiche.\nPresumibilmente, fu inventata nel secolo IX e composta da nitrato di potassio, carbone vegetale e zolfo. Il fatto che autori come Scipione Maffei, Bonaiuto Lorini, Bernardino de Mendoza e altri chiamino il salnitro \"sale della China\" fa sostenere che i cinesi siano stati i primi a conoscere ed a fabbricare questa sostanza. Questi storici ritengono che i cinesi adoperassero miscele di polvere parecchi secoli prima di Cristo. Queste miscele sarebbero passate agli altri popoli dell'Asia e agli arabi e ai Greci della tarda antichit\u00e0 nel periodo delle migrazioni mongoliche. Le invasioni degli arabi e le crociate in Medio Oriente e Africa fecero conoscere questi composti agli altri popoli. Non \u00e8 provato che i cinesi possedessero il cosiddetto \"fuoco che vola\", cio\u00e8 i cannoni di bamb\u00f9 per lanciare proiettili infiammati. Leggende dicono che la scoperta sia avvenuta accidentalmente da parte di alcuni alchimisti mentre ricercavano l'elisir dell'immortalit\u00e0 e il primo riferimento alla polvere nera sia stato l'avviso nei testi di alchimia a non mescolare insieme certe sostanze. Joseph Needham nel suo \"Scienza e civilt\u00e0 in Cina\" individua in un testo dell'XI secolo varie formule per la preparazione di polvere da sparo.\nLa polvere nera \u00e8 stata realizzata in numerose differenti formulazioni, le pi\u00f9 diffuse delle quali sono (in percentuali in massa):\nA seconda del tipo di carbone utilizzato (prodotto dalla pirolisi della legna a 500 \u00b0C e in assenza di ossigeno) si ottiene una diversa velocit\u00e0 di combustione. Ad esempio, con grafite, oppure con carbone di quercia, pioppo e faggio, a parit\u00e0 di dimensione granulometrica (generalmente 80 micrometri), si ha una combustione pi\u00f9 lenta. Usando invece carbone di vite (oppure quello ottenuto da altri alberi da frutto) oppure carbone di salice, si ottiene una combustione pi\u00f9 rapida. Per ottenere la massima velocit\u00e0 di combustione possibile, si pu\u00f2 usare carbone di balsa, salicone (salice delle capre), oppure frangola (alder buckthorn). In questo caso, la combustione diventa istantanea, come un flash. Maggiore \u00e8 la velocit\u00e0 di combustione e pi\u00f9 la polvere da sparo, se confinata in un recipiente chiuso e dotato di miccia, tender\u00e0 a detonare facilmente. Pu\u00f2 raggiungere una velocit\u00e0 di detonazione di 1500 m/sec. Anticamente, polveri a lenta combustione erano utilizzate per il caricamento di cannoni e bombarde, mentre quelle a rapida combustione erano pi\u00f9 utili per armi da fuoco portatili.\nLa combustione della polvere nera \u00e8 una reazione di ossidoriduzione complessa. Partendo dal dosaggio inglese, avviene la seguente reazione:\n10 KNO3 + 4 S + 2 C7H3O =&gt; 5 K2O + 3 H2O + 4 SO2 + 12 CO + 2 CO2 + 5 N2\nSe il nitrato di potassio supera la percentuale dell'80%, all'incendiarsi della polvere si ottengono molti residui bianchi composti prevalentemente da carbonato e solfato di potassio, residui che continuerebbero a bruciare per qualche istante emettendo gas incandescenti tra cui biossido di carbonio, di zolfo e azoto; quindi la polvere emetterebbe molti pi\u00f9 residui solidi che gas diventando praticamente inservibile. Esistono anche delle particolari polveri nere senza zolfo dette \"asulfuree\", queste polveri nere sono costituite solamente da nitrato di potassio e carbone, di solito nella proporzione del 75% di nitrato di potassio e del 25% di carbone, e hanno la caratteristica di bruciare molto velocemente se si utilizza un carbone contenente molte particelle volatili, ad esempio di balsa, ma non liberano molto calore. Sono quindi preferite le polveri nere normali con zolfo in quanto, liberando pi\u00f9 calore, sviluppano pressioni maggiori rispetto ai gas pi\u00f9 freddi delle polveri \"asulfuree\". Con lo zolfo si ottengono quindi esplosioni leggermente pi\u00f9 potenti. Se invece si sostituisce al nitrato di potassio il suo rispettivo clorato alle polveri \"asulfuree\", si ottiene un tipo di polvere nera chiamata H3, costituita di solito dal 75% di clorato di potassio e dal 25% di carbone, che per molti aspetti assomiglia a una polvere flash in quanto deflagra con enorme velocit\u00e0. \u00c8 estremamente importante non mettere mai zolfo o zucchero in polveri a base di clorato di potassio in quanto basta un modesto urto per far deflagrare o addirittura detonare improvvisamente la miscela. Talvolta si aggiunge l'1 o il 2% di bicarbonato di sodio alle polveri H3 per impedire che eventuali acidit\u00e0 nel composto decompongano il clorato di potassio in acido clorico che, essendo un potente ossidante, incendierebbe il carbone facendo cos\u00ec deflagrare o detonare la polvere spontaneamente. Se invece si sostituisce al nitrato di potassio il suo perclorato si ottiene un esplosivo chiamato \" Pirodex\", costituito di solito dal 75% di perclorato di potassio, dal 15% di carbone e dal 10% di zolfo, che libera pi\u00f9 calore e meno residui solidi rispetto alla normale polvere nera a base di nitrato di potassio, ma \u00e8 anche leggermente pi\u00f9 lento nella combustione.\nIl perclorato di potassio \u00e8 ottimo per polveri flash con alluminio e/o magnesio e/o zolfo, mentre per la polvere nera \u00e8 meglio utilizzare nitrato di potassio o di sodio o al massimo di clorato di potassio, che \u00e8 utilizzato anche per produrre polveri flash senza zolfo e con piccole percentuali di bicarbonato di sodio come precauzione. Aggiungendo alla polvere piccole percentuali di magnesio e alluminio polverizzati si ottiene un aumento di emissione luminosa, calore e pressione, il che aumenta la spettacolarit\u00e0 del fuoco artificiale. Infine aggiungendo alcuni sali di metalli si ottengono diverse colorazioni pi\u00f9 o meno intense: i sali di bario, in particolare il nitrato di bario, danno un colore verde acceso, i sali di stronzio e calcio un colore rosso-arancione, quelli di rame verde-azzurro, quelli di sodio giallo-oro, quelli di potassio violetto ecc.\nAl posto di zolfo e carbonella vi sono farine di prodotti plastici e/o fosforo oppure alluminio e/o magnesio, in questo caso la polvere prende il nome di \"polvere flash\" poich\u00e9 deflagra molto velocemente liberando anche molto calore: si sviluppano temperature fino a 3000 gradi centigradi.\nImpiego.\nDal X secolo l'utilizzo della polvere nera per scopi militari divenne di uso corrente in Cina per fabbricare razzi e bombe esplosive lanciate da catapulte. La prima testimonianza di un cannone risale al 1126 quando vennero usati dei cilindri di bamb\u00f9 per lanciare missili contro il nemico. I cilindri di bamb\u00f9 vennero sostituiti da canne di metallo e il pi\u00f9 antico cannone in Cina \u00e8 datato 1290. Dalla Cina l'utilizzo militare della polvere nera fu assorbito dal conquistatore mongolo Gengis Khan che, a sua volta, us\u00f2 le prime rudimentali armi da fuoco a polvere nera. Lo dimostra la descrizione di battaglie e apparecchiature di guerra e accenna alle armi usate da quei popoli ne \"Il Milione\" di Marco Polo, che per\u00f2 non fa mai menzione di bocche da fuoco. Attraverso l'espansione mongola la polvere nera si diffuse al Giappone e all'Europa dove, in particolare, i mongoli la impiegarono contro gli ungheresi nel 1241. Verso la met\u00e0 del XIV secolo i primi cannoni erano diffusamente menzionati sia in Europa che in Cina.\nL'uso della polvere nera per la produzione di armi da fuoco e cannoni fu ostacolato dalla difficolt\u00e0 di creare canne metalliche capaci di sopportare l'esplosione. Questo problema pu\u00f2 aver portato alla falsa convinzione che i cinesi usassero la loro scoperta solamente per i fuochi d'artificio. In realt\u00e0 cannoni e razzi spinti da polvere nera furono impiegati nelle invasioni Mongole del XIII secolo e furono una componente importante dell'arte militare in Estremo Oriente. Per esempio le mura cittadine di Pechino furono appositamente costruite per resistere ad attacchi di artiglieria e la dinastia Ming trasfer\u00ec la capitale da Nanchino a Pechino perch\u00e9 le colline circostanti Nanchino fornivano una buona postazione di artiglieria per un eventuale esercito assediante.\nIn Europa il suo utilizzo per scopi bellici \u00e8 riferito alle gesta del condottiero Pietro Navarro, che alla fine del Quattrocento e soprattutto l'inizio del Cinquecento espugn\u00f2 con le sue mine numerose fortezze. Un vasto sviluppo della tecnologia legata alla polvere nera si ebbe anche in Estremo Oriente tra il XV e il XVII secolo. Miglioramenti nella metallurgia permisero armi pi\u00f9 piccole e portarono alla creazione del moschetto. La tecnologia dei cannoni europea sorpass\u00f2 gradualmente quella della Cina e questi miglioramenti tecnologici furono reintrodotti in Cina dai missionari gesuiti che furono incaricati di sovraintendere alla costruzione dei cannoni da parte degli ultimi imperatori Ming e dei primi imperatori Qing.\nL'utilizzo della polvere nera, come esplosivo a fini bellici, termina praticamente negli anni 1870 con l'invenzione della dinamite, a opera di Alfred Nobel, la cui ricetta originale conteneva il 55% in peso di nitroglicerina e 45% di farina fossile e successivamente con l'introduzione di esplosivi pi\u00f9 moderni.\nLa polvere infume o bianca.\nOrigini e caratteristiche.\nNel 1884 il chimico francese Paul Marie Eug\u00e8ne Vieille, attraverso la gelatinizzazione della nitrocellulosa con una miscela di etere ed alcool, ottenne un nuovo tipo di polvere da sparo, completamente differente dalla polvere nera, chiamata polvere B (in francese \"Poudre B\"). Il nuovo composto era un esplosivo di tipo propellente che sviluppava una energia tre volte superiore a quella dei composti usati fino a quel momento, peraltro con una combustione assai pi\u00f9 rapida e una riduzione netta dei fumi di combustione \u2013 cui l'appellativo \"infume\". Al primo tipo di polvere presto ne seguirono altri di caratteristiche simili. Ad esempio nel 1888 Nobel ottenne la balistite gelatinizzando cotone collodio con nitroglicerina; cinque anni pi\u00f9 tardi il Regio Polverificio di Fontana Liri ottenne la solenite. Nello stesso periodo, infine, nel Regno Unito fu brevettata la sviluppata la cordite.\nA differenza della polvere nera, la polvere infume durante la combustione produce solo scorie gassose. Parlando pi\u00f9 correttamente di \"polveri infumi\" al plurale, si tratta di composti ottenuti dall'uso di materiali come la nitrocellulosa, con o senza nitroglicerina. Questi composti sono facilmente lavorabili ed \u00e8 cos\u00ec possibile ottenere dei grani di forma regolare per calandratura, trafilatura o altri mezzi meccanici. La forma e la dimensione dei grani influenzano la modalit\u00e0 e la durata della combustione, in questo modo \u00e8 possibile ottenere effetti differenti con uno stesso composto prodotto in forme o dimensioni diverse.\nLe polveri senza fumo sono il prodotto ottenuto da una miscela omogenea di nitrocellulosa con plastificanti e stabilizzanti e/o con nitroglicerina, e/o nitroguanidina e/o altro. Sono composti abbastanza sensibili al calore, ma non agli urti. Vengono usate come cariche di propulsione per proiettili da armi individuali, cannoni e per propulsione di razzi. Le polveri senza fumo sono esplosivi propellenti con elevata velocit\u00e0 di combustione e generalmente non possono detonare anche se confinate. Attualmente le polveri senza fumo sono gli esplosivi pi\u00f9 usati a scopo bellico."}
{"id": "424959", "revid": "59975", "url": "https://it.wikipedia.org/wiki?curid=424959", "title": "Punks", "text": ""}
{"id": "424961", "revid": "14480", "url": "https://it.wikipedia.org/wiki?curid=424961", "title": "Paul French", "text": ""}
{"id": "424963", "revid": "767487", "url": "https://it.wikipedia.org/wiki?curid=424963", "title": "Ron McGovney", "text": "Biografia.\nEgli conobbe James Hetfield a scuola, e con lui condivideva la passione per il punk e per l'heavy metal. Hetfield convinse McGovney a imparare a suonare il basso, dandogli lezioni. I due suonarono assieme nei gruppi Phantom Lord, Syrinx, Obsession, Leather Charm e pi\u00f9 tardi, unendosi a Lars Ulrich e Dave Mustaine, diedero vita ai Metallica. Il sodalizio di McGovney con questi ultimi dur\u00f2 circa un anno.\nSono state dichiarate tante ragioni sul suo abbandono, ma la pi\u00f9 attendibile (confermata dallo stesso McGovney) \u00e8 quella dovuta ad una lite con Mustaine. Tra i due il rapporto era gi\u00e0 pessimo, dato che McGovney lo accus\u00f2 di essere un \"ladro\" e un \"bugiardo\". Il punto di rottura si ebbe quando Mustaine, in stato di ubriachezza, vers\u00f2 una bottiglia di birra sui pick-up del suo basso. Quando McGovney and\u00f2 per suonare, prese una violenta scossa elettrica e, come lui stesso disse nella biografia dei Metallica su VH1, venne letteralmente sbattuto contro il muro. Il bassista non toller\u00f2 il gesto di Mustaine e decise di andarsene.\nEgli venne velocemente rimpiazzato da Cliff Burton, ex bassista di un gruppo chiamato Trauma. Dopo la dipartita, McGovney si ritir\u00f2 dalla scena musicale finch\u00e9, nel 1986, il cantante degli Hirax Katon W. DePena non lo persuase a diventare membro del suo progetto parallelo, i Phantasm. La band per\u00f2 non ottenne il successo sperato, registrando solo un demo nel 1987 e sciogliendosi l'anno successivo (le poche registrazioni vennero comunque pubblicate su un album nel 2001). Da allora McGovney ha abbandonato definitivamente la musica, mettendo in vendita la sua strumentazione su internet.\nIl 10 dicembre 2011 \u00e8 riapparso con i Metallica (dopo 29 anni dal suo allontanamento) per suonare i brani \"Hit the Lights\" e \"Seek &amp; Destroy\" in occasione del 30\u00ba anniversario del gruppo."}
{"id": "424969", "revid": "486946", "url": "https://it.wikipedia.org/wiki?curid=424969", "title": "Polvere pirica", "text": ""}
{"id": "424972", "revid": "5016", "url": "https://it.wikipedia.org/wiki?curid=424972", "title": "MiniSD", "text": ""}
{"id": "424973", "revid": "648716", "url": "https://it.wikipedia.org/wiki?curid=424973", "title": "Pace di Apamea", "text": "La pace di Apamea fu un trattato di pace stipulato nel 188 a.C., ad Apamea in Frigia, tra la Repubblica romana ed Antioco III, sovrano seleucide.\nLa pace segu\u00ec le vittorie romane nella battaglia delle Termopili (191 a.C.), nella battaglia di Magnesia (190 a.C.) e in alcuni scontri navali nel Mare Egeo.\nSecondo le disposizioni contenute nel trattato Antioco dovette cedere le navi e gli elefanti da guerra e pagare un'enorme indennit\u00e0 di guerra pari a 15.000 talenti.\nPer la Siria comport\u00f2 la perdita dei territori ad ovest del Tauro, inclusa la Pisidia, che i Romani affidarono al regno ellenistico degli Attalidi di Pergamo. La sconfitta ebbe conseguenze nefaste per l'impero seleucide che aveva precedentemente superato una grave crisi politico-economica grazie alla guida del re Antioco. I Romani ebbero cos\u00ec l'occasione di espandere il proprio dominio sul Mar Mediterraneo orientale.\nAntioco tent\u00f2 una nuova spedizione in Oriente cercando di consolidare il regno. Spintosi verso l'Elimaide ove si trovava il tempio di Belo prov\u00f2 ad accaparrarsene le ricchezze, ma fu ucciso dai nativi intervenuti a difesa del santuario (186 a.C.)."}
{"id": "424976", "revid": "7336", "url": "https://it.wikipedia.org/wiki?curid=424976", "title": "Coleottero", "text": ""}
{"id": "424980", "revid": "2091899", "url": "https://it.wikipedia.org/wiki?curid=424980", "title": "Folk punk", "text": "Il folk punk, noto inizialmente anche come rogue folk, \u00e8 un genere musicale che fonde punk rock e folk. Pionieri del genere sono gli irlandesi The Pogues, nella prima met\u00e0 degli anni ottanta. Il folk punk, dopo aver ricevuto una certa visibilit\u00e0 nel mainstream proprio con i primi album dei Pogues, ha raggiunto un discreto commerciale, in particolare grazie al sottogenere celtic punk e a gruppi come Dropkick Murphys e Flogging Molly.\nDiversamente dagli artisti celtic rock e folk rock, raramente gli artisti folk punk includono canzoni tradizionali nel repertorio, composto in maggioranza di tracce di propria scrittura. La maggior parte degli artisti di questo stile, inoltre, utilizza spesso strumenti folk come mandolino, accordion, banjo e violino. Tuttavia alcuni gruppi, in particolare gypsy punk, fanno largo uso di canzoni popolari e musica gitana.\nStoria.\nIl primo gruppo a sperimentare il genere fu i The Pogues, formatisi nel 1982, la cui unione di canzoni proprie e cover di canzoni popolari, suonate con spirito punk, guadagn\u00f2 loro album nella top 10 inglese, un singolo, \"Fairytale of New York\", al numero 2 e un buon numero di hit in Irlanda. Lo stile dei Pogues venne imitato da un gran numero di band negli anni ottanta, portando alla nascita dell'anti-folk, suonato da artisti inglesi e statunitensi, e del celtic punk, suonato da gruppi scozzesi e irlandesi.\nAltri due complessi importanti per lo sviluppo del folk punk furono i The Men They Couldn't Hang e gli Oysterband. Questi ultimi cambiarono il proprio stile nel corso degli anni, passando da semplice musica popolare ad un suono rock pi\u00f9 duro e veloce attorno al 1986. I Levellers, fondati nel 1988, utilizzarono raramente canzoni popolari, ma facevano largo uso di strumenti acustici. Nonostante l'indubbia importanza di questi complessi, l'artista pi\u00f9 noto del folk punk inglese \u00e8 indubbiamente il cantautore Billy Bragg, che piazz\u00f2 una serie di hit in classifica durante gli anni ottanta. Un gruppo che invece non \u00e8 completamente ascrivibile all'interno del folk punk, ma fa invece parte del pi\u00f9 vasto rogue folk, sono gli Edward II, che unirono il folk inglese al reggae.\nRecentemente il folk punk ha conosciuto un forte revival negli Stati Uniti, grazie a complessi come Against Me!, Defiance, Ohio, Ghost Mice, Mischief Brew, Andrew Jackson Jihad e This Bike Is a Pipe Bomb.\nSottogeneri.\nCeltic punk.\nLo stile dei Pogues influenz\u00f2 successivamente molte band celtic punk, tra cui gli scozzesi Nyah Fearties e gli australiani Roaring Jack. Questo sottogenere \u00e8 particolarmente popolare in USA e Canada, dove sono presenti grandi comunit\u00e0 che discendono dagli immigrati irlandesi e scozzesi. Alcuni tra i gruppi fondamentali di questo sottogenre sono Flogging Molly, The Tossers, Dropkick Murphys, The Young Dubliners, Black 47, The Killdares, Jackdaw, Seven Nations e Flatfoot 56 neglu USA, e The Real McKenzies e The Mahones in Canada. Gruppi celtic punk sono presenti anche in altri paesi, come in Australia, dove sono attivi i Roaring Jack, e Repubblica Ceca, patria dei Pipes and Pints. Questi gruppi sono stati influenzati dalla musica americana, e spesso contengono membri senza origini celtiche che cantano in inglese.\nAnti-folk.\nL'anti-folk \u00e8 un genere di musica che mischia il punk rock al folk americano, sviluppato durante la met\u00e0 degli anni ottanta sia in Inghilterra sia negli USA.\nRegina Spektor e Ani DiFranco sono considerate tra le artiste pi\u00f9 influenti in questo genere e sono soprattutto responsabili della popolarit\u00e0 del genere, dal momento che molti dei loro album hanno ricevuto importanti piazzamenti nella Billboard 200.\nGypsy punk.\nIl gypsy punk (noto anche come immigrant punk) \u00e8 un sottogenere del punk rock che fonde le sonorit\u00e0 \"gypsy\" (zingare), nate e sviluppatesi nell'Europa dell'est nel XVIII secolo, con quelle del punk rock.\nLe band gypsy punk spesso combinano i ritmi e le strumentazioni tipiche del rock, con strumenti tipici delle culture dell'est Europa come fisarmonica, fiddle, tromba e sassofono. Spesso questo genere pu\u00f2 essere cantato in diverse lingue. I maggiori esponenti del genere sono i Gogol Bordello (che peraltro per primi hanno iniziato ad utilizzare il termine in riferimento al proprio stile musicale)."}
{"id": "424981", "revid": "88740", "url": "https://it.wikipedia.org/wiki?curid=424981", "title": "Coprinus", "text": "\"Coprinus\" Pers., \"Tentamen Dispositionis Methodicae Fungorum\" 62 (1797).\nAl genere Coprinus appartengono funghi saprofiti, melanosporei di dimensione variabile, fragili e poco carnosi che crescono su letame o su terreni ricchi di sostanze organiche.\nAl genere appartengono una cinquantina di specie di cui solo alcune commestibili.\nAlcune specie come il \"Coprinus atramentarius\" ed il \"Coprinus micaceus\", se consumate assieme a bevande alcoliche, provocano problemi cardiovascolari (sindrome coprinica) con effetti che si presentano anche a distanza di alcuni giorni.\nLa specie di taglia pi\u00f9 grossa \u00e8 il Coprinus picaceus, riconoscibile per il cappello scuro ornato da larghe placche biancastre; pu\u00f2 raggiungere dimensioni ragguardevoli, in casi molto rari anche fino a 40\u00a0cm di lunghezza (la lunghezza media \u00e8 di 20\u201330\u00a0cm) Il \"C. picaceus\" non \u00e8 commestibile e si ritiene possa scatenare anch'esso la suddetta sindrome se consumato con bevande alcoliche; comunque l'odore \u00e8 spesso repellente (fecale) e ci\u00f2 scoraggia anche i micofagi pi\u00f9 incalliti.\nCaratteristiche delle specie.\nVelo generale.\nFioccoso o membranoso persistente spesso in squame o fiocchi sul cappello ed alla base del gambo.\nCappello.\nLiscio, campanulato e deliquescente negli esemplari adulti.\nLamelle.\nSottili, fitte e libere al gambo, con colore che va dal rosa pallido al nerastro, deliquescenti negli esemplari adulti.\nVolva.\nAssente, ma alcune specie presentano un anello fugace.\nCarne.\nEsigua e fragile; leggermente pi\u00f9 consistente in \"C. comatus\". Spesso deliquescente.\nSpore.\nGeneralmente ellittiche, nere in massa, con poro germinativo ben visibile.\nHabitat.\nSu terreni ricchi di humus, prati, residui vegetali in decomposizione oppure su letame.\nCommestibilit\u00e0 delle specie.\nSenza valore.\nLe 2 uniche specie eduli degne di nota sono il Coprinus comatus e il Coprinus comatus var. ovatus, funghi molto apprezzati e ricercati.\nSpecie di \"Coprinus\".\nLa specie tipo \u00e8 il \"Coprinus comatus\" (O.F. M\u00fcll.) Gray (1797).\nAltre specie appartenenti al genere sono:"}
{"id": "425005", "revid": "1448629", "url": "https://it.wikipedia.org/wiki?curid=425005", "title": "Cenerentola", "text": "Cenerentola, o Cenerella, \u00e8 una fiaba popolare originatasi probabilmente dalla storia di Rodopi citata da fonti greche come fiaba dell'antico Egitto e che rappresenta la versione pi\u00f9 antica conosciuta.\nNarrata in centinaia di versioni in gran parte del mondo, \u00e8 parte dell'eredit\u00e0 culturale di numerosi popoli. In Occidente la prima versione nota \u00e8 quella di Giambattista Basile, \"La gatta Cenerentola\", scritta in napoletano e ambientata nel Regno di Napoli, tratta dal \"Cunto de li cunti\". Le successive versioni di Charles Perrault e i fratelli Grimm contribuirono alla sua popolarit\u00e0. Tra le versioni tipiche moderne si deve indicare anche quella narrata nel celebre omonimo film d'animazione di Walt Disney del 1950 nonch\u00e9 nel remake in live action del 2015, sempre della Disney.\nTrama.\nLa storia parla di una bellissima giovane, figlia di un ricco in un paese del Nord Europa. Dopo la morte della madre, suo padre si rispos\u00f2 con una donna a sua volta vedova e che aveva gi\u00e0 avuto due figlie dal marito defunto. La ragazza fu schiavizzata da quella che era la moglie del padre, che si faceva comandare a bacchetta dalla nuova moglie (peggio ancora, nella versione dei fratelli Grimm, nemmeno lui considera pi\u00f9 Cenerentola come sua figlia), e dalle sue figlie. Costoro la odiano al punto di chiamarla solo col nomignolo \"Cenerentola\" per via della cenere di cui la ragazza si sporca pulendo il camino e le pentole che usa per cucinare il cibo alle sorellastre e alla matrigna (a volte \u00e8 usata la variante 'Cenerella'). La vita della giovane Cenerentola cambia quando giunge in citt\u00e0 la notizia che a corte si terr\u00e0 un ballo organizzato dal re, durante il quale il principe erede al trono sceglier\u00e0 la sua promessa sposa. Le sorellastre e la matrigna hanno in programma di partecipare al ballo, escludendo di conseguenza Cenerentola. Con l'aiuto magico di una fata, la sua \"fata madrina\", la ragazza viene vestita di un meraviglioso abito principesco e riesce a recarsi segretamente al ballo malgrado il divieto della matrigna. La fata, tuttavia, raccomanda alla fanciulla di rientrare entro la mezzanotte.\nAl ballo, Cenerentola attira l'attenzione del principe e i due ballano tutta la notte. Tuttavia Cenerentola, innamorata, si scorda del tempo che passa: poich\u00e9 l'effetto dell'incantesimo \u00e8 destinato a svanire proprio a mezzanotte, ella deve fuggire di corsa allo scoccare dei dodici rintocchi e nella fuga perde una scarpa di cristallo. Il principe trova la scarpa e, incantato, proclama che avrebbe sposato la ragazza a cui la scarpetta sarebbe calzata a \"pennello\", una sorta di anello di fidanzamento. Il giorno successivo alcuni incaricati del principe si recano quindi in tutte le case del regno e fanno provare la scarpetta di cristallo a tutte le ragazze in et\u00e0 da marito, incluse le sorellastre di Cenerentola, le quali, nella versione dei Grimm, essendo come la madre corrotte e accecate dall'avidit\u00e0, si macchiano addirittura di alto tradimento verso la corona, poich\u00e9 cercano di imbrogliare. La matrigna, infatti, le spinge a tagliarsi una parte del piede per farlo entrare correttamente dentro la scarpetta d'oro, non avendo pi\u00f9 bisogno di andare a piedi quando una di loro sar\u00e0 regina. Ma durante la strada verso il castello vengono entrambe smascherate da due colombi bianchi dal paradiso, fedeli amici e servitori di Cenerentola, che avvisano il principe del sangue sulle calze. Alla fine, Cenerentola riesce a provare la propria identit\u00e0 senza alcun sotterfugio e sposa il suo amato principe, che la libera dalle vessazioni della famiglia.\nNella versione di Perrault, sinceramente pentite di tutto il male che le hanno fatto, la matrigna e le sorellastre vengono perdonate da Cenerentola, che le porta a vivere al palazzo reale e fa sposare le sorellastre a due grandi nobili di corte. In quella dei Grimm, al contrario, sono state false e crudeli fino alla fine, tanto da dover subire la tremenda ira della loro principessa. Infatti, il giorno delle nozze reali, anche se zoppe per le automutilazioni, le due cattive sorellastre si fanno avanti come damigelle d'onore, con la speranza di conquistare il favore della futura regina e dividere con lei le sue fortune, ma questa volta non sfuggono alla sua spietata vendetta, che non le fa uccidere ma chiama in chiesa i due magici colombi per attaccare i loro volti, mutilandone la bellezza e strappando loro gli occhi, condannandole per il resto della loro vita da mendicanti cieche come giusta punizione per il loro comportamento diabolico. Mentre la loro padrona cammina lungo la navata, posati sulle sue spalle, i colombi cavano un occhio diverso a ciascuna, ma le sorellastre non si arrendono e cos\u00ec, avendo gettato via la loro ultima possibilit\u00e0 di redimersi, quando escono dalla chiesa al termine del matrimonio, cavano loro anche l'occhio rimanente.\nLe versioni di \"Cenerentola\".\n\"Cenerentola\" compare in oltre trecento varianti in numerose tradizioni popolari. La versione pi\u00f9 antica \u00e8 gi\u00e0 presente nella tradizione egiziana: Claudio Eliano, ad esempio, riporta la \"Fortunata storia dell'etera Rodopi\" (o \"Rodope\") nell'Egitto della XXVI dinastia. Non c'\u00e8 da meravigliarsi che anche questa fiaba, come spesso succede, sia presente in tradizioni popolari molto distanti e apparentemente non comunicanti, tanto che la ritroviamo in Cina nella storia di Yeh-Shen, raccontata da Tuan Ch'ing-Shih. Fra gli elementi della fiaba che derivano dalla versione di Ch'ing-Shih c'\u00e8 quello dei piedi minuti della protagonista, notoriamente segno di nobilt\u00e0 e distinzione nella cultura cinese (vedi a pratica del loto d'oro). In effetti la versione cinese enfatizzava il fatto che Cenerentola (chiamata Yen-Shen) avesse \"i piedi pi\u00f9 piccoli del regno\". Nelle versioni occidentali e successive, che hanno perso questa premessa, \u00e8 perci\u00f2 abbastanza oscuro il motivo per cui il principe si aspetti che una sola ragazza nel regno sia in grado di indossare la scarpina ritrovata. In alcune versioni non si tratta neanche di una scarpina, ma di un anello o un bracciale. Altre volte, come in \"Cenciosella\", nemmeno \u00e8 presente la scarpa (in questo caso \u00e8 un pastore che suona il flauto a far innamorare la protagonista e il principe).\nIn Italia la prima versione scritta della fiaba \u00e8 quella di Giambattista Basile, pubblicata nel 1634 con il titolo \"La gatta Cenerentola\". Diversa \u00e8 invece la versione di Charles Perrault della seconda met\u00e0 del XVII secolo. Perrault depura la versione di Basile da alcuni aspetti aspri e crudi al fine di renderla pi\u00f9 adatta a essere raccontata a corte presso il re di Francia.\nLa versione dei fratelli Grimm \u00e8 del 1812 con il titolo di \"Aschenputtel\", dove Cenerentola non ha la stessa dignit\u00e0 regale della versione di Perrault, ma \u00e8 molto pi\u00f9 umana. Anche il finale \u00e8 completamente diverso da quello di Perrault e la scarpetta in questa versione \u00e8 d'oro. Cenerentola non \u00e8 affatto disperata: se la cava proprio bene da sola, anche perch\u00e9 ha dalla sua parte un albero magico di nocciolo, dei fedeli uccelli magici (che sono fondamentalmente i suoi soldati) da evocare con dei potenti canti e un'apparente capacit\u00e0 di sparire nel nulla, chiaro che, invece di una cameriera indifesa e dolce, \u00e8 in realt\u00e0 una strega molto potente. Ma soprattutto, una volta ascesa al trono attraverso il matrimonio, questa principessa pu\u00f2 diventare molto pericolosa quando \u00e8 in collera: infatti, avendo cercato di ingraziarsi la signora al potere solo per il loro interesse, infligge alle sorellastre una dura punizione, che devono sopportare per tutta la vita.\nFra le altre versioni si possono ricordare in particolare \"Il vasetto magico\" (fiaba persiana), \"Zolushka\" (fiaba russa), \"Peldicenere\" (fiaba inglese), \"Natiki\" (fiaba africana). Gli elementi variabili sono numerosi; si pu\u00f2 correttamente dire che ogni gruppo sociale e ogni popolo abbia rimaneggiato alcuni elementi della favola, enfatizzandone alcuni ed eliminandone o modificandone altri in modo da riflettere la stessa situazione generale in contesti sociali e storici diversi. La diffusione di questa favola \u00e8 tale che non pare fuori luogo collocarla nel contesto del mito, n\u00e9 \u00e8 privo di senso tentare di metterla in relazione con archetipi psicologici e psicoanalitici (vedi per esempio le interpretazioni di Bruno Bettelheim). Ancora oggi continuano a nascere nuove versioni della favola, come \"The Egyptian Cinderella\" di Shirley Climo e \"Cinderella Story\" di Mark Rosman con Hilary Duff.\nUsi metaforici del nome Cenerentola.\nLa favola di \"Cenerentola\" \u00e8 un riferimento estremamente comune nella nostra cultura. Il nome Cenerentola viene usato come appellativo con una sorprendente variet\u00e0 di significati metaforici derivanti da altrettanti elementi della fiaba. In riferimento al modo in cui Cenerentola appare nella prima parte della fiaba con Cenerentola si pu\u00f2 intendere una persona remissiva, mite, o costretta a una vita modesta; talvolta, con un ulteriore riferimento allo stato di Cenerentola prima della morte della madre, ci si riferisce invece a una persona che ha sempre vissuto protetta e si trova a dover fare i conti con la dura realt\u00e0 delle fatiche quotidiane. In ambito calcistico, si utilizza il termine Cenerentola per indicare una squadra di modesta importanza che arriva nelle zone alte della classifica o si inoltra nella fase finale delle competizioni europee.\nSe invece ci si riferisce al finale della favola, il nome Cenerentola spesso indica una persona che si \u00e8 inaspettatamente e completamente riscattata da una vita misera o modesta; per esempio, persone arricchitesi in modo improvviso, magari anche fortuito, come i vincitori di una lotteria (nel caso si parli di uomini nei Paesi di lingua inglese si usa l'espressione \"cinderella man\", resa celebre anche dalla vicenda del pugile americano James J. Braddock). Pi\u00f9 specificamente in relazione al ballo e al vestito la figura di Cenerentola viene utilizzata per riferirsi a un certo stile di abito da sposa e all'idea comune a molte spose che l'abito \"le trasformi in principesse per un giorno\".\nNon raramente Cenerentola viene citata direttamente o indirettamente dalle pubblicit\u00e0 di abiti nuziali e di altri prodotti correlati. Non mancano usi metaforici del nome Cenerentola legati ad aspetti secondari della favola, come per esempio per riferirsi a persone con i piedi piccoli, o che sono solite ritirarsi dalla vita sociale a un'ora fissata, troncando bruscamente qualsiasi attivit\u00e0, come Cenerentola a mezzanotte.\nAdattamenti.\nLa favola di \"Cenerentola\" \u00e8 un riferimento estremamente comune nella nostra cultura e ne sono state realizzate decine, se non addirittura centinaia, di adattamenti. Alcuni esempi sono riportati di seguito."}
{"id": "425008", "revid": "77358", "url": "https://it.wikipedia.org/wiki?curid=425008", "title": "Extendedanceplay", "text": ""}
{"id": "425012", "revid": "287204", "url": "https://it.wikipedia.org/wiki?curid=425012", "title": "Gallimimus", "text": "Gallimimus (il cui nome significa \"finto gallo\" o \"imitatore di galli\") \u00e8 un genere estinto di dinosauro ornithomimide vissuto nel Cretaceo superiore, circa 70 milioni di anni fa, in quella che oggi \u00e8 la Formazione Nemegt in Mongolia. L'unica specie ascritta a questo genere \u00e8 \"G. bullatus\". Il suo aspetto, simile ad un struzzo, provvisto di mani prensili ed una lunga coda, lo rende il pi\u00f9 conosciuto tra gli ornithomimidi, oltre che uno dei dinosauri meglio conosciuti.\nDescrizione.\nL'aspetto del \"Gallimimus\" era piuttosto insolito: all'apparenza somigliava molto ad un struzzo, provvisto per\u00f2 di una lunga coda e delle zampe anteriori fornite di artigli. Un animale adulto misurava in media 8 metri (26 ft) di lunghezza, per un peso di 226 kg, facendone un dei pi\u00f9 grandi ornithomimosauridi finora scoperti. Il \"Gallimimus\" \u00e8 conosciuto per una vasta collezione di individui, che vanno da esemplari molto giovani (con un'altezza alle anche di circa 0,50 metri), ad esemplari completamente adulti (con un'altezza alle anche di circa 2 metri).\nUn carattere diagnostico del \"Gallimimus\" era le sue \"mani\", che risultavano piuttosto corte rispetto alla lunghezza dell'omero, al contrario degli altri ornithomimidi. La lunga coda era probabilmente usata dall'animale come contrappeso durante la corsa e gli spostamenti. Gli occhi erano molto grandi situati ai lati della testa, il che gli conferiva un'ottima visione binoculare. Inoltre come la maggior parte dei teropodi e degli uccelli moderni possedeva ossa cave che lo rendeva pi\u00f9 leggero e abile nella corsa. Dai suoi tratti diagnostici, si \u00e8 appreso che il \"Gallimimus\" era un animale eccezionalmente dotato per la corsa come evidenziato da un robusto ilio, la base della coda muscolosa, arti posteriori molto lunghi, una lunga tibia e metatarso e dita dei piedi piuttosto corte, ma non si sa con certezza a quanto l'animale potesse correre. Tutti ornithomimidi possedevano crani lunghi e stretti terminanti in una sorta di becco, tuttavia il cranio del \"Gallimimus\" risulta essere quasi eccessivamente lungo. Il muso si allungava man mano con la crescita, in quanto gli esemplari pi\u00f9 giovani possedevano musi pi\u00f9 corti.\nNel 2001, il paleontologo norvegese J\u00f8rn H. Hurum pubblic\u00f2 una dettagliata descrizione di una mascella completa di \"G. bullatus\". Nella sua descrizione Hurum osserv\u00f2 che le ossa che componevano la mascella erano \"sottili come carta\". Hurum osserv\u00f2 anche che lo stretto giunto intramandibolare impediva qualsiasi movimento tra la parte anteriore e quella posteriore.\nPiumaggio.\nNonostante non siano mai state trovate prove di piumaggio nei fossili di \"Gallimimus\", molti suoi parenti ornithomimosauri, soprattutto il nordamericano \"Ornithomimus\", mostrano segni della presenza di un piumaggio pi\u00f9 o meno esteso su buona parte del corpo. In particolare nel 2015, \u00e8 stato scoperto un esemplare di \"Ornithomimus\" che mostrava segni della presenza di tegumenti filamentosi riconducibili a piume filiformi, simili a quelle dei moderni em\u00f9. L'esemplare mostrava una copertura di piume filiformi che correvano lungo il collo, torace, schiena e lungo la coda. Sulle zampe invece sono state scoperte zone di tegumento di pelle. Probabilmente la copertura di piume si estendeva lungo parte del collo, lungo la schiena ed il torace, ricoprendo anche gli arti anteriori, e lungo la coda mentre le gambe era nude come nei moderni struzzi, in modo da facilitare la dispersione del calore dell'animale durante la corsa.\nClassificazione.\nIl \"Gallimimus\" fa parte della famiglia degli Ornithomimidae, a cui \u00e8 stato subito assegnato nel 1972. Ci\u00f2 \u00e8 stato confermato da una recente analisi cladistica.\nDi seguito \u00e8 riportato un cladogramma pubblicato nel 2011 da Xu \"et al.\"\nStoria della scoperta.\nI primi fossili di \"Gallimimus\" furono scoperti all'inizio dell'agosto del 1963 da un team di scienziati guidati dal professor Zofia Kielan-Jaworowska, a Tsagan Khushu durante una spedizione polacco-mongolo al Deserto del Gobi, in Mongolia. La scoperta fu riportata nel 1965. Nel 1972, i fossili furono descritti dai paleontologi Rinchen Barsbold, Halszka Osm\u00f3lska e Ewa Roniewicz, che descrissero la specie nominandola \"Gallimimus bullatus\". Il nome generico deriva dal latino \"gallus\", \"pollo\" e \"mimus\", \"mimare\", in riferimento alle vertebre del collo anteriore che assomigliano a quelle del galliformi. Il nome specifico deriva sempre dal latino \"bulla\", in riferimento alla bulla romana, in riferimento ad un rigonfiamento bulboso nella scatola cranica.\nL'olotipo, IGM 100/11, \u00e8 costituito da uno scheletro parziale, comprendente il cranio e la mandibola. Successivamente sono stati trovati numerosi altri scheletri parziali sia di adulti sia di esemplari giovani, oltre che numerose ossa singole.\nNel 1996, il paleontologo Barsbold annunci\u00f2 la scoperta di una seconda specie da lui ribattezzata \"Gallimimus mongoliensis\", sulla base del campione IGM 100/14, ritrovato nella Formazione Bayanshiree, luogo in cui non \u00e8 mai stato ritrovato alcun fossile di \"Gallimimus\". Lo stesso Barsbold concluse nel 2006, che i fossili non appartengono affatto ad una seconda specie di \"Gallimimus\", rappresentando piuttosto un nuovo genere di ornithomimide non ancora descritto.\nPaleobiologia.\nLe abitudini alimentari degli ornithomimidi sono molto controverse. Le prime descrizioni del \"Gallimimus\" lo vedevano come un predatore di animali di piccola taglia, come piccoli mammiferi e lucertole e che usava le lunghe braccia come rastrelli per raccogliere vegetali sul terreno. Successive analisi lo definirono infine come un animale onnivoro-erbivoro.\nNel 2001, Norell riport\u00f2 la scoperta di un esemplare di \"Gallimimus\" (IGM 100/1133), comprendente un teschio che conservava dei tessuti molli. Questo esemplare, cos\u00ec come un altro nuovo cranio fossile di \"Ornithomimus\", possedeva un becco cheratinoso, con scanalature verticali sporgenti dalla mandibola superiore. Queste strutture ricordano vagamente le lamelle del becco delle moderne anatre, che usano per sezionare dall'acqua il loro cibo come piante, foraminiferi, molluschi e ostracodi. Norell ha inoltre evidenziato che gli ornithomimidi erano pi\u00f9 abbondanti in ambienti umidi, come le foreste temperate e nelle praterie, piuttosto che in ambienti aridi come i deserti, come si era pensato in precedenza, suggerendo che questi dipendessero dalle fonti d'acqua per ricavarne il nutrimento, filtrandolo come le moderne anatre e oche. L'analisi del cranio degli ornithomimidi pi\u00f9 primitivi, come \"Pelecanimimus\", mostrano che questi animali in origine avevano denti ben sviluppati, mentre le forme pi\u00f9 evolute avevano becchi privi di denti, rendendoli quindi incapaci di mangiare animali di grossa taglia.\nIn seguito nel 2005, il paleontologo Barrett ha osservato che le creste verticali sui becchi di \"Gallimimus\" sono pi\u00f9 simili a quelle ritrovate nei becchi delle tartarughe e nei grandi dinosauri erbivori come l'hadrosauride \"Edmontosaurus\". Inoltre, secondo i calcoli di Barrett, il \"Gallimimus\" non sarebbe stato in grado di soddisfare il suo fabbisogno energetico semplicemente filtrando cibo dall'acqua, in quanto troppo grande. Si \u00e8 concluso che il \"Gallimimus\" fosse un animale prettamente erbivoro.\nLe roccia facies della Formazione Nemegt suggeriscono la presenza di un flusso notevole di fiumi e canali, in un ambiente fluviale molto simile a quello dell'odierno delta dell'Okavango. L'habitat del \"Gallimimus\" era quindi rigoglioso e ricco di piante in grado quindi di soddisfare i bisogni alimentari di molti grandi dinosauri erbivori anche di grandi dimensioni, come l'affine \"Deinocheirus\", l'hadrosauride \"Saurolophus\" e il sauropode \"Nemegtosaurus\", che a loro volta sostenevano i grandi carnivori come i tirannosauridi \"Tarbosaurus\" e \"Raptorex\""}
{"id": "425015", "revid": "1305772", "url": "https://it.wikipedia.org/wiki?curid=425015", "title": "Calling Elvis", "text": "Calling Elvis \u00e8 un brano musicale dei Dire Straits, scritto dal chitarrista e cantante Mark Knopfler.\nLa composizione, tratta dall'album \"On Every Street\", fu pubblicata come singolo nell'agosto del 1991; un'interpretazione in concerto di \"Calling Elvis\" compare nel disco dal vivo \"On the Night\".\nSignificato della canzone.\nIl pezzo narra di un fan di Elvis Presley che prova insistentemente a mettersi in contatto con il proprio beniamino; nel testo si fa menzione di alcuni brani portati al successo dal cantante statunitense, tra cui \"Love Me Tender\", \"Return to Sender\", \"Heartbreak Hotel\", \"Don't Be Cruel\" e \"Love Me\".\nLa canzone intende rappresentare un'allegoria dell'incomunicabilit\u00e0 che contraddistingue la societ\u00e0 contemporanea.\nVideo musicale.\nNel videoclip di \"Calling Elvis\" \u2013 diretto da Gerry Anderson \u2013 appaiono alcune marionette ispirate a \"Thunderbirds\", una serie televisiva fantascientifica degli anni sessanta concepita dal medesimo regista."}
{"id": "425017", "revid": "1543377", "url": "https://it.wikipedia.org/wiki?curid=425017", "title": "Anselm Gr\u00fcn", "text": "Biografia.\nCresciuto a Monaco di Baviera dove i genitori erano proprietari di un negozio di articoli elettrici, nel 1964 entr\u00f2 come novizio presso l'abbazia di M\u00fcnsterschwarzach. Ha studiato filosofia e teologia all'abbazia di Sant'Ottilia e a Roma presso il Pontificio ateneo Sant'Anselmo. Nella tesi di dottorato in teologia si \u00e8 occupato di Karl Rahner. A partire dal 1974 studi\u00f2 inoltre economia a Norimberga.\nNel 1976 pubblic\u00f2 il primo libro (\"Reinheit des Herzens\" o \"Purezza di cuore\") a cui sono seguiti circa 300 libri, tradotti in pi\u00f9 di trenta lingue, che nell'insieme hanno venduto circa 16 milioni di copie. In traduzione italiana i suoi scritti sono pubblicati, fra gli altri, dall'Editrice Queriniana di Brescia, che l'ha scoperto e fatto conoscere in Italia fin dal 1997, da San Paolo e Paoline, da Gribaudi e Messaggero.\nDal 1977 al 2013, in qualit\u00e0 di economo (cellerario), ha gestito l'amministrazione dell'abbazia presso cui tuttora risiede, quella di M\u00fcnsterschwarzach, alla quale sono legate 20 piccole aziende, in cui lavorano circa 300 addetti laici."}
{"id": "425019", "revid": "838137", "url": "https://it.wikipedia.org/wiki?curid=425019", "title": "Maurice Duverger", "text": "\u00c8 stato uno dei pi\u00f9 importanti politologi del XX secolo, ed \u00e8 considerato il padre della scienze politiche in Francia; \u00e8 stato inoltre europarlamentare per il Partito Comunista Italiano.\nBiografia.\nInizi\u00f2 la sua carriera di giurista all'Universit\u00e0 di Bordeaux. Duverger ebbe un ruolo molto importante nelle scienze politiche, insegn\u00f2 alla Sorbona e nel 1948 fond\u00f2 la prima facolt\u00e0 di scienze politiche di Bordeaux. Egli pubblic\u00f2 molti libri e articoli su quotidiani e riviste, specialmente per il quotidiano francese \"Le Monde\".\nCattolico, vicino al padre domenicano Jean-Augustin Maydieu (teorico del \"laburismo cristiano\"), fu da questi dissuaso dall'entrare nel democristiano Movimento Repubblicano Popolare.\nDal 1946 inizi\u00f2 a studiare sistemi elettorali e partiti politici, pubblicando nel 1951 il suo primo libro, \"Les partis politiques\".\nInsieme al costituzionalista Georges Vedel, fu membro del Club Jean Moulin e un grande critico della debolezza della Quarta Repubblica francese. Insieme, i due ipotizzarono un sistema elettorale che prevedeva l'elezione diretta del Primo ministro e di una Camera con maggioranza a lui legata; tale modello sar\u00e0 poi da ispirazione, in Italia, per la legge sull'elezione dei sindaci (1993) e per la riforma dell'elezione dei presidenti di regione (tramite la legge Tatarella e la legge costituzionale 22 novembre 1999, n. 1).\nIniziata la Quinta Repubblica, nel 1962 fece campagna per il \"S\u00ec\" nel referendum sull'elezione diretta del Presidente della Repubblica. Avvicinatosi al Partito Socialista, fu uno dei consiglieri pi\u00f9 vicini a Fran\u00e7ois Mitterrand.\nAlle elezioni europee del 1989 fu eletto europarlamentare italiano nella lista del Partito Comunista Italiano.\nPensiero.\nCaratteristica innovativa di Duverger \u00e8 quella di non separare l'analisi giuridico-costituzionale da quella politica del sistema dei partiti.\nInvent\u00f2 la teoria conosciuta come Legge di Duverger, descritta in diversi articoli pubblicati negli anni cinquanta e sessanta, la quale sostiene che un sistema maggioritario a turno unico tende al bipartitismo. Duverger analizz\u00f2 e studi\u00f2 il sistema politico francese e coni\u00f2 il termine \"semi-presidenzialismo\"."}
{"id": "425025", "revid": "1305772", "url": "https://it.wikipedia.org/wiki?curid=425025", "title": "Heavy Fuel", "text": "Heavy Fuel \u00e8 un singolo dei Dire Straits, estratto dall'album \"On Every Street\" e pubblicato nell'ottobre 1991 per la Vertigo Records.\nNel brano Mark Knopfler esalta ironicamente le virt\u00f9 di alcuni vizi come sigarette, hamburger, scotch whisky, lussuria, denaro e violenza. Il testo \u00e8 ispirato al romanzo \"Money\" di Martin Amis."}
{"id": "425030", "revid": "92920", "url": "https://it.wikipedia.org/wiki?curid=425030", "title": "You and your Friend", "text": ""}
{"id": "425044", "revid": "767487", "url": "https://it.wikipedia.org/wiki?curid=425044", "title": "Ticket to Heaven", "text": "Ticket to Heaven \u00e8 un brano musicale dei Dire Straits, scritto dal chitarrista e cantante Mark Knopfler. Fu distribuito come singolo solamente nei Paesi Bassi, dove raggiunse la 43\u00aa posizione delle classifiche nel 1994.\nIl testo della canzone denuncia l'ipocrisia di certi predicatori religiosi, apparentemente dediti al lusso pi\u00f9 che alla spiritualit\u00e0."}
{"id": "425057", "revid": "339392", "url": "https://it.wikipedia.org/wiki?curid=425057", "title": "Federcalcio", "text": ""}
{"id": "425062", "revid": "466539", "url": "https://it.wikipedia.org/wiki?curid=425062", "title": "Numea", "text": "Numea (: ; in francese \"Noum\u00e9a\", , precedentemente \"Port-de-France\"; in lingue canache \"Num\u00eaea\") \u00e8 la principale citt\u00e0 nonch\u00e9 il capoluogo amministrativo del territorio francese della Nuova Caledonia. La citt\u00e0 \u00e8 situata su una penisola nella parte sud-occidentale della Grande Terre, l'isola principale e la pi\u00f9 estesa dell'arcipelago.\n\u00c8 anche la pi\u00f9 grande citt\u00e0 francofona dell'Oceania. La popolazione ammonta a abitanti che divengono contando anche i sobborghi.\nLa maggioranza dei residenti sono cittadini europei, sia autoctoni (\"caldoches\"), sia cittadini della Francia metropolitana (\"zoreilles\") che risiedono nel territorio per vari motivi. Vi \u00e8 anche un'alta percentuale di canachi, polinesiani e asiatici (indonesiani, vietnamiti, cinesi). \u00c8 quindi una citt\u00e0 cosmopolita, ma prevale la cultura europea, e la lingua francese \u00e8 molto presente.\n\u00c8 la sede del Segretariato della comunit\u00e0 del Pacifico. Nel 1966, 1987 e 2011 \u00e8 stata sede dei Giochi del Pacifico, una manifestazione multisportiva cui partecipano gli Stati del Pacifico Meridionale. Nel 1984 e nel 2000 \u00e8 stata sede del Festival of Pacific Arts, una festa quadriennale che vede tutti i popoli dell'Oceania radunati per manifestazioni artistiche e sportive.\nGeografia fisica.\nIl territorio numeano \u00e8 costituito da una penisola protesa verso meridione nel mar dei Coralli, dalla superficie terrestre complessiva di 45,7 km2, fatto che rende Numea il comune meno esteso della Nuova Caledonia."}
{"id": "425076", "revid": "712828", "url": "https://it.wikipedia.org/wiki?curid=425076", "title": "Uccelli leggendari", "text": ""}
{"id": "425079", "revid": "1235293", "url": "https://it.wikipedia.org/wiki?curid=425079", "title": "Cell (romanzo)", "text": "Cell \u00e8 un romanzo di Stephen King, edito in Italia da Sperling &amp; Kupfer a marzo 2006, tradotto da Tullio Dobner, di genere horror fantascientifico post apocalittico.\nDal romanzo \u00e8 stato tratto un film omonimo del 2016 per la regia di Tod Williams, con Stephen King accreditato come coautore della sceneggiatura.\nStoria editoriale.\nDopo la pubblicazione del settimo e ultimo romanzo del ciclo \"La torre nera\", King aveva annunciato in alcune interviste e nel proprio sito web l'intendimento di non dare pi\u00f9 alle stampe alcun nuovo romanzo, convinto di essere caduto vittima di un momento di scarsa ispirazione creativa, alla luce di una evidente tendenza a riproporre nei romanzi pi\u00f9 recenti argomenti e sviluppi narrativi gi\u00e0 presenti in opere giovanili.\nTuttavia, dopo un periodo relativamente breve di silenzio, lo scrittore del Maine ha dato alle stampe, nel giro di pochi mesi, \"Colorado Kid\", un racconto di \"mystery\", e agli inizi del 2006 questo corposo e complesso romanzo di fantascienza apocalittica \"Cell\".\nTrama.\nIl 1\u00b0 di ottobre un misterioso segnale noto come \"Impulso\" viene trasmesso sui cellulari di tutto il mondo; qualunque individuo li utilizzi perde istantaneamente la ragione e la capacit\u00e0 di comunicare, diventando una sorta di zombi mossi da istinti omicidi verso il prossimo. Clayton Riddell, un artista del Maine, si trova a Boston per vendere la propria graphic novel quando l'Impulso si scatena provocando il caos intorno a lui, poich\u00e9 le persone colpite (chiamate \"telepazzi\" e successivamente \"cellulati\", in originale \"phoners\") iniziano ad attaccare chiunque sia in vista.\nClay, nel tentativo di mettersi in salvo, si unisce a Thomas McCourt, uomo di mezza et\u00e0, e alla quindicenne Alice Maxwell; i tre fuggono a casa di Tom mentre Boston precipita nell'anarchia. Il giorno successivo, realizzano che i cellulati hanno iniziato a riunirsi e a cercare cibo. Clay intende tornare nel Maine per raggiungere l'ex moglie Sharon e il giovane figlio Johnny e Tom e Alice lo accompagnano a causa di mancanza di alternative. Viaggiando di notte per evitare i cellulati, attraversano il New England incrociando brevemente altri sopravvissuti e controllando le attivit\u00e0 dei telepazzi, che attaccano a vista i \"normali\".\nGiunti nel New Hampshire, i tre arrivano in un'accademia dove gli unici rimasti sono l'anziano insegnante Charles Ardai e l'allievo dodicenne Jordan. La coppia mostra ai nuovi arrivati che, di notte, i cellulati locali si radunano nel campo da calcio dell'accademia dove cadono in una sorta di trance fino al mattino; il gruppo intuisce che i telepazzi hanno sviluppato una mente alveare e anche abilit\u00e0 psichiche. I cinque superstiti utilizzano quindi due autocisterne di propano per distruggere i cellulati locali.\nClay cerca di convincere i compagni ad andarsene, ma l'anziano Ardai rende difficoltosa l'impresa; parlando con Clay, gli rivela che intende suicidarsi per permettere loro di rimettersi in viaggio. Quella notte, i superstiti sognano di trovarsi in uno stadio circondati da cellulati e di essere uccisi da un uomo indossante una felpa dell'Universit\u00e0 di Harvard. Al risveglio, un nuovo gruppo di cellulati giunge alla loro residenza insieme all'individuo del sogno (soprannominato \"Frastagliato\"), uccidono numerosi \"normali\" in rappresaglia e ordinano alla squadra di dirigersi a nord in un punto del Maine chiamato \"Kashwak\", costringendo Ardai a suicidarsi controllandolo telepaticamente. \nRiprendendo il cammino, il gruppo apprende di essere stato marchiato come intoccabile per i normali e i cellulati. Due giovani automobilisti \"normali\", dopo averli provocati, uccidono Alice colpendola con un mattone in testa. Dopo aver seppellito la ragazza, il gruppo arriva alla citt\u00e0 di Clay, Kent Pond, apprendendo da un biglietto che Sharon \u00e8 stata colpita dall'Impulso mentre Johnny si \u00e8 diretto verso il Kashwak con altri superstiti. Un altro incubo rivela a Clay che l\u00ec i normali sono stati esposti a dei cellulari, ma decide comunque di andare a cercare il figlio. Dopo aver incontrato altri \"intoccabili\" (anche loro per aver ucciso dei cellulati), Tom e Jordan decidono di andare con loro separandosi da Clay, avendo intuito che a Kashwak li attende un'esecuzione pubblica. Scoprono anche che gli assassini di Alice sono stati indotti al suicidio come punizione per aver ucciso un'intoccabile.\nPoco dopo il gruppo si ricongiunge in quanto i cellulati usano i loro poteri psichici in aumento per costringerli tutti ad andare a Kashwak. L'operaio edile Ray Huizenga, uno degli intoccabili\", consegna di nascosto a Clay un cellulare e un numero di telefono dicendogli di usarli quando sar\u00e0 il momento, dopodich\u00e9 si toglie la vita. Il gruppo giunge a destinazione, una fiera in costruzione, dove si accorge che diversi cellulati si comportano in modo irregolare e confuso. Jordan teorizza che l'Impulso sia stato provocato da un programma di computer che \u00e8 stato danneggiato da un baco che ha \"infettato\" i nuovi cellulati. I telepazzi chiudono il gruppo in una sala espositiva della fiera per la notte, con l'intenzione di ucciderli pubblicamente la mattina seguente.\nNel corso della notte, Clay realizza che Ray aveva riempito l'autobus usato come mezzo di trasporto di esplosivi, collegando un detonatore attivabile con un cellulare, e che si \u00e8 ucciso affinch\u00e9 i cellulati non scoprissero telepaticamente il suo piano. Jordan riesce a uscire dall'edificio e guida il veicolo in mezzo ai cellulati in trance; dopodich\u00e9, con una chiamata, Clay innesca gli esplosivi e uccide il Frastagliato e tutti i telepazzi presenti.\nCon la morte del Frastagliato, i cellulati sono senza una guida e destinati a morire nell'inverno imminente. La maggior parte del gruppo decide di andare in Canada, ma Clay si dirige verso sud alla ricerca del figlio, promettendo a Tom che cercher\u00e0 di ritrovarli in futuro. Clay trova Johnny infettato con l'Impulso \"corrotto\" e per diverso tempo attende che torni in s\u00e9, senza successo. Ricordandosi un'altra teoria di Jordan, Clay decide di provare a esporre nuovamente Johnny all'Impulso sempre pi\u00f9 corrotto nella speranza che \"resetti\" il cervello del figlio; il libro termina con Clay che mette il telefono all'orecchio di Johnny.\nAdattamento cinematografico.\nL'8 marzo 2006, Ain't It Cool News ha annunciato che la Dimension Films ha acquistato i diritti cinematografici del libro con lo scopo di produrne un film che sar\u00e0 diretto da Eli Roth (\"Hostel\", \"Cabin Fever\") per un'uscita nel 2009.\nRoth ha detto sul suo approccio al film:\nIl 15 giugno 2007, Eli Roth ha annunciato nel suo blog di MySpace che non avrebbe diretto Cell \"in tempi brevi\" come pensava, ma che avrebbe trascorso il resto dell'anno dedicandosi ad altri progetti.\nIl 10 luglio 2009, ha abbandonato il progetto, dicendo:\nL'11 novembre 2009, Stephen King ha annunciato in un incontro con i fan a Dundalk, Maryland che aveva finito una sceneggiatura. Ha dichiarato di aver avuto lamentele per il finale del libro, riadattato per il grande schermo.\nIn seguito, il progetto \u00e8 stato ripreso ed \u00e8 stato realizzato nel 2015, con uscita prevista negli USA l'8 luglio 2016. Il film \u00e8 interpretato da Samuel L. Jackson nel ruolo di Tom McCourt e John Cusack in quello di Clay Riddell."}
{"id": "425080", "revid": "712828", "url": "https://it.wikipedia.org/wiki?curid=425080", "title": "Cani leggendari", "text": ""}
{"id": "425084", "revid": "339392", "url": "https://it.wikipedia.org/wiki?curid=425084", "title": "Lockheed-Boeing F/A-22 Raptor", "text": ""}
{"id": "425102", "revid": "767487", "url": "https://it.wikipedia.org/wiki?curid=425102", "title": "Coprina", "text": "La coprina \u00e8 una tossina presente nel \"Coprinus atramentarius\" e, in minima parte, in altre specie dello stesso genere.\nSindrome coprinica.\nIncubazione e durata.\nIncubazione: 15-30 minuti dopo l'assunzione di alcool&lt;br&gt;\nDurata: il malessere dura 2 h in assenza di ulteriore consumo di alcool\nQuadro clinico.\nSindrome d'intolleranza da alcool:"}
{"id": "425109", "revid": "1318658", "url": "https://it.wikipedia.org/wiki?curid=425109", "title": "Arrondissement di Gex", "text": "L\"arrondissement\" di Gex () \u00e8 un \"arrondissement\" dipartimentale della Francia situato nel dipartimento dell'Ain, nella regione dell'Alvernia-Rodano-Alpi.\nStoria.\nDurante l'et\u00e0 feudale il \"Pays de Gex\" venne eretto in signoria o baronia e divenne appannaggio dei cadetti dei conti del Genevese.\nUgo di Ginevra fu l'ultimo signore della baronia di Gex in quanto nel 1353 Amedeo VI di Savoia detto il \"Conte Verde\" si impadron\u00ec del \"Pays de Gex\" e lo annett\u00e9 ai propri stati. L'annessione fu confermata dal trattato di Parigi del 1355 con il Delfinato. La storia del \"Pays de Gex\" si confuse perci\u00f2 per due secoli con quella dei Savoia.\nNel 1536 Francesco I di Francia entr\u00f2 in guerra contro i Savoia nell'ambito della guerra d'Italia contro Carlo V. Allora il Canton Berna, che aveva appena annesso il \"pays de Vaud\" a spese dei Savoia, ne approfitt\u00f2 per impadronirsi anche del \"pays de Gex\". La signoria divenne allora un baliaggio bernese e vi fu introdotta la Riforma. Il territorio fu successivamente restituito ai Savoia dai trattati di Nyon del 1563 e di Losanna del 1564.\nNel 1589 i cantoni svizzeri si impadronirono nuovamente del territorio ed il \"pays de Gex\" pass\u00f2 sotto la Repubblica di Ginevra. Il duca Carlo Emanuele I di Savoia sferr\u00f2 una controffensiva nel 1599, ma commise l'errore di reclamare la corona di Francia, provocando l'intervento del re di Francia Enrico IV, che invase la Bresse e il Bugey. Il \"Pays de Gex\" fu definitivamente ceduto alla Francia, insieme alle altre due provincie, con il trattato di Lione del 1601 ed aggregato alla generalit\u00e0 di Borgogna.\nNel 1754 Voltaire, temendo di essere indesiderato a Parigi, s'install\u00f2 a Ferney, dove fece costruire il castello e trasform\u00f2 il villaggio facendovi costruire a proprie spese pi\u00f9 di cento abitazioni per artigiani e commercianti. Il comune verr\u00e0 perci\u00f2 ribattezzato in suo onore Ferney-Voltaire.\nNel 1790 il \"Pays de Gex\" fu assegnato al nuovo dipartimento dell'Ain. Otto anni pi\u00f9 tardi, in seguito all'espansione della Francia rivoluzionaria, il territorio fu aggregato al nuovo dipartimento del Lemano. L\"arrondissement\" di Gex fu creato nel 1815, quando il territorio relativo torn\u00f2 dal dipartimento del \"Lemano\", non pi\u00f9 esistente, al dipartimento dell'Ain. L\"arrondissement\", soppresso nel 1926, fu definitivamente reinstaurato nel 1933.\nComposizione.\nL\"arrondissement\" \u00e8 composto da 29 comuni raggruppati in 3 cantoni:"}
{"id": "425112", "revid": "125388704", "url": "https://it.wikipedia.org/wiki?curid=425112", "title": "Stegoceras validum", "text": "Sebbene fosse di dimensioni ridotte, lo Stegoceras (vuol dire: tetto cornuto) era una creatura robusta. Vegetariano e bipede, era membro di un gruppo piuttosto particolare di dinosauri, i pachicefalosauri, letteralmente \"i rettili forniti di testa spessa\".\nRaggiungeva la lunghezza 2,5 m ed un'altezza di 1,5 m e visse 75 milioni di anni fa, nel \nCretaceo superiore, nel Nordamerica.\nUna testa bitorzoluta.\nI pachicefalosauri avevano in comune una caratteristica: il cranio spesso e arrotondato.\nSulla testa dello \"Stegoceras\" vi erano piccole protuberanze ossee, poste a semicerchio, che si ergevano sopra gli occhi e sulla parte posteriore del collo. Gli esperti non conoscono con certezza la funzione di tali protuberanze, forse avevano uno scopo puramente decorativo oppure per intimidire sia i maschi della stessa specie sia altri animali. Alla nascita, il cranio non era robusto, ma si ispessiva a mano a mano che il dinosauro cresceva.\nMaschi e femmine.\nAlcuni studiosi ritengono di poter individuare nei fossili reperti esemplari di maschi e di femmine: hanno notato infatti che alcuni crani sono pi\u00f9 spessi di altri, e credono che appartengano ai maschi. A quanto pare, il cranio di un maschio poteva raggiungere uno spessore massimo di 6 cm, circa quello di un comune mattone da costruzione.\nGli studiosi pensano che lo \"Stegoceras\" utilizzasse il robusto e ampio cranio nei combattimenti ingaggiati tra i maschi per ottenere il controllo del branco e il diritto di accoppiamento. Ritengono insomma che questo dinosauro si comportasse come fanno attualmente gli arieti della razza Bighorn dell'America settentrionale: essi, usando i crani rinforzati come armi di sfondamento.\nUno scontro corazzato.\nAll'inizio del combattimento, i due dinosauri rivali si fronteggiavano a testa alta.\nPoi, si scagliavano l'uno contro l'altro, fino a cozzare. Durante questo violento scontro, non si ferivano gravemente perch\u00e9 i loro cervelli, che avevano le dimensioni limitate di un uovo di gallina, erano protetti dal cranio, di grande spessore.\nLo \"Stegoceras\" si serviva forse del cranio, che era cinque volte pi\u00f9 spesso di quello umano, anche come arma per respingere i predatori carnosauri.\nUn tranquillo brucafoglie.\nLo \"Stegoceras\" era nel complesso un pacifico erbivoro. Pascolava nelle regioni coperte di vegetazione del Cretaceo superiore, strappando foglie e fiori dagli alberi e dalle piante basse con la bocca a becco. I denti erano taglienti e seghettati: lo \"Stegoceras\" se ne serviva per sminuzzare i vegetali, come fanno le odierne capre."}
{"id": "425115", "revid": "1982", "url": "https://it.wikipedia.org/wiki?curid=425115", "title": "Pays de Gex", "text": ""}
{"id": "425127", "revid": "648152", "url": "https://it.wikipedia.org/wiki?curid=425127", "title": "Teoria della misura", "text": ""}
{"id": "425156", "revid": "104485", "url": "https://it.wikipedia.org/wiki?curid=425156", "title": "Pathos", "text": "Pathos [\u03c0\u03ac\u03b8\u03bf\u03c2, pathos] (dal greco \u03c0\u03ac\u03c3\u03c7\u03b5\u03b9\u03bd \"paschein\", letteralmente \"soffrire\" o \"emozionarsi\"; aggettivo: \"patetico\" da \u03c0\u03b1\u03b8\u03b7\u03c4\u03b9\u03ba\u03cc\u03c2) \u00e8 una delle due forze che regolano l'animo umano secondo il pensiero greco. Esso si oppone al \"Logos\", che \u00e8 la parte razionale. Il Pathos infatti corrisponde alla parte irrazionale dell'animo. Esso pu\u00f2 avere sia connotazione positiva, sia negativa a seconda del contesto (il verbo \u03c0\u03ac\u03c3\u03c7\u03b5\u03b9\u03bd \u00e8, infatti, una \"vox media\"). Pu\u00f2 indicare, quindi, sia il sentimento come affezione dell'animo, sia un effetto-mezzo utilizzato per creare la partecipazione empatica del pubblico (\u03c3\u03c5\u03bc\u03c0\u03ac\u03b8\u03b5\u03b9\u03b1 \"sumpatheia\", letteralmente \"conformit\u00e0 di sentire\" o \"simpatia\").\nPer gli antichi greci questa \"forza emotiva\" era strettamente collegata alle realt\u00e0 dionisiache o comunque dei riti misterici. Per questo il Pathos indicava tutti gli istinti irrazionali che legano l'uomo alla sua natura animale e gli impediscono di innalzarsi al livello divino.\nNell'Italiano moderno pu\u00f2 assumere il significato di carica emotiva e di commozione derivati dalle rappresentazioni teatrali e delle arti figurative in genere, il sentimento insito in un'opera. In epica, quando si parla di \"pathos\", si intendono quelle sequenze della vicenda pi\u00f9 cariche di emozioni, come quando si descrive qualcosa di triste, una sofferenza.\nRetorica.\nNella \u201cRetorica\u201d, Aristotele identifica tre modalit\u00e0 artistiche di persuasione: il \"logos\", il \"pathos\", e l\"'ethos\". Il pathos si rivela nell'emozione suscitata nell'ascoltatore. \nLe reazioni emozionali possono avvenire in due diversi modi:\nAristotele identifica l\u2019introduzione e la conclusione come due delle parti pi\u00f9 importanti per suscitare emozioni in ogni discorso persuasivo.\nNel primo capitolo de' \"La Retorica\", affronta il modo in cui \u201cgli uomini cambiano la propria opinione in base ai loro giudizi. Come tali, le emozioni hanno specifiche cause ed effetti\u201d (Libro 2.1.2-3). Aristotele identifica il pathos come uno dei tre essenziali modi di persuasione affermando che \u201ccapire le emozioni vuol dire dare loro un nome e descriverle, conoscere le loro cause e il modo in cui sono espresse\u201d. Aristotele postula che, oltre al pathos, l\u2019oratore deve anche disporre di un buon ethos, affinch\u00e9 abbia credibilit\u00e0 (Libro 2.1.9). \nAristotele specifica quali sono le emozioni utili all\u2019oratore (Libro 2.2.27). Cos\u00ec facendo, egli si focalizza su \"chi, a chi e perch\u00e9\", affermando che \u201cnon basta conoscere uno o anche due di questi punti; finch\u00e9 non li conosciamo tutti e tre, non saremo in grado di suscitare la rabbia in qualcuno. La stessa cosa vale per le altre emozioni\u201d. Aristotele, inoltre, combina un\u2019emozione con un\u2019altra affinch\u00e9 possano neutralizzarsi a vicenda. Per esempio, si potrebbero accostare tristezza e felicit\u00e0 (Libro 2.1.9). \nCon queste premesse, Aristotele sostiene che l'oratore debba conoscere l\u2019intera situazione e il pubblico che gli si presenta per capire come impostare il suo discorso e suscitare determinate emozioni affinch\u00e9 possa raggiungere i suoi obiettivi. Le teoria del pathos di Aristotele ha tre punti principali: il modo di pensare del pubblico, la diversa concezione delle emozioni in ogni persona e l\u2019influenza che ha l\u2019oratore sulle emozioni del pubblico. Aristotele considera l\u2019ultimo di questi come obiettivo finale del pathos. Allo stesso modo, delinea l\u2019importanza individuale delle emozioni persuasive, cos\u00ec come l\u2019efficacia combinata di queste nel pubblico. Inoltre, egli discute sul piacere e sul dolore in relazione alle reazioni che queste due emozioni causano in un ascoltatore. Secondo Aristotele, le emozioni variano da persona a persona. Perci\u00f2, sottolinea l\u2019importanza di capire gli specifici contesti sociali in modo da utilizzare con successo il pathos come metodo di persuasione.\nAristotele, inoltre, conia il termine \u03c0\u03b1\u03b8\u03b7\u03bc\u03ac\u03c4\u03c9\u03bd \u03ba\u03ac\u03b8\u03b1\u03c1\u03c3\u03b9\u03bd (\"pathem\u00e1ton k\u00e1tharsin\", letteralmente \"la purificazione che \u00e8 propria di quei patimenti\") in merito alle tragedie nella sua opera \"Dell'arte poetica\". Si tratta di quei patimenti che vengono espressi attraverso gli attori e sono recepiti dal pubblico, portando quest'ultimo alla catarsi, ovvero la purificazione, delle emozioni suscitate.\nApollineo e Dionisiaco.\nNella cultura greca, accanto alla visione del mondo caratterizzata dal buon senso, esiste la visione orfica - dionisiaca che rappresenta l'aspetto interiore e spesso inquietante della grecit\u00e0 e che costituisce l'argomento di alcuni miti e rituali orgiastici. Questi due elementi dello spirito greco, a cui fa riferimento Nietzsche all'interno della sua opera \"La nascita della tragedia dallo spirito della musica\" (1872), distinti e contrapposti, ma in rapporto costante e interconnesso tra loro vengono definiti rispettivamente \"apollineo\" e \"dionisiaco\". Il termine apollineo deriva dal Dio Apollo, importante divinit\u00e0 collegata al sole e alla bellezza. Egli \u00e8 il Dio di tutte le facolt\u00e0 figurative, patrono del bello e splendore dell'intimo mondo della fantasia. Questo termine fa subito riferimento a una bellezza statuaria ma pu\u00f2 anche collegarsi alla delicata poesia. Lo spirito Apollineo \u00e8 basato sulla ragione e sulla repressione degli istinti naturali. Nell'arte viene rappresentato nella scultura e nell'architettura. Il termine dionisiaco, al contrario, \u00e8 basato su un forte entusiasmo per la vita, l'uomo gode completamente degli aspetti naturali e del proprio corpo. Questi due aspetti si sono concretizzati nella tragedia greca. Sulle due divinit\u00e0, Apollo e Dioniso, \u00e8 fondata larga parte della storia dell'arte occidentale, tra l'arte plastica di Apollo e l'arte non figurativa della musica di Dioniso. I due istinti, diversi e contrapposti, sono interconnessi al fine di trasmettere quel contrasto che l'arte riesce a risolvere solo apparentemente.\nTeatro.\nIl dramma \u00e8 azione. La recitazione \u00e8 movimento. L'attore parla, questa \u00e8 la sua passione. Passione e teatro danno vita al meraviglioso teatro passionale.\nSignificative sono le tragedie di William Shakespeare; in Amleto il \"pathos\" \u00e8 dato sia dalla drammaticit\u00e0 del testo, sia dal dibattersi del protagonista tra istinti passionali e scelte razionali. Il soliloquio \"to be or not to be\" ne \u00e8 esempio emblematico. Il drammaturgo esprime le passioni attraverso la forza della parola, l'attore interpreta il testo immedesimandosi nel ruolo, ricorrendo alla espressivit\u00e0 del tono della voce e della gestualit\u00e0. L'Amleto \u00e8 una tragedia mancata poich\u00e9, essa presenta un personaggio dominato da un \"pathos\" incomprensibile. \nUn esponente del teatro moderno \u00e8 Eduardo De Filippo; nelle sue commedie vi \u00e8 sia l'elemento comico, che produce la risata nello spettatore, sia l'elemento drammatico che porta lo spettatore a riflettere.\nEduardo mostra il pathos sottolineando le diversit\u00e0 culturali, sociali, umane; mentre la comicit\u00e0 \u00e8 rappresentata da contrasti e giochi di parole.\nArte.\nIl \u03a0\u03ac\u03b8\u03bf\u03c2 (gr. sofferenza), quando \u00e8 presente in un\u2019opera d\u2019arte, indica una complicata reazione che suscita emozione e al contempo commozione con un\u2019immedesimazione nel personaggio o nella situazione espressa. \nPer la prima volta si parla di \u03a0\u03ac\u03b8\u03bf\u03c2 con lo scultore e architetto greco skopas che ebbe il merito di introdurre l\u2019emozione umana, fino a quel momento poco esplorata.\nIl vero \u03a0\u03ac\u03b8\u03bf\u03c2 per\u00f2 arriver\u00e0 solo con lo spettacolo di dolore e afflizione del suggestivo gruppo ellenistico di Laocoonte e i suoi figli dilaniati dai serpenti marini inviati da Atena, per portare a termine il volere degli dei. Questo per\u00f2 fu un caso isolato poich\u00e9 bisogner\u00e0 aspettare oltre milletrecento anni per il rimanifestarsi di una sofferenza con l\u2019enfasi precedente. Ed \u00e8 proprio con il pittore Giotto che si riaffermano le emozioni e le afflizioni, rappresentate nell\u2019affresco Compianto sul Cristo morto (Giotto), appartenente al ciclo della cappella degli Scrovegni. \nUn esempio significativo di fine '500 inizio '600 sono le opere di Caravaggio, in cui l\u2019artista esprime un forte sentimento interiore; infatti nelle sue opere \u00e8 possibile percepire ogni sfumatura delle emozioni umane. \nLetteratura latina.\nLa lirica latina produce una poesia riflessiva e difficile, in cui il racconto avventuroso assume tratti tipicamente eroici, con accentuazione del \u03c0\u03ac\u03b8\u03bf\u03c2, ma anche con una spiccata tendenza all'approfondimento psicologico dei personaggi tale da farli apparire grandiosi e allo stesso tempo cupi. I poeti latini prendono spunto dai lirici greci e dagli Alessandrini nella molteplicit\u00e0 di ritmi metrici e nei contenuti che spaziano dall'epopea amorosa a quella mitologica. Troveremo infatti, da un lato, le Satire e le Epistole di Orazio, componimenti in esametri di ispirazione moralizzante, dall'altro le Odi, canti lirici dedicati alla virt\u00f9 romana e all'amore. Tipica della poesia lirica \u00e8 pure la ricerca del \u201cpathos\u201d cio\u00e8 della tensione drammatica e della solennit\u00e0. Al centro di tutte le tragedie di Seneca, ad esempio, vi \u00e8 la rappresentazione dello scatenarsi rovinoso di sfrenate passioni non dominate dalla ragione; infatti da un lato agisce la ragione di cui si fanno portavoce personaggi che cercano di dissuadere i protagonisti dai loro insani propositi e, dall\u2019altra, il furor cio\u00e8 l\u2019impulso irrazionale, la passione (amore, odio, gelosia, ira e rancore), la morte della ragione e disintegrazione della personalit\u00e0 interiore. L\u2019accentuazione degli elementi cupi serve per raggiungere il significato pedagogico e morale. Questa accezione di pathos \u00e8 presente nei frammenti rimanenti di Livio Andronico. Il pathos pu\u00f2 assumere varie forme e in Gaio Valerio Catullo esso si manifesta attraverso la fusione linguistica di vocaboli attinti dal linguaggio plebeo e dalla cultura pi\u00f9 raffinata. Il pathos catulliano \u00e8 presente sia nei carmi dedicati all\u2019amata nei quali vi \u00e8 lo scontro tra amore e passione e odio e razionalit\u00e0, come nel testo \"Odi et amo\". \"Odi et amo. quare id faciam, fortasse requiris. Nescio, sed fieri sentio et excrucior.\"Trad: \"Odio e amo. Forse chiederai come sia possibile; non so, ma \u00e8 proprio cos\u00ec e mi tormento.\" S. Quasimodo.Il carme101, ad esempio, mette in evidenza il compianto per la morte del fratello, ma anche una contrapposizione tra dolcezza e rimpianto per la sua perdita, oltre che una stanca rassegnazione e dolore derivante dall'amara consapevolezza della morte. In poeti elegiaci di et\u00e0 augustea, come Albio Tibullo e Sesto Properzio, l\u2019amore \u00e8 un morbus, malum, servitium e rende l\u2019uomo addolorato come cantato anche da Catullo. Il pathos \u00e8 scaturito dal turbamento del tradimento della donna amata e dalla gelosia. In Ovidio invece prevale il carattere erotico-mondano; in lui il pathos amoroso diventa lusus o ludus, un gioco incostante che fa parte dell\u2019Ars Amatoria. \nLetteratura italiana.\nNon esiste nella letteratura italiana un autore o una corrente letteraria che parli propriamente di pathos, ma si pu\u00f2 trovare nella drammaticit\u00e0 che ricorre frequentemente nel Movimento crepuscolare, di cui il massimo esponente \u00e8 Sergio Corazzini, a causa delle drammatiche vicende autobiografiche: un'infanzia difficile per il tracollo economico della famiglia piccolo-borghese, l'impegno monotono in una compagnia di assicurazioni e la malattia. Il suo pensiero poetico \u00e8 incentrato sulle \"piccole cose\", dietro le quali si nasconde il vuoto tipico dei poeti crepuscolari. Da un lato i suoi versi esprimono un malinconico desiderio per la vita negatagli dalla malattia, dall'altro un triste ritrarsi dall'esistenza presente, perch\u00e9 priva prospettive future. In \"Desolazione del povero poeta sentimentale\" esprime tutta la sua sofferenza dietro la figura del piccolo fanciullo che piange, nascondendo l'impossibilit\u00e0 di essere chiamato poeta. Un altro esempio di alta drammaticit\u00e0 \u00e8 la vicenda di Clorinda, la bella e valorosa guerriera saracena, personaggio del capolavoro tassiano La Gerusalemme liberata, uno degli episodi pi\u00f9 tragici dell\u2019opera. Clorinda, morente, pronuncia parole di fede nei confronti dell\u2019amato eroe cristiano Tancredi di Galilea. L\u2019intero episodio \u00e8 caratterizzato da un intenso pathos che raggiunge il suo culmine nella solitudine finale dell\u2019eroe cristiano sconsolata e miserabile.\nPathos in Cartesio.\nLe passioni sono definite da Cartesio \u00abpercezioni, o sentimenti o emozioni dell\u2019anima che si riferiscono particolarmente all\u2019anima stessa e sono causate, mantenute o rafforzate da qualche movimento degli spiriti\u00bb.\nLa fisica cartesiana giunge a considerare macchine ogni organismo animale. Tra questi solo l\u2019uomo risulta fornito di un\u2019anima spirituale, che viene definita \"sostanza pensante\". Si apre dunque il problema dell\u2019interazione tra anima e corpo, due elementi concepiti da Cartesio nettamente distinte.\nL\u2019anima dell\u2019uomo viene pensata come messa in relazione al corpo, ma la difficolt\u00e0 sta nell\u2019immaginare un movimento che si traduce in impulsi che a loro volta si traducono in sensazioni.\nIntraprendendo un\u2019approfondita ricerca sui due principali organi umani, il cuore e il cervello, Cartesio individua il punto di contatto tra queste due dimensioni nella ghiandola pineale, sede dell\u2019anima e delle passioni, realt\u00e0 assolutamente incorporea che \u201cspinge\u201d la ghiandola o ne subisce il movimento e sollecitazioni tradotte in sensazioni.\nContrariamente alle sensazioni, le passioni, pur scaturendo anch\u2019esse dal corpo, sono poste in riferimento all\u2019anima, che non avendole causate non pu\u00f2 interagire con esse se non contrastandole riguardo a ci\u00f2 che \u00e8 bene e a ci\u00f2 che \u00e8 male e, partendo da questo punto, orientare l\u2019azione morale.\nPer Cartesio esistono sei passioni primitive: meraviglia, amore, odio, desiderio, gioia e tristezza.\n\u00abLa meraviglia \u00e8 una sorpresa improvvisa dell\u2019anima\u00bb, scrive Cartesio. Poich\u00e9 la meraviglia deriva dall\u2019\"impressione\" che il cervello ha e a cui attribuisce un determinato peso. La particolarit\u00e0 della meraviglia non ha nulla a che vedere con la modificazione del cuore e del sangue, poich\u00e9 per oggetto non vi \u00e8 n\u00e9 bene n\u00e9 male ma solo conoscenza: tutto dipende dalla conoscenza acquisita attraverso i nostri organi.\nQuando prova amore l\u2019anima \u00e8 agitata da passioni diverse, definite \"passioni complementari\" o \"alternative\". Cartesio descrive l\u2019amore come una cura per il corpo e per l\u2019anima in quanto favorisce la digestione e il battito cardiaco, durante la fase dell\u2019innamoramento, \u00e8 ampio e regolare. In contrapposizione all\u2019amore, si pone l\u2019odio che provoca una pungente sensazione nel petto ed \u00e8 negativo per la salute sia dell\u2019anima sia del corpo in quanto induce a eliminare i cibi ingeriti e lo stomaco viene meno alla propria funzione.\nIl desiderio non \u00e8 altro che la volont\u00e0 di ottenere qualche bene o di sfuggire a qualche male e fornisce al cervello impulsi pi\u00f9 violenti, aumentando il battito cardiaco.\nLa gioia \u00e8 provocata dalla dilatazione delle arterie principali che inducono il sangue a scorrere pi\u00f9 velocemente producendo pensieri e immagini gai e tranquilli. In opposizione alla gioia vi \u00e8 la tristezza che fa diminuire la quantit\u00e0 di sangue che scorre nelle vene limitando l\u2019arrivo di pensieri idilliaci al cervello che, di conseguenza, produce pensieri spiacevoli.\nCartesio conclude i suoi ragionamenti filosofici postulando il dominio della ragione sui sensi e sulle passioni.\nPathos in Pascal.\nPer Pascal la questione pi\u00f9 importante dell\u2019uomo \u00e8 l\u2019interrogazione filosofica sul senso dell\u2019esistenza e al suo relativo destino. Pur riconoscendo la validit\u00e0 del metodo razionalistico in campo scientifico, ritiene che lo stesso non dia risposte esaustive riguardo all\u2019esistenza. Pertanto, Pascal crede che cuore e fede (che assumono una valenza intellettiva e non sentimentale) siano superiori alla ragione: sono infatti questi che \u201csentono\u201d le ragioni dell\u2019esistenza. \n\"\u201cGli stoici dicono: \u201cRientrate in voi stessi; \u00e8 l\u00ec che troverete la vostra quiete\u201d. E ci\u00f2 non \u00e8 vero. Gli altri dicono: \u201cUscite al di fuori; cercate la felicit\u00e0, divertendovi\u201d. E ci\u00f2 non \u00e8 vero. La felicit\u00e0 non \u00e8 n\u00e9 fuori di noi, n\u00e9 dentro di noi; \u00e8 in Dio, e fuori e dentro di noi.\u201d (Pensieri, 391)\"\nLa passione in Pascal \u00e8 quindi la fiducia cieca nel divino, che per\u00f2 non va contro la ragione, semplicemente la sorpassa; nell\u2019uomo ragione e cuore convivono. Conoscere attraverso la fede \u00e8 il primo passo verso la conoscenza effettiva e solo successivamente interviene la ragione. Pascal sa che gli uomini, basandosi sulla ragione, potranno solamente arrivare alla consapevolezza dei propri limiti, ma non a trovare il senso vero e ultimo dell'esistenza umana. L'uomo \u00e8 quindi consapevole del suo stato e si riconosce infelice, soffre costantemente proprio per la presenza dei suoi limiti.\n\"\u201cL'uomo non \u00e8 che una canna, la pi\u00f9 debole della natura; ma \u00e8 una canna pensante. Non c'\u00e8 bisogno che tutto l'universo s'armi per schiacciarlo: un vapore, una goccia d'acqua basta a ucciderlo. Ma, anche se l'universo lo schiacciasse, l'uomo sarebbe ancor pi\u00f9 nobile di chi lo uccide, perch\u00e9 sa di morire e conosce la superiorit\u00e0 dell'universo su di lui; l'universo invece non ne sa niente. Tutta la nostra dignit\u00e0 consiste dunque nel pensiero. \u00c8 con questo che dobbiamo nobilitarci e non gi\u00e0 con lo spazio e il tempo che potremmo riempire. Studiamoci dunque di pensare bene: questo \u00e8 il principio della morale.\u201d (Pensieri, 347)\"\nQuesto \u00e8 quello che distingue dagli animali dagli uomini. Le altre creature non sanno di esistere: \n\"\u201cLa grandezza dell\u2019uomo \u00e8 cos\u00ec evidente che si deduce anche dalla sua miseria. Infatti ci\u00f2 che \u00e8 natura negli animali lo chiamiamo miseria nell\u2019uomo. Dal che deduciamo che essendo oggi la sua natura simile a quella degli animali, egli \u00e8 decaduto da una migliore natura che un tempo gli era propria.\u201d (Pensieri, 409)\"\nIl pensiero che distingue l\u2019essere umano \u00e8 dunque la drammatica autocoscienza della sua miseria, che alla fine per\u00f2 ne nobilita l\u2019infelicit\u00e0. \n\"\u201cNulla \u00e8 cos\u00ec insopportabile all\u2019uomo come essere in pieno riposo, senza passioni, senza faccende, senza svaghi, senza occupazione. Egli sente allora la sua nullit\u00e0, il suo abbandono, la sua insufficienza, la sua dipendenza la sua impotenza, il suo vuoto. E subito sorgeranno dal fondo della sua anima il tedio, l\u2019umor nero, la tristezza, il cruccio, il dispetto, la disperazione.\u201d (Pensieri,352)\"\nPer non sentire il peso dei suoi limiti, della \u201csua insufficienza\u201d, l\u2019uomo si dedica a delle passioni. Le passioni, definite \"divertissement\", sono degli stratagemmi dell\u2019uomo per tutelarsi dalla sofferenza, per sottrarsi alla consapevolezza della propria miseria e agli interrogativi circa la vita e la morte. \n\"\u201cGli uomini, non avendo potuto guarire la morte, la miseria, l\u2019ignoranza, hanno creduto meglio, per essere felici, di non pensarci.\u201d (Pensieri, 168)\"\nPathos in Hobbes.\nDa un'accurata analisi della realt\u00e0, Hobbes, giunge alla constatazione della natura umana, caratterizzata da una bramosia naturale, dove ogni individuo \u00e8 mosso dall'istinto di sopravvivenza e sopraffazione e tende a conservare se stesso.\"Homo homini lupus\" l'uomo \u00e8 lupo per l'altro uomo. Questa condizione che si verificherebbe nello stato di natura, si esplica nel \"bellum omnium contra omnes\" all'interno del quale, tutti gli uomini animati dalle loro passioni finirebbero, inesorabilmente, per eliminarsi a vicenda. Per assicurare la propria conservazione, ogni individuo sopprime la parte dell'animo irrazionale che lo porterebbe ad agire secondo la propria reale natura. Servendosi della ragione, gli uomini stipulando un patto cedono parte della propria libert\u00e0 e dei propri diritti a una sovranit\u00e0 che diventa garante della sicurezza e della conservazione di ogni individuo. Il pathos in Hobbes quindi, scaturisce dall'eterno conflitto tra l'istinto che porterebbe gli uomini a soddisfare i propri bisogni entrando in conflitto gli uni con gli altri; e la ragione che ha il compito di garantire la conservazione dell'umanit\u00e0.\nScienze.\nCon il termine \u201cPathos\u201d (\u03a0\u03ac\u03b8\u03bf\u03c2\")\" \u00e8 possibile riferirsi ad altre sensazioni dell\u2019animo che coinvolgono anche altri ambiti, come quello biologico, medico e psicologico. "}
{"id": "425163", "revid": "481349", "url": "https://it.wikipedia.org/wiki?curid=425163", "title": "Congelatore", "text": "Il congelatore (detto anche freezer) \u00e8 un elettrodomestico che serve a congelare il cibo o a mantenerlo in tale stato.\nI congelatori domestici sono i pi\u00f9 comuni e sono pi\u00f9 piccoli dei congelatori usati per scopi commerciali (ad esempio quelli che si usano per congelare grandi quantit\u00e0 di pesce). Inoltre, sono in genere venduti insieme al frigorifero.\nUn altro tipo di congelatori \u00e8 costituito dai banconi surgelati, che si trovano nei supermercati, che servono per esporre il cibo ai clienti. La maggior parte dei congelatori ha una temperatura di -18 \u00b0C (0 \u00b0F).\nI congelatori sono divisi in \u00abclassi\u00bb identificate da un numero variabile di \u00abstelle\u00bb simili a fiocchi di neve: conoscendo approssimativamente la temperatura ottenibile dal congelatore, \u00e8 possibile stimare il tempo per cui \u00e8 possibile conservarvi determinati cibi.\nFunzionamento.\nIl congelatore non fa altro che utilizzare le leggi della fisica, dato che il calore \u00e8 un tipo d'energia, il congelatore o frigorifero porta all'esterno quest'energia, questo \u00e8 possibile tramite un gas che passa dentro a un sistema a griglie delle quali una \u00e8 interna ed una esterna, le quali vengono messe in comunicazione da una pompa e un ugello.\nQuesto schema serve per mutare il gas facendone variare la densit\u00e0 e lo stato (liquido-gassoso): infatti quando il gas \u00e8 dentro il congelatore \u00e8 dilatato e cattura il calore per via della differenza di temperatura, poi passa alla griglia esterna attraverso una pompa che lo comprime e lo trasforma in liquido, cos\u00ec facendo l'energia termica che prima era distribuita in un grande volume viene contenuta in un volume pi\u00f9 ristretto, con l'effetto di un notevole innalzamento della temperatura.\nA questo punto il liquido, passando nella griglia esterna, perder\u00e0 una grande quantit\u00e0 di calore, portandosi a temperatura ambiente. Dopo il passaggio esterno il gas passa per un ugello che riporta il liquido in uno stato gassoso e molto pi\u00f9 dilatato, cos\u00ec il gas si ritrover\u00e0 ad avere poca energia per un grande volume il che comporta quindi una temperatura del gas bassa.\nQuesto ciclo si ripete sempre, o perlomeno fino a che si utilizza il congelatore o frigorifero.\nAccorgimenti.\nPer poter mantenere il congelatore sempre funzionante, \u00e8 necessario attuare certe cure:"}
{"id": "425171", "revid": "1573940", "url": "https://it.wikipedia.org/wiki?curid=425171", "title": "Automeris io", "text": "Automeris io (), \u00e8 una farfalla di medie dimensioni appartenente alla famiglia dei Saturniidae, diffusa in America Settentrionale e Centrale.\nDescrizione.\nLa livrea presenta uno spiccato dimorfismo sessuale. Il maschio \u00e8 infatti meno colorato e di minori dimensioni.\nBiologia.\nSi riproducono tre volte all'anno, i bruchi variano dal giallo bruno al verde brillante, con piccoli ciuffi di peli e una fascia bianca bordata di rosso lungo il corpo.\nLe farfalle di questo genere quando vengono irritate sul torace o quando sentono il pericolo di un predatore, mettono subito in vista i falsi occhi che sono disegnati sulle loro ali; cos\u00ec facendo riescono a spaventare l'avversario e guadagnare alcuni preziosi secondi di vantaggio per mettersi in salvo."}
{"id": "425175", "revid": "1165513", "url": "https://it.wikipedia.org/wiki?curid=425175", "title": "Freezer (disambigua)", "text": ""}
{"id": "425183", "revid": "481349", "url": "https://it.wikipedia.org/wiki?curid=425183", "title": "Sistema chiuso", "text": "Un sistema chiuso in fisica \u00e8 un sistema che non scambia massa con l'ambiente esterno, mentre pu\u00f2 effettuare con esso scambi di energia in tutte le sue forme (compreso il calore) o di lavoro.\nPu\u00f2 considerarsi un sistema chiuso una bombola di gas o un sistema pistone-cilindro impermeabile. La risultante di tutte le forze interni agenti sul sistema \u00e8 nulla."}
{"id": "425198", "revid": "11959", "url": "https://it.wikipedia.org/wiki?curid=425198", "title": "Francesco Gabrieli", "text": "Biografia.\nFrancesco Gabrieli nacque a Roma, nell'appartamento dell'ultimo piano di Palazzo Corsini, sede dell'Accademia nazionale dei Lincei, assegnato a suo padre, Giuseppe Gabrieli (nativo di Calimera, in provincia di Lecce, ma sempre vissuto a Roma), che ne fu il secondo bibliotecario in ordine di tempo.\nGiuseppe Gabrieli, che del figlio fu il primo insegnante di arabo, era studioso apprezzato nel mondo dell'Orientalismo italiano, malgrado avesse intrapreso solo per brevissimo periodo la carriera universitaria. Leone Caetani, che lo stimava al punto di dedicargli il quinto volume dei suoi imponenti \"Annali dell'Isl\u0101m\" (per i quali lavorarono studiosi quali Giorgio Levi Della Vida, Michelangelo Guidi, Josef Horovitz e Gerardo Meloni), volle realizzare con lui l\"Onomasticon Arabicum\", affidandogli anche la cura degli Indici degli \"Annali\" (tuttavia solo in parte completati, non per responsabilit\u00e0 di Gabrieli), cui egli lavor\u00f2 con competenza e umilt\u00e0 scientifica. Di alto livello \u00e8 il suo lavoro \"Al-Burdat\u0101n, ovvero I due poemi arabi del mantello in lode di Maometto: Contributo storico critico allo studio della leggenda di Maometto nell'Oriente musulmano\" ma apprezzata \u00e8 anche una sua Bibliografia di studi ebraistici.\nFrancesco Gabrieli studi\u00f2 dapprima la lingua araba col padre per poi frequentare i corsi tenuti nell'Universit\u00e0 di Roma da Carlo Alfonso Nallino, che fu uno dei massimi studiosi italiani dell'Islam, attivo nei primi 40 anni del XX secolo e fondatore nel 1921 dell'Istituto per l'Oriente di Roma che oggi porta il suo nome.\nApprese, come era l'usanza, anche la lingua persiana e quella turca (che con l'arabo costituivano il cosiddetto \"tripode islamico\") che, insieme alla perfetta conoscenza del francese, dell'inglese e del tedesco, nonch\u00e9 del russo, gli consentirono un continuo aggiornamento delle sue conoscenze arabistico-islamistiche.\nDi ampi interessi italianistici (particolarmente approfondita la sua competenza su Francesco Petrarca) e storici (specialmente del periodo risorgimentale italiano), Francesco Gabrieli spazi\u00f2 fra l'attivit\u00e0 puramente arabistica \u2013 con l'edizione di inediti \"D\u012bw\u0101n\" (canzonieri) di antichi poeti del primo Islam \u2013 e quella storico-filosofico-islamistica, di cui gli studiosi ricordano gli studi su \"Estetica e poesia araba nell'interpretazione della Poetica aristotelica presso Avicenna e Averro\u00e8\"), con pionieristici lavori sul condottiero arabo omayyade Maslama ibn \u02bfAbd al-Malik, sul Califfo omayyade Hish\u0101m b. \u02bfAbd al-Malik, sulla guerra civile che contrappose i due fratelli-califfi abbasidi al-Am\u012bn e al-Ma\u02bem\u016bn e sull'et\u00e0 delle Crociate, viste tuttavia dal punto di vista arabo, rivolgendosi dichiaratamente ai lettori non specialisti, cui proponeva per la prima volta brani inediti di Ibn al-Ath\u012br, Kam\u0101l al-D\u012bn ibn al-\u02bfAd\u012bm, Bah\u0101 al-D\u012bn ibn Shadd\u0101d, \u02bfIm\u0101d al-D\u012bn Ab\u016b l-Q\u0101sim Ab\u016b Sham\u0101 o Ibn Wa\u1e63\u012bl, inaugurando un filone che ebbe notevole successo e s\u00e9guito in varie pari del mondo italiano, francofono e anglofono.\nFu professore universitario a Palermo e all'Istituto Universitario Orientale di Napoli, approdando presto, per rimanervi fino all'et\u00e0 del pensionamento, all'Universit\u00e0 degli studi di Roma-La Sapienza e alla \"Scuola Orientale\" che nella Facolt\u00e0 di Lettere era allora inserita.\nSocio di un gran numero di associazioni e accademie italiane e internazionali di ricerca, Gabrieli fu nel Consiglio Scientifico dell'Istituto della Enciclopedia Italiana - usualmente identificata come Treccani - come pure in quello che cur\u00f2 la seconda edizione della \"The Encyclopaedia of Islam/Encyclop\u00e9die de l'Islam\" (Leida-Parigi), oltre che di un gran numero di altre riviste scientifiche, presiedendo con grande prestigio l'Istituto per l'Oriente che aveva nel secondo dopoguerra contribuito a salvare dal rischio di scioglimento al momento delle epurazioni post-fasciste.\nFu membro autorevole dell'Accademia Nazionale dei Lincei, quindi Presidente della sua Fondazione Leone Caetani per gli Studi Musulmani e infine Presidente della stessa Accademia dal 1985 al 1988.\nNel 1955 ricevette il Premio Feltrinelli per le Scienze morali e storiche e nel 1983 fu insignito del Premio Balzan per l'Orientalistica, in considerazione dell'altissimo livello raggiunto dai suoi studi sul mondo arabo-islamico.\nAutore di un vasto numero di libri, saggi, articoli e recensioni (perfetta la sua traduzione e cura delle \"Mille e una notte\" per la Einaudi), Francesco Gabrieli fu anche facondo elzevirista, collaborando con i maggiori quotidiani italiani.\nMolte sue opere sono state tradotte all'estero, in lingua inglese, francese e tedesca.\nOpere.\nPer la sua amplissima bibliografia, fino al 1984 si rinvia a quanto pubblicato dapprima nel volume \"A Francesco Gabrieli. Studi orientalistici offerti nel sessantesimo compleanno dai suoi colleghi e discepoli\" (Roma, Universit\u00e0 di Roma, 1964), poi in 2 volumi, curati da R. Traini, \"Studi in onore di Francesco Gabrieli nel suo ottantesimo compleanno\" (Roma, Universit\u00e0 di Roma, 1984)."}
{"id": "425199", "revid": "1305772", "url": "https://it.wikipedia.org/wiki?curid=425199", "title": "Lady Writer", "text": "Lady Writer \u00e8 un singolo del gruppo musicale britannico Dire Straits: pubblicato nel luglio 1979, fu l'unico singolo estratto dall'album \"Communiqu\u00e9\". Il brano \u00e8 un rock di media velocit\u00e0, in cui ricorrono tutte le peculiarit\u00e0 tipiche delle sonorit\u00e0 dei primi Dire Straits.\nSignificato della canzone.\nLa canzone \u00e8 incentrata su di un monologo interiore dell'io-lirico che, dopo aver notato la somiglianza fisica tra un'affascinante scrittrice intervistata alla televisione e una ex-compagna, effettua un parallelo fra le due donne, richiamando cos\u00ec alla memoria gli aspetti deludenti della personalit\u00e0 dell'ex-partner.\nNel Regno Unito il brano \u00e8 stato utilizzato anche come sigla di una trasmissione televisiva sulle scrittrici."}
{"id": "425204", "revid": "438678", "url": "https://it.wikipedia.org/wiki?curid=425204", "title": "Variabile di istanza", "text": "Nei linguaggi di programmazione orientati agli oggetti, una variabile d'istanza \u00e8 una variabile associata a una classe di oggetti e che rappresenta un elemento dell'informazione contenuta nell'oggetto stesso. Le variabili d'istanza possono essere usate, per esempio, per rappresentare gli \"attributi\" concettuali del tipo di oggetti descritto dalla classe (per questo motivo, le variabili d'istanza vengono talvolta chiamate impropriamente attributi):\nIl nome \"variabile d\"'istanza\"\" enfatizza il fatto che la variabile \u00e8 da considerarsi \"istanziata\" (replicata) in ciascuno degli oggetti della classe. \nIl \"tempo di vita\" di una istanza di variabile d'istanza coincide in genere con quello dell'oggetto che la contiene. La \"visibilit\u00e0\" delle variabili d'istanza coincide in genere con la classe in cui sono definite, secondo il principio dell'information hiding.\nNei linguaggi a oggetti, le variabili d'istanza si distinguono da altri generi di variabili, come le variabili statiche (o \"di classe\") e le variabili automatiche definite all'interno dei metodi.\nL'analogia pi\u00f9 stretta con i concetti della programmazione procedurale (tradizionale) \u00e8 con i campi di un tipo di dato strutturato (per esempio, una codice_5 dei linguaggi derivati dal C)."}
{"id": "425207", "revid": "1543377", "url": "https://it.wikipedia.org/wiki?curid=425207", "title": "ARM7TDMI", "text": "La ARM7TDMI \u00e8 una CPU RISC 16-bit/32-bit progettata dalla ARM, basata su architettura ARM v4T e impiegata da molte compagnie costruttrici di semiconduttori come nucleo per microcontrollori e system-on-a-chip. \u00c8 un core versatile studiato principalmente per dispositivi mobili e a bassa potenza. La sua caratteristica principale riguarda l'emulation in real-time.\nQuesta CPU ha una architettura con struttura generica, che pu\u00f2 essere implementata con diverse tecnologie, e pu\u00f2 arrivare ad occupare una superficie di 13\u00a0mm quadrati e a eseguire fino a 230 MIPS in tecnologia 90\u00a0nm.\nDispone di una interfaccia JTAG per il debug in circuito e di un bus unificato a 32 bit usato sia per i dati che per le istruzioni. Questa interfaccia ha un buffer a 128 bit che permette di effettuare il debug di istruzioni a 32-bit alla velocit\u00e0 di clock massima.\nIl codice scritto per questa CPU \u00e8 eseguibile direttamente sulle CPU pi\u00f9 recenti della famiglia ARM9.\nI prodotti pi\u00f9 famosi che usano microcontrollori o sistemi on chip basati su questa CPU sono l'iPod di Apple, il Game Boy Advance e il Nintendo DS della Nintendo, la maggior parte dei telefoni Nokia e il Lego Mindstorms NXT\nQuesto processore supporta istruzioni a 32-bit e a 16-bit attraverso, rispettivamente, i set di istruzioni ARM e Thumb."}
{"id": "425216", "revid": "123045509", "url": "https://it.wikipedia.org/wiki?curid=425216", "title": "Tolomeo di Mauretania", "text": "Tolomeo era imparentato per parte materna sia con la dinastia reale egizia dei Tolomei - dei quali \u00e8 l'ultimo a portarne il nome -, grazie a sua nonna Cleopatra, sia con quella dei Giulio-Claudi, grazie invece al nonno Marco Antonio, a sua volta nonno anche dell'imperatore Claudio, cognato di Augusto, bisnonno di Caligola e trisavolo di Nerone. \nGovern\u00f2 il regno del padre fino alla morte, avvenuta per volont\u00e0 del cugino Caligola, che dopo la sua uccisione annesse i suoi territori all'Impero romano.\nBiografia.\nTolomeo fu l'unico figlio maschio del monarca berbero Giuba II e della sua consorte Cleopatra VIII Selene. Giuba II era figlio di Giuba I, re della Numidia schieratosi dalla parte di Pompeo contro Giulio Cesare durante la guerra civile romana, mentre Cleopatra VIII era nata invece dal parto gemellare che Cleopatra (propriamente Cleopatra VII) aveva avuto dalla sua relazione con il celeberrimo condottiero romano Marco Antonio (il fratello si chiamava Alessandro Elio); Cleopatra VII era stata l'ultima regina d'Egitto appartenente alla dinastia greco-macedone dei Tolomei, oltre ad esser stata una discendente dei Seleucidi, motivo per cui Tolomeo vantava anche ascendenze persiane.\nIn quanto nipote di Marco Antonio, invece, egli era anche discendente della famiglia romana degli Antoni, imparentata alla lontana con la dinastia giulio-claudia. Tolomeo era pertanto cugino di primo grado dell'imperatore romano Claudio e cugino di secondo grado degli imperatori Caligola e Nerone.\nInsieme alla sorella Drusilla, ricevette un'educazione romana e poteva dirsi ormai, per lingua e cultura, del tutto romanizzato. Nel 19, Giuba II, ormai anziano, lo associ\u00f2 al trono, e cos\u00ec egli cominci\u00f2 a governare insieme al padre fino al 23, anno della morte di quest'ultimo.\nAgli inizi del suo regno, Tolomeo dovette fronteggiare, con l'assistenza del governatore romano dell'Africa, una grande sollevazione delle popolazioni del Nordafrica, scoppiata nel 17 e domata solo nel 24, il cui iniziatore era stato il numida Tacfarinas, che aveva trovato il sostegno di numerose trib\u00f9, e perfino l'appoggio del re dei Garamanti.\nPur essendo alla fine riusciti vincitori, i Romani ebbero grosse perdite di fanti e cavalieri. Come ricompensa del suo atteggiamento leale verso Roma, il senato gli concesse uno scettro d'avorio (riprodotto nelle monete coniate sotto il suo regno) insieme alla distinzione di un manto di porpora ricamato di stelle, e inoltre lo salut\u00f2 re, alleato e amico: un riconoscimento, questo, che riprendeva un'antica tradizione.\nTolomeo spos\u00f2 Giulia Urania. Urania era una donna sira, probabilmente appartenente alla famiglia reale di Emesa (Homs). L'unico figlio di cui si abbia notizia \u00e8 una femmina, di nome Drusilla, nata tra il 37 e il 39 d.C.\nNel 40, Caligola invit\u00f2 a Roma Tolomeo e lo accolse con gli onori che gli spettavano, ma dopo poco lo fece uccidere. A detta di Svetonio (\"Vita di Caligola\", 35) la causa fu un episodio banale: quando Tolomeo fece il suo ingresso al circo per assistere a uno spettacolo indossando un mantello rosso che suscit\u00f2 l'ammirazione generale, Caligola, in un impeto di gelosia avrebbe ordinato che fosse messo a morte. In realt\u00e0, sappiamo che prima di morire egli fu per qualche tempo detenuto in prigione (dove Seneca lo vide: \"De Tranquillitate Animi\" XI.12).\nSembra pi\u00f9 probabile che la condanna di Tolomeo fosse legata ad una cospirazione (dei cui dettagli si sa ben poco), che in quello stesso periodo Caligola aveva scoperto, e in cui era implicato un comandante militare in Germania, Gneo Cornelio Lentulo Getulico, il cui padre aveva combattuto insieme a Giuba II.\nCon Tolomeo di Mauretania moriva l'ultimo dei Tolomei, ma contemporaneamente si spegneva anche la dinastia berbera dei sovrani di Mauretania e Numidia, che da quel momento in poi divennero a pieno titolo delle province dell'Impero romano."}
{"id": "425222", "revid": "1305772", "url": "https://it.wikipedia.org/wiki?curid=425222", "title": "Walk of Life", "text": "Walk of Life \u00e8 una canzone dei Dire Straits, pubblicata come singolo dall'album \"Brothers in Arms\" nel 1985. La canzone ebbe il ruolo di brano d'apertura nella maggior parte dei concerti della band negli anni successivi ed \u00e8 arrivata in prima posizione in Irlanda, in seconda nel Regno Unito, in terza in Nuova Zelanda ed in settima in Canada e nella Billboard Hot 100.\nIl brano.\nCome quasi tutti i brani della rock band britannica, \u00e8 stata composta dal solo Mark Knopfler. Questi spieg\u00f2 che l'espressione contenuta nel titolo (\"walk of life\") tradizionalmente si riferisce ai viaggi che i cantastorie intraprendevano, spostandosi di citt\u00e0 in citt\u00e0. Non a caso, infatti, il videoclip di questa canzone, nella versione trasmessa in Europa, ha come protagonista un musicista da strada che si esibisce e veste la stessa camicia che Knopfler era solito indossare durante i concerti dei Dire Straits. La versione americana del video, invece, \u00e8 composta da scene esilaranti tratte da partite degli sport tradizionali statunitensi (baseball, basket e football americano). Esistono ipotesi secondo le quali il protagonista della canzone sarebbe ispirato al celebre \"Johnny B. Goode\" di Chuck Berry.\nIl brano, basato su un ritmo rock and roll classico con accordi semplici ed essenziali, \u00e8 caratterizzato da un tono decisamente allegro e spensierato. Per questa ragione, il co-produttore della band Neil Dorfsman propose di escluderlo dall'album \"Brothers in Arms\", che al contrario si presentava come un lavoro prevalentemente introspettivo e focalizzato anche sul tema della guerra. Nonostante questo, i Dire Straits erano di un parere diverso e decisero comunque di inserire la canzone nel loro album del 1985.\n\"Walk of Life\" \u00e8 stata trasmessa come \"wake-up call\" all'equipaggio dello Space Shuttle Discovery all'inizio del giorno 7 di volo della missione STS-114 (1\u00ba agosto 2005).\nIn Italia la base di questo brano \u00e8 stata usata per molti anni dalla Gialappa's Band durante la loro trasmissione \"Mai dire Gol\" come colonna sonora della rubrica \"Questo lo segnavo anch'io\", in cui venivano presi in giro i calciatori che durante la giornata calcistica erano riusciti a fallire, per sfortuna o talvolta per vera e propria inettitudine, delle occasioni da rete clamorose."}
{"id": "425230", "revid": "767487", "url": "https://it.wikipedia.org/wiki?curid=425230", "title": "Matteo Pertsch", "text": "Biografia e opere.\nMatteo Pertsch nacque nel 1769 (1770 o 1774, secondo altre fonti) a Buchhorn sul Lago di Costanza da una famiglia di origine tedesca e lasci\u00f2 la sua patria nel 1790 per frequentare l'Accademia di Belle Arti di Brera a Milano. Nello stesso periodo era attivo nel capoluogo lombardo il maggior maestro del Neoclassicismo italiano, Giuseppe Piermarini (professore a Brera tra il 1774 e il 1799 e architetto del Teatro alla Scala di Milano) e la sua lezione lasci\u00f2 sicuramente un'impronta profonda sul giovane Pertsch.\nNel 1794 Matteo vinse il Primo Premio d'Architettura nel concorso dell'Accademia Ducale di Belle Arti di Parma con un progetto per una Zecca Reale. Le speranze d'essere assunto all'Accademia milanese svanirono con l'occupazione francese di Milano e Pertsch fu costretto a riparare a Bergamo.\nArriv\u00f2 a Trieste chiamato \u00abper erigere la grandiosa sua fabbrica sul Canal Grande\u00bb dal greco Demetrio Carciotti, commerciante stabilitosi a Trieste nel 1775. La fiorente attivit\u00e0 triestina di Pertsch cominci\u00f2, quindi, nel 1798 come Privat-Architekt con un lavoro decisamente importante: nello stesso anno l'architetto present\u00f2 i disegni per quella che sar\u00e0 considerata da Giuseppe Righetti \u00abl'opera pi\u00f9 bella di Pertsch, pi\u00f9 maestosa, pi\u00f9 grande [\u2026] la grande casa, o vogliamo dire palazzo di Demetrio Carciotti, ricco e generoso negoziante greco.[\u2026] il suo prospetto verso il mare, rimane tuttora [1865 N.d.A.] l'unica opera architettonica d'un privato, rimarchevole per sontuosit\u00e0, per bellezza, per ricchezza e pel movimento ed effetto prospettivo che trovasi in Trieste, la quale facciata giustamente fece dare al tutto il pomposo nome di palazzo\u00bb.\nIl sovrintendente alle costruzioni fu Giovanni Righetti e l'autore delle sculture fu Antonio Bosa, allievo di Antonio Canova. I lavori terminarono solo nel 1806 (nonostante in facciata compaia la data 1800); si sa per certo che Pertsch adott\u00f2 in questo suo progetto le misure antincendio promulgate nel 1801.\nNel 1799, Pertsch partecip\u00f2 al concorso indetto dal ceto mercantile per \u00aberigere un edificio ad uno di Borsa, meritevole di testimoniare ai tardi nipoti la prosperit\u00e0 ed il trionfo delle conservate franchigie e la dichiarazione di porto franco colla trinit\u00e0 commerciale\u00bb, ma l'Accademia di Parma prefer\u00ec i disegni di Antonio Mollari. Secondo la testimonianza di Giovanni Righetti, per\u00f2, nel progetto definitivo furono accettati alcuni suggerimenti del Pertsch.\nNello stesso anno inizi\u00f2 i lavori al Teatro Nuovo di Trieste, progettato dal famoso architetto veneziano Giannantonio Selva (autore del Teatro La Fenice a Venezia): Pertsch, impegnato ancora nei lavori di Palazzo Carciotti, fu incaricato di realizzare un'imponente facciata in adattamento del nuovo piano imposto dal Governo di Vienna. Con questa opera architettonica Matteo Pertsch dimostr\u00f2 la sua indipendenza artistica e la sua capacit\u00e0 di adattamento alle condizioni edilizie precostituite, nonostante il suo lavoro denoti sensibili somiglianze con il Teatro alla Scala del Piermarini e con altri esempi lombardi.\nUna tra le opere pi\u00f9 interessanti e originali del Pertsch \u00e8 la Rotonda Pancera, edificio a facciata semicircolare. I lavori di costruzioni furono affidati al ticinese Giovanni Righetti. La costruzione della Rotonda \u00e8 da datarsi, tra l'altro, attorno al 1805: questo spiegherebbe l'affinit\u00e0 stilistica col Palazzo Carciotti, terminato lo stesso anno.\nNel 1807 Pertsch abbandon\u00f2 Trieste in seguito all'occupazione francese per trasferirsi a Graz, guadagnando una certa fama anche in Stiria e in Carniola con opere sia pubbliche che private. Ritorn\u00f2 a Trieste nel 1817 per non allontanarsene pi\u00f9, continuando la fiorente attivit\u00e0 che aveva lasciato dieci anni prima.\nUna spiegazione per il gran numero di incarichi affidati al Pertsch all'inizio del XIX secolo ci viene ancora dal Righetti:\n\u00abAveva quell'artista una profonda pratica nelle costruzioni che dava ai suoi lavori quella conveniente solidit\u00e0, senza eccedere ad inutili e grandi spese, sapeva altres\u00ec ovviare ai difetti nei quali incorrono pi\u00f9 volte i tecnici. A quanto ci consta egli fu uno dei primi che introducesse i pi\u00f9 notevoli miglioramenti nelle costruzioni muratorie, e nei sistemi e forme dei ferramenti delle porte e finestre, come sarebbero le spagnolette, le bandelle e le toppe incassate nella grossezza del legno, ed altre. Per le quali cose egli sal\u00ec in tanta reputazione, che ne era soverchiato di commissione tecniche-artistiche, e gli artieri tutti avevano in lui cotanta fiducia, che quasi ne era divenuto il comun padre o protagonista; e diversi furono i capi-maestri che da lui si formarono\u00bb. Tra questi edifici possiamo ricordare la Casa Covacevich (gi\u00e0 Mauroner - 1821), la Casa Steiner in Corso Italia (1824) e la cosiddetta Casa Recher (1833), demolita nel 1911.\nMatteo Pertsch intervenne con progetti e proposte nella costruzione del cimitero cattolico di Sant'Anna attorno al 1822 e gi\u00e0 prima aveva eseguito lavori di geometra nella parte nord-occidentale dello stesso, atti alla costruzione del cimitero della comunit\u00e0 greco-orientale, per la quale progett\u00f2 e costru\u00ec anche la facciata e due campanili della chiesa di San Nicol\u00f2 (1819).\nDal 1820 la Deputazione di Borsa si rivolse a lui quale consigliere, perito o imprenditore per vari incarichi, affidandogli anche diversi progetti poi non realizzati per i pi\u00f9 svariati motivi. \nContrariamente a quanto detto da molti, il faro della Vecchia Lanterna non fu opera di Pietro Nobile ma del Pertsch, che present\u00f2 tra il 1824 e il 1831 almeno sei progetti per la realizzazione. Proprio nel 1831 Pietro Nobile, della Direzione Aulica delle Fabbriche di Vienna, avall\u00f2 l'inizio dei lavori.\nL'attivit\u00e0 del Pertsch si orient\u00f2 anche in altre direzioni: fu \"stimatore di stabili e pubblico perito delle costruzioni\" e intervenne nel pubblico interesse su diversi problemi e proposte per la costruzione delle carceri e per l'approvvigionamento dell'acqua potabile. Prest\u00f2 la sua opera al Governo e al Magistrato e venne chiamato a far parte di varie commissioni comunali. Per due anni tenne la cattedra di Architettura Civile alla Scuola reale e di nautica (inaugurata nel 1818). Fu inoltre accolto in molte Accademie in qualit\u00e0 di Membro d'Onore, come quella di San Luca in Roma (1825) e poi alle Belle Arti di Firenze (1825), Venezia (1826), Parma, Bologna e Napoli (1827).\nLa vasta esperienza in campo architettonico gli diede l'occasione di escogitare vere e proprie invenzioni, come ad esempio le canne fumarie di pietra forata al posto dei consueti camini in muratura, l'adozione di focolai economici e graticole di selezione delle spazzature. Tradusse dal tedesco il \"Saggio sulle propriet\u00e0 e sugli effetti delle volte\" dell'architetto Karl Friedrich Meerwein, con una dedica al Conte Gabriele di Porcia e una prefazione.\nGiuseppe Righetti disse di Pertsch: \u00abFu uomo ben versato nella storia delle arti, nella geometria, nella meccanica, ed anche nelle belle lettere. I suoi concetti architettonici sono graziosi, armonici, svariati e caratteristici al soggetto. Amava l'applicazione degli ordini nei scomparti nelle facciate con archi e finestre arcuate con bassorilievi, imposte e conciamenti di buone profilazioni e risentite.\u00bb\nNel 1802 Pertsch spos\u00f2 Maddalena Vogel che gli diede quattro figli e tre figlie. Tre dei maschi seguirono le orme del padre sulla strada dell'arte, tra loro Nicol\u00f2 continu\u00f2 l'attivit\u00e0 architettonica specialmente a Trieste, avendo ottenuto l'autorizzazione prescritta nel 1835.\nL'allievo pi\u00f9 importante di Matteo Pertsch fu Antonio Buttazzoni (1800-1848) che inizi\u00f2 la carriera nel suo studio e frequent\u00f2 per pi\u00f9 di due anni l'Accademia di Brera. L'influenza del maestro non fu mai nascosta da Buttazzoni, che dal 1824 lavor\u00f2 molto, soprattutto a Lubiana.\nNonostante gli atteggiamenti spesso non accomodanti verso le autorit\u00e0 e gli screzi accidentali con i propri colleghi (tra cui Pietro Nobile e Giuseppe Sforzi), Matteo Pertsch godeva a Trieste della massima considerazione sia nel settore pubblico che in quello privato. Giuseppe Righetti forn\u00ec, a tal proposito, alcune interessanti informazioni sulla persona del Pertsch: \u00abIl carattere di M. Pertsch era quale lo preconizza Vitruvio agli architetti; cio\u00e8 onesto, leale, prudente, benefico, affabile e manieroso con tutti senza ostentazione: ascoltava e ne faceva profitto delle altrui opinioni e consigli; sapeva distinguere le capacit\u00e0 e proteggerle, trovare i virtuosi e divenirne amico. Tanto era addottrinato nell'arte, che diede alla luce un'interessante operetta intorno alla costruzione delle volte, se ben la memoria non c'inganna. Siccome poi in et\u00e0 provetta era sofferente in salute, eccedeva bens\u00ec talora in causticit\u00e0 ed irritazione, ma tosto se ne ricomponeva.\u00bb\nMatteo Pertsch mor\u00ec in seguito ad una lunga malattia all'et\u00e0 di circa 60 anni l'11 aprile 1834."}
{"id": "425235", "revid": "729019", "url": "https://it.wikipedia.org/wiki?curid=425235", "title": "Hans Oster", "text": "Maggior generale dell'Esercito tedesco, fu una figura di spicco dell'opposizione al regime nazista di Adolf Hitler. Riusc\u00ec ad operare fino al 1944, quando fu arrestato in seguito al fallito attentato del 20 luglio.\nBiografia.\nFaceva parte dal 1935 del servizio d'intelligence militare, l'Abwehr.\nUfficiale della \"Wehrmacht\", gi\u00e0 nel 1937 aveva progettato di rovesciare Hitler, con il Conte Hans-J\u00fcrgen von Blumenthal e altri ufficiali che dovevano marciare all'interno della Cancelleria del Reich e arrestarlo (la cosiddetta Cospirazione Oster). Il piano venne per\u00f2 cancellato quando il Primo Ministro del Regno Unito Neville Chamberlain decise di adottare una politica di \"appeasement\" nei confronti della Germania nazista.\nNel 1938, promosso colonnello, diviene capo del dipartimento centrale organizzazione e personale dell'Abwher.\nDopo lo scoppio della Seconda guerra mondiale, Oster inform\u00f2 il governo olandese della data esatta della prevista invasione dei Paesi Bassi. Nel 1942 \u00e8 promosso \"Generalmajor\" (generale di divisione). Nel 1943 per\u00f2, le accuse sempre pi\u00f9 pesanti di aver aiutato gli ebrei, portarono alle sue dimissioni. Nel 1944, venne arrestato dalla Gestapo il giorno dopo il fallito attentato del 20 luglio. Dopo un processo farsa, l'8 agosto 1944 fu condannato a morte assieme a Dietrich Bonhoeffer e Wilhelm Canaris. Il 9 aprile 1945 fu impiccato nel campo di concentramento di Flossenb\u00fcrg. Per ulteriore umiliazione Oster fu impiccato nudo. Il campo di concentramento fu liberato pochi giorni dopo dagli Alleati.\nDi famiglia evangelica, di lui \u00e8 stato scritto che avesse una concezione chiara dell'etica, specialmente religiosa."}
{"id": "425280", "revid": "474175", "url": "https://it.wikipedia.org/wiki?curid=425280", "title": "Durance (fiume)", "text": "La Durance (in italiano Druenza, ora in disuso; in latino \"Druentia\") \u00e8 un fiume lungo 323,5\u00a0km del sud-est della Francia. La sua fonte \u00e8 situata sul monte Chenaillet (a 2.634 metri sul livello del mare), nel dipartimento delle Alte Alpi, vicino alla frontiera italiana; si getta nel Rodano, alcuni chilometri a sud di Avignone, nel dipartimento della Vaucluse.\nStoria.\nNell'antichit\u00e0, si riteneva che la Durance fosse difficilmente navigabile, a causa delle sue acque tumultuose e della larghezza del suo letto, oggi considerevolmente ridotta per la \"retenue\" di Serre-Pon\u00e7on e del prelievo di un canale, il canale della Durance, sul suo corso.\nIn epoca preromana, serviva soprattutto come frontiera tra due differenti popoli stabiliti lungo il suo letto, come i Galli Cavari (Cavaillon) e la trib\u00f9 ligure dei Salluvi, detti anche \"Salii\" (Bocche del Rodano). Delle chiatte dovevano permettere di attraversarla, soprattutto all'altezza di Pertuis, citt\u00e0 il cui nome, che tradotto significa \"stretto di mare\" o, una volta, \"pertugio\", conserva il ricordo di questa funzione.\nSecondo lo storico romano Tito Livio (autore di Ab Urbe Condita) questo fiume venne attraversato da Annibale e dal suo esercito prima di valicare le Alpi. Dal XII al XIX secolo il fiume fu impiegato per la fluitazione di legname.\nPercorso.\nFino al Lago di Serre-Pon\u00e7on la Durance scorre in una valle pi\u00f9 o meno larga attorniata da alte montagne e chiamata Brian\u00e7onnais. \u00c8 un fiume alpino a regime nivale con delle grandi portate in giugno e delle magre in estate.\nScendendo da Montgen\u00e8vre riceve le acque della Clar\u00e9e; attraversa Brian\u00e7on e riceve la Guisane. Dirigendosi allora verso sud riceve le acque della Gyronde (torrente che scende dal massiccio des \u00c9crins) e del Guil; e poi si getta nel Lago di Serre-Pon\u00e7on un po' a valle di Embrun. Il fiume Ubaye si congiunge con la Durance direttamente attraverso il lago.\nDopo il lago il paesaggio cambia radicalmente perch\u00e9 le montagne lasciano il posto a degli altopiani. Nei pressi di Sisteron riceve il Bu\u00ebch e con esso tanti altri affluenti minori. Nell'ultima parte del suo percorso la Durance scorre in una grande piana alluvionale di vari chilometri di larghezza (5\u00a0km a Manosque). Riceve le acque della Bl\u00e9one nei pressi di Les M\u00e9es, l'Asse qualche chilometro a sud di Oraison e il Verdon nei pressi di Vinon-sur-Verdon. Dopo il Verdon non riceve pi\u00f9 altri affluenti importanti.\nPrincipali citt\u00e0 attraversate.\nIl fiume attraversa pi\u00f9 dipartimenti e funge da confine per un certo tratto fra quello di Alte Alpi e Alpi dell'Alta Provenza, quindi fra Vaucluse e Bocche del Rodano e poi tra Vaucluse e Var (1\u00a0km). \nDi seguito sono elencati i dipartimenti e le principali citt\u00e0 attraversate:"}
{"id": "425290", "revid": "279184", "url": "https://it.wikipedia.org/wiki?curid=425290", "title": "Sfera unitaria", "text": "In matematica, una sfera unitaria \u00e8 l'insieme dei punti che distano 1 da un punto detto \"centro\". Una palla \u00e8 la regione racchiusa dalla sfera unitaria. Questa nozione \u00e8 usata nello spazio euclideo e pi\u00f9 in generale in qualsiasi spazio metrico.\nIn uno spazio euclideo, \"la\" sfera unitaria e \"la\" palla unitaria sono quelle aventi come centro l'origine. Ogni altra sfera pu\u00f2 essere trasformata in una sfera unitaria con una combinazione di traslazioni e omotetie. In questo modo molte propriet\u00e0 di una sfera possono essere studiate (senza perdita di generalit\u00e0) su una sfera unitaria.\nSfera unitaria nello spazio euclideo.\nNello spazio euclideo con \"n\" dimensioni, la sfera unitaria \u00e8 l'insieme di tutti i punti formula_1 che soddisfano l'equazione\ne la palla racchiusa \u00e8 l'insieme dei punti che soddisfa la disuguaglianza\nFormule generali per l'area e il volume.\nIl volume di una palla unitaria \"n\"-dimensionale nello spazio euclideo, e l'area della superficie della sfera unitaria, appaiono in molte formule importanti dell'analisi matematica. L'area della superficie della sfera in \"n\" dimensioni, spesso denotata in letteratura con formula_4, pu\u00f2 essere espressa con l'uso della funzione gamma:\nIl volume della palla unitaria \u00e8 formula_6.\nPalle unitarie in spazi vettoriali normati.\nPi\u00f9 precisamente, la palla unitaria aperta in uno spazio normato formula_7, con la norma formula_8, \u00e8\nessa \u00e8 l'interno della palla unitaria chiusa di (\"V\",||\u00b7||),\nL'ultima \u00e8 l'unione disgiunta dei precedenti e del loro bordo comune, la sfera unitaria di \n(\"V\",||\u00b7||),\nLa \"forma\" della palla unitaria \u00e8 interamente dipendente dalla scelta della norma; potrebbe avere 'spigoli', e per esempio assomigliare a [\u22121,1]\"n\", nel caso della norma \"l\"\u221e in \"R\"\"n\". La palla rotonda si ottiene nello spazio euclideo dotato della norma usuale; la sua frontiera \u00e8 quella che comunemente si indica con \"sfera unitaria\". Le immagini seguenti rappresentano la sfera unitaria per alcuni spazi formula_12 bidimensionali per diversi valori di \"p\" (la palla unitaria \u00e8 concava per \"p\" &lt; 1 e convessa per \"p\" \u2265 1): \nQuesto chiarisce il perch\u00e9 la condizione \"p\" \u2265 1 sia necessaria nella definizione della norma formula_12: la palla unitaria in un generico spazio normato deve essere convessa come diretta conseguenza della disuguaglianza triangolare.\nGeneralizzazione agli spazi metrici.\nTutte e tre le definizioni sopra possono essere semplicemente generalizzate agli spazi metrici, con la scelta di un'origine. Tuttavia, considerazioni topologiche (punti interni, chiusara, bordo) non si applicano necessariamente nella stessa maniera (per esempio negli spazi ultrametrici, tutte e tre sono simultaneamente insiemi aperti e chiusi), e la sfera unitaria potrebbe essere vuota in alcuni spazi metrici."}
{"id": "425297", "revid": "287204", "url": "https://it.wikipedia.org/wiki?curid=425297", "title": "-omica", "text": "In biologia molecolare, ci si riferisce comunemente al neologismo omica (in inglese \"omics\") per indicare l'ampio numero di discipline biomolecolari che presentano il suffisso \"-omica\", come avviene per la genomica o la proteomica. Il suffisso correlato \"-oma\" (in inglese \"-omes\") indica invece l'oggetto di studio di queste discipline (genoma, proteoma).\nOrigini del termine.\nIl successo del suffisso pi\u00f9 generale \"-om-\" ha avuto origine dall'ampio uso che il termine \"genoma\" ha riscosso nella comunit\u00e0 scientifica. La prima apparizione di questa terminazione, in realt\u00e0, \u00e8 da ricondurre al termine bioma. Anche se alcuni fanno risalire l'origine di questo suffisso a \"cromosoma\", tale correlazione \u00e8 quantomeno inesatta. Cromosoma deriva dal greco \"\u03c7\u03c1\u03c9\u03bc(\u03b1\u03c4)-\" (\"colore\") e \"\u03c3\u03c9\u03bc(\u03b1\u03c4)-\" (\"corpo\"). Appare dunque evidente che il suffisso di cromosoma (\"-soma\", appunto) \u00e8 diverso da \"-oma\".\nLa \"moda\" di creare nuovi \"-oma\" pu\u00f2 essere fatta risalire intorno al 1995, all'interno delle comunit\u00e0 dei bioinformatici di Cambridge, Stanford, Yale, Harvard ed altri importanti centri di ricerca. Nella seconda met\u00e0 degli anni '90, dunque, si inizi\u00f2 a diffondere nella comunit\u00e0 scientifica la convinzione che il suffisso \"-oma\" potesse facilmente etichettare qualsiasi disciplina in corso di formazione. Nacquero cos\u00ec il \"metaboloma\", il \"textoma\", l\"interattoma\", il \"bacterioma\", l\"eukaryoma\", il \"neuroma\" e molti altri.\nNell'opinione di buona parte della comunit\u00e0 scientifica permane l'idea che il suffisso \"-oma\" sia di origine greca. Poich\u00e9 \"genoma\" indica la totalit\u00e0 del materiale genetico di un organismo, infatti, \u00e8 opinione diffusa che il suffisso \"-oma\" indichi la totalit\u00e0 di quanto indicato nel prefisso. Ad ogni buon conto, non esiste alcuna correlazione tra tale suffisso e la lingua greca antica. Alcuni, poi, ritengono che \"-oma\" possa derivare dal latino \"omni-\" (che ben esprime l'idea di \"tutto\"): tale interpretazione sembra forzata, se non del tutto priva di fondamento.\nIn ogni caso, in seguito alla diffusione di progetti di biologia quantitativa applicati su larga scala (come il Progetto Genoma Umano), il suffisso \"-oma\" \u00e8 stato adottato dalle comunit\u00e0 dei bioinformatici e dei biologi molecolari, che hanno continuato ad usarlo per etichettare le numerose discipline di recente istituzione.\nUtilizzo attuale degli \"-oma\".\nL'utilizzo degli \"-oma\" permette ai biologi e ai bioinformatici di classificare agevolmente un particolare campo di studi in biologia cellulare. Oltre a \"genoma\", capostipite degli -oma, ha avuto un'ampia diffusione il termine proteoma che indica la totalit\u00e0 delle proteine espresse in un organismo, tessuto o cellula (vale a dire la sua espressione genica). Il successo di questi termini, la loro diffusione, nonch\u00e9 la proliferazione, \u00e8 dovuto all'esigenza di delimitare e definire il campo di ricerca di nuovi ambiti disciplinari.\nLista di \"-oma\".\nDi seguito sono riportati i pi\u00f9 importanti \"-oma\" proposti recentemente all'interno della comunit\u00e0 scientifica."}
{"id": "425305", "revid": "1522738", "url": "https://it.wikipedia.org/wiki?curid=425305", "title": "Gagauzia", "text": "La Gaga\u00f9zia o Gagausia (\"Gagauz Yeri\" in gagauzo; \"G\u0103g\u0103uzia\" in rumeno; \u0413\u0430\u0433\u0430\u0443\u0437\u0438\u044f, \"Gagauzija\" in russo; \u0413\u0430\u0433\u0430\u0443\u0437\u0456\u044f, \"Hahauzija\" in ucraino) \u00e8 un'entit\u00e0 territoriale autonoma della Moldavia. Essa copre una superficie di , \u00e8 popolata da 157.200 abitanti (2004) e ha come capoluogo la citt\u00e0 di Comrat.\nIl suo nome deriva dalla parola \"gagauzo\", che a sua volta viene dal nome Gok-Oghuz usato per descrivere i discendenti della trib\u00f9 turche Oghuz. I tatari di Crimea e gli uiguri usano la parola \"gok\" che significa \"cielo\" o \"cielo blu\", e quindi Gok-Oghuz letteralmente significa \"cielo blu Oghuz\".\nLa Gagauzia \u00e8 il centro politico, economico e culturale dei gagauzi. Sebbene ci siano significative minoranze gagauze in altre parti di Moldavia, Ucraina, Russia, Turchia e altri paesi dell'Europa orientale, la Gagauzia \u00e8 l'unica area al mondo in cui la lingua e la cultura gagauza hanno uno status ufficiale.\nStoria.\nSotto l'influenza russa.\nNel 1812 la Bessarabia, fino allora parte del Principato di Moldavia, venne ceduta all'Impero russo dopo la sconfitta degli Ottomani nella guerra russo turca del 1806-12.\nCon l'arrivo dei Russi, le popolazioni nomadi nogai che abitavano nel Budjak, la parte meridionale della Bessarabia, vennero scacciate. A ripopolare il territorio vennero chiamati dalla Bulgaria orientale i Gagauzi, che tra il 1812 e il 1846 s'insediarono nelle aree dove poi sorsero i villaggi di Comrat, Avdarma, Ci\u0219michioi, Congaz e Tomai.\nNello stesso periodo e nella medesima area s'insedi\u00f2 una numerosa comunit\u00e0 di bulgari.\nCon l'eccezione di un breve periodo di autonomia con la costituzione della Repubblica di Comrat durato appena cinque giorni nell'inverno del 1906, i gagauzi sono stati governati in successione dall'Impero russo, dalla Romania, dall'Unione Sovietica e dalla Moldavia.\nDopo l'indipendenza moldava.\nDopo la dichiarazione d'indipendenza nel 1990 venne creata la Repubblica Gagauza, nel 1994 si arriv\u00f2 ad un accordo che sanc\u00ec una larga autonomia del territorio.\nNell'aprile 2015 \u00e8 stata eletta alla carica di governatore della Gagauzia Irina Vlah, di posizioni autonomiste e filorusse.\nGeografia fisica.\nMorfologia.\nLa Gagauzia \u00e8 un territorio non contiguo che si sviluppa nella parte meridionale della Moldavia. Confina in alcuni punti a est e a sud con l'Ucraina.\nIl territorio si compone di un corpo centrale che si sviluppa attorno alla capitale Comrat, e tre enclavi nella Moldavia centrale, l'area di Vulcane\u0219ti, la pi\u00f9 grande, nell'estremo sud della Moldavia, l'enclave di Copceac, un piccolo rettangolo di terra, e l'enclave pi\u00f9 piccola, quella di Carbalia, dalla forma grossomodo romboidale.\nIl territorio della Gagauzia \u00e8 completamente pianeggiante, con altitudini mai superiori ai 200 m s.l.m. e si sviluppa nel contesto della bassa Bucovina, tra gli estuari dei fiumi Dniestr e Danubio-Prut.\nIdrografia.\n\u00c8 attraversata da diversi fiumi, come il Botna, Jalpug, Prut e Kogilnik. Il lago principale \u00e8 il Prutul de Jos, di 1.700 ettari, nel Valkane\u0219, una delle principali riserve naturali (6\u00a0km\u00b2).\nFiume principale della Gagauzia centrale \u00e8 lo Ialpugul, che nasce su una piccola altura nella Moldavia settentrionale, nel Distretto di Cimi\u0219lia, e scorre verso sud solcando la pianura della Bucovina verso il delta del Danubio e il Mar Nero. Lungo il suo percorso crea diversi laghi. Entrando in Gagauzia ne crea tre principali, in ordine da nord a sud: il Lago Comrat, a nord di Comrat, il Lago Conzag, a nord di Conzag e il Lago Taraclia, al confine meridionale tra la Gagauzia centrale e il Distretto di Taraclia, rientra poi in Gagauzia attraversando l'enclave di Copceac e poi torna al Raional Taraclia, ed infine entra in Ucraina e nel delta del Danubio.\nAltro bacino lacustre della Gagauzia centrale \u00e8 il Lago Co\u0163ofeni, a nord-est di Congaz, vicino al villaggio di Cotovscoe.\nNell'area di Vulc\u0103ne\u0219ti, il fiume Cahul, arriva da nord, formando l'omonimo lago al confine tra il Distretto di Cahul e l'area di Vulc\u0103ne\u0219ti, scorre verso sud, attraversando la citt\u00e0 di Vulc\u0103ne\u0219ti e scorre verso sud andando a sconfinare in Ucraina per tuffarsi nel delta del Danubio.\nPopolazione.\nLa Gagauzia ha una popolazione di 155.646 abitanti (dati del 2004) con una densit\u00e0 di 85 per km\u00b2.\nEvoluzione demografica.\nSecondo il censimento del 2004, dei 155.646 in 58.190 vivono in citt\u00e0 mentre i restanti 97.456 in comunit\u00e0 rurali.\nLa popolazione \u00e8 cos\u00ec divisa dal punto di vista etnico:\nReligione.\nLa maggioranza della popolazione della Gagauzia \u00e8 di religione ortodossa. La chiesa ortodossa moldava \u00e8 una chiesa autonoma sotto la giurisdizione del Patriarcato di Mosca. Il territorio della Gagauzia fa parte dell'eparchia di Cahul e Comrat, una delle quattro della Moldavia. Ed altre persone appartengono alla Chiesa Ortodossa Romena.\nEsistono minoranze musulmane, cattoliche ed ebree.\nSociet\u00e0.\nLingue e dialetti.\nLe lingue ufficiali sono gagauzo, rumeno, russo.\nOrdinamento del territorio.\nSuddivisioni storiche e amministrative.\nL'Unit\u00e0 amministrativa autonoma della Gagauzia \u00e8 suddivisa in 32 localit\u00e0 cos\u00ec ripartite: 1 municipalit\u00e0, 2 citt\u00e0, 23 comuni e 6 frazioni (amministrate dai rispettivi comuni).\nExclavi ed enclavi.\nFanno parte del territorio autonomo, oltre al corpo centrale, 3 exclavi nella Moldavia: i territori della citt\u00e0 di Vulcane\u0219ti, e i villaggi di Copceac e Carbolia.\nIstituzioni, enti e associazioni.\nOrdinamento scolastico.\nIn Gagauzia si segue il sistema scolastico moldavo, con alcune autonomie.\nIn Gagauzia vi sono 55 scuole, il College pedagogico di Comrat (una scuola superiore con due anni post-diploma) e l'Universit\u00e0 di stato di Comrat (\"Universitatea de Stat din Comrat\"). La Turchia ha finanziato la creazione di un centro culturale turco (\"T\u00fcrk \u0130\u015fbirli\u011fi Ve Kalk\u0131nma \u0130daresi Ba\u015fkanl\u0131\u011f\u0131\") e di una libreria turca (\"Atat\u00fcrk K\u00fct\u00fcphanesi\"). Nel villaggio di Be\u0219alma si trova un museo storico ed etnografico gagauzo, fondato da Dmitrii Kara Coban.\nNonostante sia stato dichiarato il gagauzo lingua nazionale, le autorit\u00e0 locali non hanno sviluppato nessun sistema scolastico in questa lingua. La maggior parte di essi si basa sulla lingua russa, in contrapposizione al resto della Moldavia, dove si basano sul rumeno. Anche con l'introduzione del sistema a quattro lingue (russo, rumeno, inglese o francese e gagauzo), la lingua locale \u00e8 comunque all'ultimo posto.\nForze armate.\nA seguito della sua grande autonomia, la Gagauzia ha il proprio corpo di polizia.\nPolitica.\nL'autonomia della Gagauzia \u00e8 garantita dalla Costituzione moldava e regolata dal Gagauz Autonomy Act del 1994. Se la Moldavia decidesse di unirsi con la Romania, la Gagauzia avrebbe il diritto all'autodeterminazione. L'Assemblea del Popolo Gagauzo (\"Adunarea Popular\u0103\"; gagauzo: \"Halk Toplu\u015fu\"), composta da 35 membri, ha un mandato per legiferare nell'ambito della sua giurisdizione. Questo include leggi in materia di educazione, cultura, sviluppo locale, tesoro e fisco, sicurezza pubblica e questioni sull'amministrazione territoriale. L'Assemblea del Popolo ha inoltre due poteri speciali: pu\u00f2 partecipare nella formulazione della politica interna ed estera moldava e pu\u00f2 godere del diritto d'appello alla Corte Costituzionale moldava.\nIl pi\u00f9 alto rappresentante della Gagauzia, che dirige la struttura del potere esecutivo, \u00e8 il Governatore della Gagauzia (rumeno: \"Guvernatorul G\u0103g\u0103uziei\"; gagauzo: \"Bashkan\"). Viene eletto dal popolo a suffragio universale con un mandato di quattro anni. Ha potere su tutti i corpi amministrativi della Gagauzia ed \u00e8 anche un membro del Governo moldavo. L'eligibilit\u00e0 al governatorato richiede una ottima padronanza della lingua gagauza, cittadinanza moldava ed et\u00e0 minima di 35 anni.\nIl potere esecutivo \u00e8 esercitato dal Comitato Esecutivo (\"Comitetul Executiv\" o \"Bakannik Komiteti\"). I suoi membri sono nominati dal Governatore o attraverso un voto a maggioranza nella prima sessione dell'Assemblea del Popolo. Il comitato si assicura del rispetto delle leggi della Moldavia e di quelle gagauze.\nIl \"Movimento popolare gagauzo Khalky\" \u00e8 un partito politico separatista gagauzo.\nEconomia.\nLa base dell'economia gagauza \u00e8 l'agricoltura ed in particolare la viticoltura (si coltivano anche cereali e legumi). I principali prodotti d'esportazione sono vino, olio di girasole, bevande non alcoliche, lana e tessuti. Ci sono 12 cantine che producono pi\u00f9 di 400.000 tonnellate all'anno. Ci sono anche due oleifici, due industrie di tappeti, un'industria per il trattamento delle carni ed una della produzione di bevande non alcoliche. Secondo dati del 1993, l'agricoltura costituisce il 70% del PIL."}
{"id": "425335", "revid": "3831", "url": "https://it.wikipedia.org/wiki?curid=425335", "title": "Gruppo archeologico romano", "text": ""}
{"id": "425368", "revid": "106456", "url": "https://it.wikipedia.org/wiki?curid=425368", "title": "Medals Plaza", "text": "Medals Plaza \u00e8 stata la Piazza delle Medaglie dei XX Giochi olimpici invernali dal 10 al 26 febbraio 2006, disputati nella citt\u00e0 sabauda.\nSituata nel cuore di piazza Castello, ha ospitato 55 delle 84 cerimonie di premiazioni degli atleti, 15 concerti durante le olimpiadi, 5 concerti durante le IX Giochi paralimpici invernali e la cerimonia di chiusura delle paraolimpiadi. Nata dal progetto dello Studio Gio Forma con Italo Rota, la Medals Plaza rappresenta il palco pi\u00f9 grande mai costruito in Europa: oltre 700 metri quadrati di struttura, con una parte centrale rotante per consentire avvicendamenti rapidi tra cerimonie e spettacoli. Il palcoscenico era riscaldato e completamente ricoperto di lastre di acciaio lucidate a specchio, angolate in modo tale da riflettere il cielo e i monumenti di piazza Castello. Un grande schermo raggiunse i 300 metri quadrati, con 300 corpi illuminanti e 50.000 W di potenza.\nDietro il palco si trovava la \"casa delle bandiere\", costituita da una torre alta 30 metri che ha ospitato le bandiere di tutti i Paesi partecipanti ai XX Giochi olimpici invernali. La piazza prevedeva mille posti a sedere pi\u00f9 altri 8.000 in piedi.\nDurante le olimpiadi, gli spettatori sono stati sottoposti a controlli di tipo aeroportuale, con passaggio attraverso \"metal detector\". Al contrario durante le paralimpiadi l'accesso \u00e8 stato libero e senza alcun controllo."}
{"id": "425370", "revid": "124869388", "url": "https://it.wikipedia.org/wiki?curid=425370", "title": "Cristina Plevani", "text": "Biografia.\nSoprannominata \"cenerentola triste\" all'interno della casa-bunker di Cinecitt\u00e0, ha avuto nel corso del reality una breve relazione con il coinquilino Pietro Taricone. La relazione procur\u00f2 un certo scandalo, con relativo clamore mediatico, quando i due ebbero un rapporto sessuale (supposto, in quanto erano nascosti dalle tende di una finestra, ma da loro successivamente confermato) ripreso dalla diretta della pay-TV Stream e poi riproposto da varie trasmissioni, all'alba del quinto giorno di permanenza. La ragazza, rimasta 100 giorni nella casa, ha vinto, grazie al televoto, con il 60% dei voti, 250 milioni di lire (circa \u20ac 130.000), battendo in finale gli altri due concorrenti superstiti, Salvo Veneziano (classificatosi secondo) e Pietro Taricone (classificatosi terzo).\nCarriera.\nDopo la vittoria, \u00e8 stata ospite di numerose trasmissioni Mediaset, in particolare \"Buona Domenica\" condotta da Maurizio Costanzo, nella quale \u00e8 stata ospite fissa per diverse edizioni. \nNel 2001 ha condotto la rubrica \"Tutto questo \u00e8 Beautiful\", insieme a un altro concorrente del Grande Fratello 1, Rocco Casalino. \nIn questi anni ha esordito come attrice di fotoromanzi per \"Grand Hotel\" e posato per la rivista \"Max\". Ha condotto vari programmi radiofonici su RTL 102.5 e successivamente su \"LikeRadio Music&amp;Passion.\" \nNella prima met\u00e0 degli anni 2000 sfila per lo stilista Lorenzo Riva nella suggestiva cornice di piazza di Spagna a Roma. \nHa inoltre inciso una cover del noto brano \"Ma che freddo fa\" di Nada.\n\u00c8 stata inviata di \"Verissimo\" al \"Festival di Sanremo 2001\", accanto a Enrico Silvestrin. Dal 2001 per diversi anni cura una rubrica sul settimanale \"Visto\". Nel 2004 ha partecipato alla trasmissione di Maria De Filippi \"Uomini e donne\" nel ruolo di tronista e al talk show \"Reality Talk\" su Sky. Nel 2010 collabora con \"GolplayTV\" conducendo interviste in svariati locali del nord Italia. \nPlevani \u00e8 istruttrice Fin di primo e secondo livello, di fitness e hydro bike nel bresciano, ed \u00e8 spesso ospite ricorrente in trasmissioni sia Rai che Mediaset, tra le tante si ricordano \"Agor\u00e0\", \"Mattino 5\", \"Domenica Live\", \"Live - Non \u00e8 la d'Urso\", \"Pomeriggio 5\", \"TV Talk\"."}
{"id": "425384", "revid": "380654", "url": "https://it.wikipedia.org/wiki?curid=425384", "title": "Mixed wrestling", "text": "Il Mixed wrestling, o intergender wrestling, \u00e8 un particolare tipo di incontro di wrestling nel quale i due partecipanti sono di sesso opposto. L'espressione si pu\u00f2 riferire anche ad incontri di coppia con un uomo ed una donna in entrambi i team.\nFra la met\u00e0 degli anni novanta e i primi anni 2000 l'interesse verso questo tipi di incontri \u00e8 aumentato, tant'\u00e8 da essere introdotti negli spettacoli delle principali federazioni di wrestling statunitensi come l'Extreme Championship Wrestling, la World Wrestling Federation e la World Championship Wrestling). Oggi le principali organizzazioni di wrestling come la World Wrestling Entertainment e la Total Nonstop Action Wrestling raramente mettono di fronte sul quadrato uomini e donne.\nIn molte occasioni il \"mixed wrestling\" perde la sua caratteristica sportiva per connotarsi con un tipo di fantasia erotica quale la dominazione-sottomissione: in questo caso l'uomo \u00e8 sempre fisicamente inferiore alla donna e deve obbligatoriamente perdere l'incontro, oltre a dover subire varie umiliazioni, come baciare, leccare e odorare i piedi della lottatrice. In diversi incontri , quando questi assumono la tendenza appena descritta , la vincitrice \"posa\" sullo sconfitto , attuando la pratica della \"victory pose , \"dove ella umilia lo sconfitto solitamente mettendo un piede sull'addome oppure sedendoci sopra."}
{"id": "425397", "revid": "438678", "url": "https://it.wikipedia.org/wiki?curid=425397", "title": "Luci della ribalta", "text": "Luci della ribalta (\"Limelight\") \u00e8 un film statunitense del 1952 scritto, diretto e interpretato da Charlie Chaplin. \nLa giovane Claire Bloom \u00e8 la coprotagonista (le scene di danza sono state realizzate dalla ballerina Melissa Hayden). Nel film \u00e8 presente anche Buster Keaton.\nTrama.\nLondra, 1914. Calvero, un tempo famoso e acclamato clown ma ormai alcolista cronico, salva la giovane ballerina Terry da un tentativo di suicidio. La porta a casa sua e cerca di reinfonderle fiducia nella vita: la ragazza \u00e8 rimasta orfana da bambina e sua sorella \u00e8 stata spinta a prostituirsi, ma grazie agli incoraggiamenti che riceve da Calvero, di fatto trasformatosi nel suo m\u00e8ntore, Terry riprende coscienza delle sue possibilit\u00e0 e riacquisisce autostima, il che le permette di ritornare con successo al suo lavoro di ballerina.\nLo stesso Calvero ritrova sicurezza dei propri mezzi e tenta un rientro sulle scene, sebbene con scarso successo; in aggiunta a ci\u00f2, Terry, nonostante la grande differenza di et\u00e0 tra i due, se ne innamora e vuole sposarlo, ma Calvero sa di essere troppo vecchio per lei e non vuole legarla a s\u00e9; egli cerca quindi di convincerla che il giovane pianista Neville, pieno di attenzioni nei suoi riguardi, \u00e8 l'uomo giusto per lei. Dopodich\u00e9, per evitare di intromettersi tra i due giovani, Calvero lascia la propria abitazione per prodursi come artista da strada.\nTornata al successo pieno, Terry ha finalmente uno spettacolo proprio, cos\u00ec cerca Calvero per esprimergli riconoscenza offrendogli un'apparizione durante una serata di beneficenza organizzata dal suo impresario. Calvero accetta, e si presenta sul palco con la sua vecchia spalla. I due si producono in una prestazione eccezionale che entusiasma il pubblico: alla fine della \"gag\" Calvero cade, piombando sull'orchestra. Il pubblico lo ritiene una finzione e applaude calorosamente ma si tratta di un vero malore, che risulter\u00e0 fatale all'artista. Portato dietro le quinte, Calvero muore, assistendo a un numero di ballo della ragazza, sulle note del celeberrimo \"Eternamente\".\nProduzione.\nProblemi col maccartismo.\n\"Luci della ribalta\" \u00e8 l'ultimo film di Chaplin girato negli Stati Uniti; infatti, lo stesso anno part\u00ec per l'Inghilterra e, a causa dei problemi col \"maccartismo\", non torn\u00f2 pi\u00f9 negli USA fino al 1972, per ritirare il premio Oscar per la miglior colonna sonora di un film rimasto pressoch\u00e9 inedito negli Stati Uniti fino a quell'anno. Fu il primo caso di premiazione retroattiva.\nIl film verr\u00e0 riproposto nelle sale italiane proprio in quell'anno e trasmesso in RAI il 26 dicembre del 1977, casualmente il giorno dopo la sua morte.\nSceneggiatura.\nDai primi manoscritti della sceneggiatura di Chaplin si apprende che in principio il film era nato come un romanzo, intitolato \"Footlights\", riguardante appunto la storia di una giovane ballerina e di un clown."}
{"id": "425423", "revid": "31465", "url": "https://it.wikipedia.org/wiki?curid=425423", "title": "Edinburgo", "text": ""}
{"id": "425426", "revid": "834", "url": "https://it.wikipedia.org/wiki?curid=425426", "title": "Emil Abderhalden", "text": "Biografia.\nAl centro dei suoi studi furono gli amminoacidi e il metabolismo proteico. \u00c8 noto per aver inventato nel 1912 un test (reazione di Abderhalden) per determinare la gravidanza in base alla presenza di proteine \"estranee\" nel sangue. Il test, per\u00f2, si rivel\u00f2 inaffidabile e fu sostituito nel 1928 dal test di Ascheim-Zondek.\nAll'epoca Abderhalden godeva di un alto prestigio e fu solo dopo la sua morte che divenne noto il carattere erroneo delle sue teorie. Abderhalden, infatti, aveva ipotizzato l'esistenza di \"Abwehrfermente\" (\"enzimi di difesa\"), ovvero proteasi stimolate dalla risposta immunologica. Questa teoria sembr\u00f2 confermata da numerose osservazioni sperimentali fatte dai suoi collaboratori. Si scopr\u00ec per\u00f2 che tali verifiche furono eseguite scartando tutti i risultati negativi e procedendo fino ad arrivare a quelli positivi. Abderhalden era considerato in Germania il fondatore della biochimica ed era molto difficile fare un'indagine sul suo lavoro senza avere ripercussioni negative sulla carriera (come successe a Leonor Michaelis a met\u00e0 degli anni dieci).\nPi\u00f9 tardi le teorie di Abderhalden furono usate da alcuni scienziati nazisti, come Josef Mengele, per sviluppare un test al fine di individuare il sangue ariano da quello \"non ariano\"."}
{"id": "425431", "revid": "599013", "url": "https://it.wikipedia.org/wiki?curid=425431", "title": "Ndt", "text": ""}
{"id": "425434", "revid": "110157", "url": "https://it.wikipedia.org/wiki?curid=425434", "title": "Schizosaccharomyces pombe", "text": "Schizosaccharomyces pombe \u00e8 una specie di lievito. Si tratta di un organismo che, a differenza del pi\u00f9 noto \"Saccharomyces cerevisiae\", si replica per scissione. \u00c8 utilizzato come organismo modello in biologia molecolare e cellulare. Si tratta di un organismo unicellulare eucariote, dalla forma allungata, e misura tipicamente tra i 2 e i 3 \u03bcm di diametro e tra i 7 e 14 di lunghezza.\nQueste cellule si riproducono per scissione binaria: da una cellula se ne formano due di dimensioni identiche tra loro. Tale aspetto \u00e8 di notevole importanza negli studi sul ciclo cellulare. Tali studi sono infatti fondamentali per comprendere come le cellule crescono e si differenziano: comprendendo tali meccanismi \u00e8 possibile indagare con pi\u00f9 efficacia i processi molecolari che sconvolgono il ciclo cellulare e producono proliferazioni incontrollate come nel cancro.\nOrigini ed usi di \"S. pombe\" in ricerca.\nQuesto lievito fu identificato per la prima volta da Lindner nel 1893, dalle birre di miglio dell'Africa orientale. Il nome della specie deriva infatti dal termine che, nella lingua swahili, si usa per indicare la birra (\"Pombe\"). Il primo modello sperimentale fu sviluppato negli anni cinquanta da Murdoch Mitchison, proprio per lo studio del ciclo cellulare.\nProprio l'ampio studio sulla regolazione del ciclo cellulare, attraverso i lieviti a scissione binaria come \"S.pombe\", ha consentito a Paul Nurse, insieme a Lee Hartwell e a Tim Hunt, di vincere il Premio Nobel per la Medicina e la Fisiologia nel 2001.\nLa sequenza genomica di \"Schizosaccharomyces pombe\" \u00e8 stata pubblicata nel 2002 da un consorzio facente capo al Sanger Institute. \u00c8 stato il sesto genoma di organismo eucariote ad essere sequenziato. Il sequenziamento ha permesso di individuare numerosi geni omologhi a quelli di geni umani responsabili di malattie, aprendo nuove strade alla ricerca su malattie come il diabete e la fibrosi cistica.\n\"S.pombe\" \u00e8 oggi ampiamente studiato anche per far luce sui meccanismi di risposta del ciclo cellulare ai danni al DNA e ad errori di replicazione del DNA."}
{"id": "425444", "revid": "30610", "url": "https://it.wikipedia.org/wiki?curid=425444", "title": "Harry Frankfurt", "text": "Biografia.\nFrankfurt ha conseguito il dottorato presso la Johns Hopkins University nel 1954. Ha insegnato alla Yale University ed alla Rockefeller University. Dal 1990 \u00e8 professore emerito di filosofia presso la Princeton University.\nTra i suoi interessi vi sono la filosofia morale, la filosofia della mente, dell'azione e il razionalismo del XVII secolo.\nFrankfurt \u00e8 noto per avere sviluppato un esperimento mentale mirato a dimostrare la possibilit\u00e0 di situazioni in cui una persona non avrebbe avuto altra scelta di comportamento rispetto all'azione effettivamente eseguita ed in cui, mentre la nostra intuizione ci porta a ritenere che essa abbia agito seguendo unicamente il proprio libero arbitrio e che, quindi, le particolari circostanze che hanno prodotto l'azione non escludano la responsabilit\u00e0 morale.\n\u00c8 noto al grande pubblico internazionale per un suo articolo del 1986, \"On Bullshit\", ripubblicato nel 2005 sotto forma di pamphlet (\"Stronzate. Un saggio filosofico\", nell'edizione italiana dello stesso anno), un'analisi filosofica delle \"stronzate\", come sono usate, diffuse e comprese nel mondo d'oggi."}
{"id": "425447", "revid": "287204", "url": "https://it.wikipedia.org/wiki?curid=425447", "title": "Baia di Sligo", "text": "La baia di Sligo (\"Sligo Bay\" in inglese, \"Cuan Shligigh\" in gaelico irlandese) \u00e8 un'insenatura di discrete dimensioni situata nell'omonima contea dell'Irlanda.\nGeografia.\nLa baia di Sligo \u00e8 in realt\u00e0, nella sua parte interna, formata da altre tre insenature minori: la baia di Ballysadare, lo Sligo Harbour e la baia di Drumcliff, che prendono nome dalle localit\u00e0 che vi si affacciano e sono formate dalla foce di tre fiumi, rispettivamente l'Owenmore, il Garavogue e il Drumcliff.\nMorfologicamente, la baia incide sull'aspetto dell'isola irlandese, in quanto fa cambiare abbastanza bruscamente direzione della costa, girando verso nord-nord est, mentre il tratto precedente, venendo da ovest, corre longitudinalmente sin dalle coste occidentali abbastanza lontane del Mayo, se si esclude la baia di Killala.\nLa cittadina di Sligo, situata al centro di tutta la baia, \u00e8 il centro principale; altri centri importanti sono Ballysadare, Strandhill e Rosses Point, oltre che la gi\u00e0 citata Drumcliff. Curiosa al centro della baia \u00e8 la piccola Coney Island, isolotto accessibile anche a piedi con la bassa marea.\nNatura.\nLa baia di Ballysadare ospita una ben nota colonia di foche.\nL'area degli estuari \u00e8 protetta dalla legislazione europea essendo stata individuata come Sito di importanza comunitaria ai sensi della direttiva Natura 2000; costituisce inoltre una \"Natural Heritage Area\", individuata e gestita dal servizio irlandese per i parchi e la protezione della natura (\"National Parks and Wildlife Service\")."}
{"id": "425451", "revid": "287204", "url": "https://it.wikipedia.org/wiki?curid=425451", "title": "Limpopo", "text": "Il Limpopo \u00e8 un fiume che nasce nella catena montuosa del Witwatersrand in Sudafrica per sfociare nell'Oceano Indiano nei pressi del porto di Xai-Xai, in Mozambico. \u00c8 lungo 1600\u00a0km (1770\u00a0km secondo altre fonti) ed \u00e8 il secondo fiume per lunghezza dell'Africa australe. Il suo bacino idrografico si estende per .\nIl Limpopo segna per 640\u00a0km il confine tra il Sudafrica sulla riva destra e il Botswana e lo Zimbabwe, rispettivamente a nord-est e a nord. Il corso del fiume \u00e8 contraddistinto da numerose rapide. Una volta ricevuto il suo affluente principale (il fiume Olifants/Letama) diventa navigabile fino al mare, sebbene il letto sabbioso impedisca l'accesso a navi di grande tonnellaggio durante la bassa marea. In Mozambico riceve da nord il fiume Changane.\nLe acque del Limpopo hanno un corso lento e sabbioso poich\u00e9 le piogge sono stagionali e inaffidabili. Negli anni di siccit\u00e0 la parte superiore del Limpopo scorre per una quarantina di giorni o anche meno. L'area del bacino idrografico superiore \u00e8 arida e corrisponde al deserto del Kalahari. Il bacino inferiore \u00e8 costituito da un'area fertile e densamente popolata e occasionalmente interessata dalle alluvioni della stagione delle piogge (particolarmente catastrofica \u00e8 stata l'alluvione del febbraio del 2000).\nNell'angolo nordorientale del Sudafrica il Limpopo bagna il Parco Nazionale Kruger.\nNel bacino del fiume, che corrisponde a un'area di circa 413.000\u00a0km\u00b2, vivono 14 milioni di persone. La richiesta d'acqua eccede la riserva d'acqua rappresentata dal fiume e molti degli abitanti del bacino del Limpopo vivono in povert\u00e0 e la fame e la malnutrizione li affliggono durante la siccit\u00e0 e nei periodi di cattivo raccolto.\nVasco da Gama fu il primo europeo ad avvistare il fiume quando nel corso di una delle sue esplorazioni gett\u00f2 le ancore nei pressi della sua foce nel 1498. La regione \u00e8 stata popolata fin dai tempi pi\u00f9 remoti come testimoniano i fossili dell'ominide \"Australopithecus\" di 3,5 milioni di anni fa trovati nella valle Makapans, vicino a Mokopane.\nLimpopo nella letteratura.\nIl Limpopo \u00e8 stato immortalato in letteratura dal racconto breve \"The Elephant's Child\" di Rudyard Kipling contenuto nella raccolta \"Storie proprio cos\u00ec\". Compare anche in molti romanzi di Wilbur Smith, (nato in Rhodesia del Nord, l'attuale Zambia) e nel romanzo \"L'Alleanza\" di James A. Michener."}
{"id": "425453", "revid": "124279266", "url": "https://it.wikipedia.org/wiki?curid=425453", "title": "Essere o sembrare", "text": "Essere o sembrare \u00e8 l'undicesimo album in studio della rockband italiana Litfiba, il terzo (ed ultimo) con Gianluigi Cavallo alla voce.\nDescrizione.\n\u00c8 l'unico album della discografia della band fiorentina ad essere distribuito dalla Edel Music.\nIl disco ha riscosso scarso successo dalla critica musicale e dal pubblico.\nDue canzoni contenute in questo lavoro sono state scritte da Gianmarco Colzi, il batterista del gruppo."}
{"id": "425455", "revid": "17351", "url": "https://it.wikipedia.org/wiki?curid=425455", "title": "Vought F4U Corsair", "text": ""}
{"id": "425457", "revid": "125272814", "url": "https://it.wikipedia.org/wiki?curid=425457", "title": "Siegfried Brugger", "text": "Biografia.\nNato a Trento da famiglia sudtirolese, si \u00e8 laureato in giurisprudenza a Innsbruck. Avvocato, fa parte della S\u00fcdtiroler Volkspartei di cui \u00e8 stato segretario dal 1992 al 2004: in questa veste egli ha fatto avvicinare il partito al L'Ulivo prima ed al L'Unione poi.\n\u00c8 stato eletto deputato nel 1994, nel 1996 e nel 2001, diventando anche vicepresidente del gruppo parlamentare \"Misto\". Al termine delle elezioni politiche del 2006 riceve un nuovo mandato parlamentare alla Camera.\nDurante l'elezione del Presidente della Repubblica Italiana del 2006 riceve dodici voti al primo scrutinio e undici al secondo. Ha svolto il ruolo di capogruppo del Gruppo misto durante la XII legislatura, la XV e la XVI legislatura."}
{"id": "425458", "revid": "858648", "url": "https://it.wikipedia.org/wiki?curid=425458", "title": "Elle Driver", "text": ""}
{"id": "425478", "revid": "287204", "url": "https://it.wikipedia.org/wiki?curid=425478", "title": "Pierluigi Brivio", "text": "Carriera.\nGiocatore.\nCresciuto nelle giovanili dell'Atalanta, alla prima stagione da professionista, nel 1989-1990, gioca in serie C2 (20 le presenze nel primo campionato) nel Palazzolo, con cui l'anno successivo riesce a ottenere la promozione in serie C1; gioca cos\u00ec altre tre campionati di categoria con la squadra lombarda, collezionando in 5 campionati (tra C1 e C2) 131 presenze.\nAcquistato dal nella stagione 1994/95, vede tutta la stagione dalla panchina, secondo di Giorgio Sterchele, debuttando in Serie B contro il , nella partita che sancisce la promozione in Serie A della squadra berica. Dopo l'addio di Sterchele e l'arrivo di Mondini, vive un'altra stagione in panchina, giocando le ultime due partite di campionato (in trasferta contro la Cremonese e in casa contro la ), raggiungendo la salvezza. La stagione successiva \u00e8 nuovamente portiere di riserva in campionato (3 le sue presenze), ma gioca titolare in Coppa Italia, vincendola dopo la doppia finale contro il Napoli. Guidolin lo promuove titolare in campionato (provocando in tal modo l'addio di Mondini) dove gioca 32 incontri, giocando anche la Coppa delle Coppe del 1997-1998, conclusasi in semifinale di fronte al . Dopo la fine dell'era Guidolin, prima Colomba e poi Reja gli confermano il posto da titolare; la stagione termina con la retrocessione. In Serie B la squadra vicentina resta un anno, la stagione 1999/00, con la vittoria del campionato e la promozione in Serie A.\nDopo sei anni e 105 presenze nei vari campionati, lascia il Vicenza (dove nel frattempo \u00e8 tornato Sterchele) e resta in serie B con il , dove conquista una nuova promozione in serie A alternadosi con Generoso Rossi, segnando anche un gol, su calcio di rigore, nell'ultima giornata di campionato (punteggio 2-2). La stagione successiva termina con una retrocessione in Serie B, con 3 presenze per Brivio.\nAcquistato dal Genoa nell'estate del 2002, \u00e8 titolare della formazione ligure, e la squadra viene retrocessa sul campo in serie C1. Trasferitosi al Napoli, gioca appena 5 partite, in qualit\u00e0 di secondo di Emanuele Manitta. La stagione 2004/05 la gioca con il alternadosi con Saul Santarelli, (dopo l'infortunio di questi), che era gi\u00e0 stato suo secondo a tra il 1999 e il 2000.\nDall'estate 2005 al giugno 2007 ha militato nel , dove ha trovato come allenatore l'ex compagno di squadra Domenico Di Carlo. Nella prima stagione ha fatto da secondo di Mirko Bellodi, giocando 10 partite in campionato e nei play-off promozione contro il ed il Torino. Diviene poi portiere titolare della formazione virgiliana nella stagione 2006-2007, disputando 39 incontri.\nNella sessione estiva del calciomercato 2007 si \u00e8 trasferito al Monza e, dopo un campionato da titolare in C1 viene acquistato dal neopromosso Pergocrema nell'estate 2008.\nAllenatore.\nNel luglio 2010, dopo essersi ritirato dal Calcio giocato, viene ingaggiato quale preparatore dei portieri dal Portogruaro. Il 29 novembre 2010 viene esonerato assieme al resto dello staff di Fabio Viviani..\nDal 17 luglio 2011 diviene il preparatore dei portieri della prima squadra del Calcio Monza.\nIl 9 luglio 2014 firma un contratto con l'AlbinoLeffe, anche in questo caso con l'incarico di preparatore dei portieri della prima squadra..\nDalla stagione 2015/2016 alla stagione 2017/2018 allena i portieri della primavera del Inter; nella stagione 2019/2020 diventa allenatore dei portieri del S\u00fcdtirol, fino al mese di Maggio, quando viene chiamato da Dejan Stankovi\u0107 alla Stella Rossa Belgrado, sempre come allenatore dei portieri."}
{"id": "425507", "revid": "104265", "url": "https://it.wikipedia.org/wiki?curid=425507", "title": "Contrattualismo", "text": ""}
{"id": "425528", "revid": "121367745", "url": "https://it.wikipedia.org/wiki?curid=425528", "title": "Teatro Bol'\u0161oj", "text": "Il Teatro Bol'\u0161oj (traslitterato anche Bolscioi o Bolshoi, , IPA: , ovvero \"grande teatro\", nome ufficiale \"Gosudarstvennyj dva\u017edy ordena Lenina akademi\u010deskij Bol'\u0161oj teatr Rossijskoj Federacii\", , ovvero \"Gran teatro accademico nazionale di doppio ordine di Lenin della Federazione Russa\"), \u00e8 uno storico centro teatrale di Mosca, in cui vengono allestiti balletti, opere e spettacoli teatrali: tra i pi\u00f9 celebri e blasonati templi del balletto classico mondiale, il teatro \u00e8 associato ad una compagnia di danza, il Balletto Bol'\u0161oj.\nStoria.\nIl teatro sorge nello stesso luogo dove sorgeva il teatro Petrovskij che era stato inaugurato nel 1780 e che fu incendiato nel 1805. Nel 1819 fu bandito un concorso per il progetto del nuovo teatro; la competizione fu vinta da Andrej Michajlov. Tuttavia il suo progetto fu ritenuto essere troppo costoso, di conseguenza il governatore di Mosca Dmitrij Vladimirovi\u010d Golicyn incaric\u00f2 l'architetto Giuseppe Bove di modificarlo. I lavori del nuovo progetto cominciarono nel 1820 ed il nuovo Gran (\"Bol'\u0161oj\") Teatro Petrovskij fu inaugurato il 18 gennaio 1825 con il balletto \"Cendrillon\" di Fernando Sor.\nFino a circa il 1840 il teatro presentava unicamente opere russe. Nel 1853 un incendio caus\u00f2 gravi danni alla struttura, che fu riaperta nel 1856. L'interno fu realizzato su disegno dell'architetto italo-russo Alberto Cavos (1853-1856).\nL'edificio storico del teatro \u00e8 stato chiuso per restauri dal 2005 con l'obiettivo di riportare la struttura agli antichi splendori pre-comunisti. Durante l'epoca di Stalin infatti erano stati eliminati i lampadari, gli stucchi e tutto quanto potesse evocare il lusso del periodo zarista. Inoltre il teatro fu trasformato anche in sede di riunioni e congressi di partito con strutture che ne avevano compromesso l'acustica. La cerimonia di inaugurazione \u00e8 avvenuta il 28 ottobre 2011.\nOmaggi.\nIl teatro, che \u00e8 anche raffigurato sulla banconota da 100 rubli, viene nominato in numerosi film, tra cui \"Il concerto\", \"Red Sparrow e La ballerina del Bolshoi.\"\nDescrizione.\nArchitettura.\nIl Teatro Bol'\u0161oj \u00e8 situato nel centro di Mosca, non lontano dal Cremlino. L'edificio, in un severo stile neoclassico, \u00e8 preceduto da un arioso pronao sorretto da un'unica fila di colonne con capitelli compositi. Sulla copertura a spioventi del pronao, si trova una scultura bronzea raffigurante una \"quadriga\", opera dello scultore Peter Clodt von J\u00fcrgensburg. All'interno, si trova la grande sala, con cinque ordini di palchetti. Sopra l'ingresso, vi \u00e8 il \"palco reale\", con elaborata struttura lignea scolpita e dorata.\nOrgano a canne.\nL'organo a canne del teatro \u00e8 stato costruito nel 2012 dalla ditta organaria tedesca Glatter-G\u00f6tz Orgelbau. Lo strumento, a trasmissione integralmente elettrica, ha due tastiere di 58 note ciascuna ed una pedaliera di 30. La sua disposizione fonica \u00e8 la seguente:\nPrime importanti.\nIl Bol'\u0161oj \u00e8 stato sede di molte anteprime storiche, tra cui:"}
{"id": "425544", "revid": "958185", "url": "https://it.wikipedia.org/wiki?curid=425544", "title": "Stronzate. Un saggio filosofico", "text": "Stronzate. Un saggio filosofico (titolo inglese originale: \"On Bullshit\") \u00e8 il titolo di un saggio del filosofo Harry Frankfurt, pubblicato in origine nel 1986 e ripubblicato nel 2005 sotto forma di pamphlet. \nIn Italia, l'opera \u00e8 stata pubblicata nel 2005 dall'editore Rizzoli.\nContenuti.\nNel saggio, Frankfurt delinea una teoria della nozione di \"stronzata\", definendone il concetto e analizzandone le applicazioni in vari contesti.\nLa motivazione dello studio \u00e8 chiara dall'incipit del saggio:\nFrankfurt distingue il \"dire stronzate\" dal semplice mentire. Mentre, infatti, un bugiardo fa deliberatamente un'affermazione falsa (quindi, conoscendo egli stesso la verit\u00e0), colui che dice una stronzata (\"\"bullshitter\", in inglese) \u00e8 semplicemente disinteressato alla verit\u00e0 stessa.\nI \"bullshitters\"\" mirano principalmente a impressionare il proprio pubblico. Mentre il mentitore deve conoscere la verit\u00e0 per poterla meglio nascondere o contraffare, il \"bullshitter\" non fa uso alcuno della verit\u00e0 o della nozione di verit\u00e0.\nPer questo motivo, Frankfurt afferma che \"la stronzata \u00e8 un nemico della verit\u00e0 pi\u00f9 grande della menzogna\".\nPer Frankfurt la pericolosit\u00e0 della \"stronzata\" \u00e8 appunto nel diffondere l'idea che \u00e8 impossibile sapere come stanno veramente le cose. Ne consegue che qualunque forma di argomentazione critica o analisi intellettuale \u00e8 legittima, e vera, se \u00e8 persuasiva. Tutto questo, secondo l'autore, \u00e8 effetto di una forma di vita culturale in cui le persone sono sovente chiamate, o si sentono chiamate, a parlare di argomenti di cui sanno poco o nulla. In particolare Frankfurt porta ad esempio due conoscenti che discutono sulla necessit\u00e0 o meno di passare 2 settimane di vacanza in Portogallo e l'aneddoto si conclude con la parola usata poi come titolo del saggio pronunciata da uno dei due interlocutori per epitetare le frasi argomentate dall'altro.\nConseguenze.\nDopo la pubblicazione del libro il termine \"bullshit\" \u00e8 diventato una sorta di termine tecnico in ambito psicologico con studi e ricerche sulla \"ricettivit\u00e0 alle stronzate\" (bullshit receptivity)."}
{"id": "425559", "revid": "46291", "url": "https://it.wikipedia.org/wiki?curid=425559", "title": "Heliotropium", "text": "Heliotropium \u00e8 un genere di piante della famiglia delle Boraginacee.\nDescrizione.\nComprende piante annuali o perenni, erbacee o arbustive, pi\u00f9 o meno ispide o pubescenti e con le foglie membranose.\nI fiori pentameri sono portati su cime ramose e senza brattee che possono assumere posizione terminale o pseudoascellare. \nI calici, generalmente divisi in lobi fino alla base, possono essere caduchi o persistenti alla fruttificazione. \nLa corolla, bianca nelle piante annuali e purpurea in quelle perenni; ha forma ipocrateriforme con il tubo solitamente senza scaglie e il lembo suddiviso in lobi pi\u00f9 o meno fino alla base e con denti tra i lobi. Gli stami sono inclusi. Anche lo stilo \u00e8 incluso e generalmente \u00e8 molto corto con lo stimma largo, disciforme e aspetto conico o arrotondato, intero o 2-4 lobato.\nIl frutto secco, \u00e8 generalmente diviso in due o quattro nucule, a volte \u00e8 monospermo e quindi intero.\nDistribuzione e habitat.\nIl genere \"Heliotropium\" ha una distribuzione pressoch\u00e9 cosmopolita essendo presente in tutti i continenti eccetto l'Antartide.\nAbitualmente vegeta in habitat secchi e scoperti, in particolar modo in terreni coltivati o suoli sabbiosi.\nTassonomia.\nIl genere comprende oltre 300 specie.\nSpecie in Italia.\nSecondo Pignatti, le specie presenti in Italia, distribuite in modo non uniforme nelle diverse regioni, spesso rare e talvolta inselvatichite perch\u00e9 sfuggite alla coltura, sono:"}
{"id": "425572", "revid": "128304", "url": "https://it.wikipedia.org/wiki?curid=425572", "title": "Battaglia dei Campi Raudii", "text": "La battaglia dei Campi Raudii, conosciuta anche come battaglia di Vercelli, fu combattuta nel 101 a.C. fra un esercito della Repubblica romana, comandato dal console Gaio Mario, e un corpo di spedizione formato da trib\u00f9 germaniche di Cimbri, vicino all'insediamento di \"Vercellae\", nel territorio di quella che a quel tempo era la Gallia Cisalpina o a Cimbriolo, nel mantovano. I Cimbri furono letteralmente distrutti, con pi\u00f9 di 140.000 morti e 60.000 prigionieri, compresi moltissimi fra donne e bambini. Una gran parte del merito di questa vittoria fu attribuito a Lucio Cornelio Silla, legato del proconsole Quinto Lutazio Catulo, che comandava la cavalleria romana e degli alleati italici.\nIdentificazione del luogo.\nIpotesi zona del vercellese (e altre piemontesi).\nLa tradizione ormai consolidata suole identificare \"Vercellae\", il luogo citato da Plutarco nelle sue \"Vite parallele\", con l'odierna Vercelli; ci\u00f2 porterebbe a pensare che i Cimbri avessero valicato le Alpi attraverso la Val d'Ossola.\nAlcuni storici pensano per\u00f2 che il termine potrebbe non essere il nome proprio di una localit\u00e0 e dunque sarebbe da tradurre come nome comune ossia \"i vercelli\", termine molto diffuso nella Gallia Cisalpina, con cui si indicavano zone minerarie sotto sfruttamento, situate alla confluenza di corsi d'acqua e quindi ricche di minerali metalliferi. I \u00abCampi Raudii\u00bb delle fonti latine hanno all'incirca lo stesso significato. La parola \"raudius\" \u00e8 infatti un antico termine tecnico della metallurgia. L'espressione \u00abCampi Raudii\u00bb sta perci\u00f2 a significare un complesso minerario-industriale alimentato dal materiale alluvionale concentrato alla confluenza di due o pi\u00f9 fiumi.\nI campi di cui parlano le fonti antiche potrebbero perci\u00f2 essere situati sulla sinistra del Po, poco pi\u00f9 a nord di Ferrara, compresi tra il corso principale del fiume e Rovigo. Dunque i Cimbri, dopo aver scavalcato le Alpi attraverso il Passo del Brennero, si sarebbero diretti a sud seguendo il corso dell'Adige anzich\u00e9 deviare verso nord-ovest. A provare questa teoria esistono ritrovamenti archeologici nei pressi di Rovigo, e il fatto che la localit\u00e0 di Lusia, a pochi chilometri dal capoluogo polesano, prenda nome dalla Gens Luxia, strettamente imparentata con Gaio Mario. La stessa figlia del console vittorioso, Maria Tertia, visse nei possedimenti di famiglia nell'odierna Lusia, territori che dopo la vittoria vennero distribuiti alle truppe e in parte occupati da Mario, che fece installare qui fattorie per lo sfruttamento agricolo della fertile regione. Recenti studi sull'origine del castello di Rovigo hanno permesso di appurare, a riprova di quanto sostenuto, che le fondazioni delle torri pendenti del castello sono costituite proprio da un insediamento romano di natura agricola.\nVa comunque segnalato a sostegno della tesi tradizionale che nell'area in sponda sinistra (orografica) del fiume Sesia, poco a nord di Borgo Vercelli e circa a 5\u00a0km di distanza dalla citt\u00e0 di Vercelli, sono eccezionalmente numerosi i ritrovamenti archeologici presumibilmente legati alla battaglia. La localizzazione nei pressi di Vercelli \u00e8 dunque utilizzata nell'analisi del Mommsen riportata sotto ed \u00e8 condivisa dalla maggioranza degli studiosi.\nAltra ipotesi storicamente considerata, \u00e8 la , dove ancora oggi vi \u00e8 il Santuario di Rado, con chiesa romanica costruita su chiesa di epoca romana, come testimoniato dal campaniletto nel sottotetto (P. Verzone, L'architettura romanica nel vercellese) e come testimonia un'interpretazione etimologica del nome di Gattinara (Catuli Ara, altare di Catulo, proconsole romano, vincitore dei Cimbri e dei Teutoni). Importanti ritrovamenti di tombe e monete romane, confermerebbero questa pi\u00f9 probabile ipotesi.\nTradizionale \u00e8 anche la rivendicazione del luogo della battaglia da parte del paese di Roddi nelle Langhe: area peraltro intensamente romanizzata proprio a partire da questa epoca.\nIpotesi zona del mantovano.\nIn uno studio del 2014 \u00e8 stata avanzata una nuova ipotesi circa il luogo in cui si svolse la battaglia. Basandosi sulla toponomastica, sarebbe stata individuata una localit\u00e0 compresa tra Redondesco (\"Raudaldisco\" in epoca longobarda) e Rodigo (\"Raudingo\" in epoca longobarda), in provincia di Mantova, nomi che entrambi rimandano ai campi \u00abraudi\u00bb, luoghi in prossimit\u00e0 della via Postumia che i Cimbri avrebbero incontrato scendendo dal Brennero. Anche la localit\u00e0 di Cimbriolo, nel comune di Castellucchio. (\"Castrum Lucius - Lucius Sulla?)\"),rimanderebbe all'omonima popolazione. Torna dunque di attualit\u00e0 un'ipotesi sostenuta dagli storici Ganelli e Agnelli nel Seicento circa il luogo del mantovano ove avvenne lo scontro.\nI Cimbri dopo il loro ingresso in Italia attraverso le Alpi Tridentine si erano stanziati nella Venezia. Il re Boiorige, intenzionato a stabilirsi definitivamente con la sua popolazione nella Gallia Cisalpina sollecit\u00f2 allo scontro il console Gaio Mario, che accett\u00f2 la sfida indicando luogo e la data: all'indomani nella \"apertissima pianura\", poco distante. Roma era la meta ambita dai Cimbri. Numerosi studiosi e storici a partire dal XV secolo, epoca delle prime traduzioni dal greco al latino e nella quale furono date alla stampa le prime volgarizzazioni, hanno cercato di individuare il luogo dove si svolse la battaglia. Luogo che per un errore di trascrizione port\u00f2 a ritenere che lo scontro fosse avvenuto nel Piemonte. Noncuranti delle versioni latine che indicavano nella localit\u00e0 denominata \"Raudio\", che si trovava in un territorio che i soldati avevano ricordato come campi raudii, cio\u00e8 campi dal colore rosso ramato alcuni storici preferirono adottare la versione del biografo Plutarco che, nella vita di Mario aveva scritto che la battaglia si era svolta in una localit\u00e0 dal nome \"Berxella\". La traduzione dal greco al latino port\u00f2 gli studiosi a ritenere che il biografo greco intendesse riferirsi a Vercelli. Da oltre cinquecento anni, epoca delle prime traduzioni dal greco al latino, la frase incriminata fiss\u00f2 la precisazione di Plutarco con \u00abper\u00ec Berxella\u00bb con \"apud vercellas\". Traduzione che si \u00e8 rivelata poco convincente, considerato che seguendo le fonti antiche giunteci i Cimbri non possono essere giunti nel lontano Piemonte, nonostante le affermazioni di numerosi e qualificati storici del passato. La recente scoperta storica ha portato a una diversa interpretazione dell'avvenimento. La nuova proposta, definita clamorosa, dimostra che i Cimbri furono massacrati nel mantovano. La toponomastica, la rilettura delle fonti antiche e l'archeologia dimostrerebbero che lo scontro avvenne lungo la via Postumia, nel tratto compreso fra Villafranca veronese e Calvatone (antica \"Bedriacum\"), pi\u00f9 precisamente fra i due fiumi Mincio e Oglio. Il nome \"campi Raudii\", richiamava il colore della terra su cui si era svolta la battaglia. Il nome \"raudii\" (terreni rosso-ramati) venne coniato dai soldati reduci dallo scontro. La notizia del colore del terreno su cui si combatt\u00e9 era un fattore molto importante e determinante nella ricerca dell'individuazione di Raudio. Lungo la via Postumia, nel tratto indicato, i campi hanno assunto una colorazione ramata, rossiccia. Oltre all'indizio del colore della terra altri interessanti indizi toponomastici richiamano e ricordano l'avvenimento: Cimbriolo, Mariana, Raudio (odierno Rodigo), il terreno pianeggiante, al centro della pianura padana. La certezza che la battaglia si sia svolta nel mantovano \u00e8 stata confortata da due importantissime scoperte: l'individuazione del fiume Atisone e l'identificazione della fantomatica \"Berxella\". L'Atisone e la Berchella citate dal biografo greco Plutarco, autore delle Vite parallele, dimostrerebbero senza alcun dubbio che non nel vercellese, bens\u00ec nel mantovano, avvenne lo scontro. Ora dopo la clamorosa scoperta appare chiaro che Plutarco citando \"Berchella\" non intendeva assolutamente riferirsi alla citt\u00e0 piemontese, bens\u00ec ad un oscuro villaggio del mantovano. Il percorso del fiume Atisone (Alis(i)one in epoca longobarda e Osone attuale), che secondo Plutarco attraversava il campo di battaglia, \u00e8 ancora oggi ben visibile dalle foto aeree e dal satellite. Lo studioso e storico mantovano Gualberto Storti ha identificato documenti antichi dove \u00e8 citata la localit\u00e0 \"Berxella\", che si trovava nei pressi di Cimbriolo.\nLa traduzione dal greco al latino di \"Berxella\" con Vercelli si \u00e8 rivelato come un grossolano errore, che ha indotto molti studiosi a credere che la battaglia si fosse svolta nel Piermonte. L'errata interpretazione divent\u00f2 un luogo comune e la tradizione fu accettata fino ai giorni nostri. Il nobile veronese Scipione Maffei, nel 1732 aveva ipotizzato che la localit\u00e0 fosse da ricercare fra il veronese e il mantovano. Jacopo Zennari con due sue interessanti studi tent\u00f2 di fissare il luogo dello scontro fra Ferrara e Rovigo. Partendo da due semplici indizi, quali l'epigrafe scoperta nei pressi di Ferrara che citava una \"Vercellense padana\" e facendo derivare Rovigo dal nome \"Raudio\", lo studioso ritenne di avere finalmente identificato il luogo. \"Raudio\", citato dallo storico latino Anneo Floro, \u00e8 invece da identificarsi con l'attuale Rodigo. (\"Raudio\", \"Raudigium\", Rodigo). Scavi della fine dell'Ottocento hanno riportato alla luce mucchi di proiettili utilizzati dai frombolieri che sappiamo essere stati inseriti nelle truppe ausiliarie romane proprio da Gaio Mario, dopo la conquista delle Isole Baleari avvenuta nel 121 a.C. Il ritrovamento dei proiettili presso la \u00abBellanda\u00bb (da \"bellum\"=battaglia/guerra), nei pressi di Cimbriolo dimostra che in quel luogo si tenne una battaglia. Fonti antiche ricordano che i frombolieri facevano parte delle truppe che Gaio Mario aveva portato in Numidia nella guerra contro Giugurta (118-105 a.C.). Numerosi frombolieri erano presenti anche alle Aquae Sextiae (102 a.C.), come ricordato dagli storici antichi.\nLa toponomastica, l'utilizzo della Postumia, le individuazioni della localit\u00e0 \"Berxella\" e del fiume Atisone offrono sufficienti motivi per ritenere che l'antichissima diatriba sia giunta alla sua conclusione.\nLa toponomastica, il rispetto delle fonti antiche, i proiettili scoperti a Cimbriolo, in uso ai frombolieri romani, il colore rosso-ramato del terreno lungo la via Postumia potrebbero portare nuova luce sull'individuazione di \"Raudio\" (Lucio Anneo Floro) e dei Campi Raudii (Velleio Patercolo).\nLa battaglia.\nEcco la ricostruzione di Theodor Mommsen:\nConseguenze.\nLa vittoria dei Campi Raudii, immediatamente successiva alla sconfitta dei Teutoni, avvenuta l'anno precedente sempre ad opera di Mario nella Battaglia di Aquae Sextiae, pose termine al tentativo germanico di invadere i territori controllati da Roma. Questa battaglia, inoltre, ebbe anche una profonda influenza sulle vicende politiche di Roma stessa, segnando l'inizio della rivalit\u00e0 fra Gaio Mario e Silla, che sfoci\u00f2 successivamente nello scoppio della prima delle grandi guerre civili. Come ricompensa per il loro prezioso e coraggioso servizio, Mario concesse la cittadinanza romana ai soldati degli alleati italici, senza nemmeno prima consultare il senato.\nQuando alcuni dei senatori gli chiesero di giustificarsi egli ironicamente rispose che nella concitazione della battaglia gli era stato difficile capire se la voce di Roma era quella degli alleati oppure quella della legge. Da questo momento in poi tutte le legioni italiche sarebbero state automaticamente considerate legioni romane. Fu anche la prima volta che un generale vittorioso osasse sfidare apertamente il Senato. Non sarebbe stata nemmeno l'ultima; nell'88 a.C., Silla, sfidando sia il Senato che le tradizioni, avrebbe guidato le sue truppe all'interno delle stesse mura cittadine, mentre Gaio Giulio Cesare, quando nel 49 a.C. ricevette dal Senato l'ordine di abbandonare il comando e di presentarsi a Roma per rispondere dell'accusa di cattiva condotta delle operazioni, attravers\u00f2 il confine del Rubicone con una delle sue legioni e marci\u00f2 sulla capitale.\nQuest'ultimo episodio rappresent\u00f2 l'inizio della guerra civile fra Cesare e le forze fedeli al Senato guidate da Pompeo, segnando di fatto la fine della Repubblica romana."}
{"id": "425579", "revid": "1871", "url": "https://it.wikipedia.org/wiki?curid=425579", "title": "Battaglia di Vercelli", "text": ""}
{"id": "425583", "revid": "21079", "url": "https://it.wikipedia.org/wiki?curid=425583", "title": "Forma lineare", "text": ""}
{"id": "425597", "revid": "2225", "url": "https://it.wikipedia.org/wiki?curid=425597", "title": "E.T. l'Extra-Terrestre", "text": ""}
{"id": "425609", "revid": "118014643", "url": "https://it.wikipedia.org/wiki?curid=425609", "title": "Tariffa di igiene ambientale", "text": "La tariffa di igiene ambientale o TIA (oggi sostituita dalla TARI) \u00e8 il sistema di finanziamento comunale della gestione dei rifiuti e della pulizia degli spazi comuni introdotto in Italia dal decreto Edoardo Ronchi, all'epoca Ministro dell'Ambiente, con D. L.g.s. n. 22/1997, e destinata a sostituire progressivamente la TARSU, la tassa sui rifiuti solidi urbani. Come dice il nome, la tariffa, al contrario della tassa, ha come obiettivo di far pagare agli utenti esattamente per quanto usufruiscono del servizio (nel modo pi\u00f9 preciso possibile).\nLa legge 22 dicembre 2011, n. 214, di conversione del decreto-legge 6 dicembre 2011, n. 201 (cosiddetto \"decreto salva Italia\"), ha previsto la sua sostituzione con la TARES (o RES), acronimo che sta per \"tassa rifiuti e servizi\", un'imposta basata sulla superficie dell'immobile di riferimento, che ha come obiettivo la copertura economica per intero del servizio di raccolta e smaltimento rifiuti del Comune.\nFunzionamento.\nLa tariffa \u00e8 divisa in due parti: la quota fissa serve a coprire i costi di esercizio, come i costi dello spazzamento delle strade, e gli investimenti in opere; la quota variabile dipende invece dai rifiuti prodotti dall'utente.\nI costi (previsti) del primo tipo sono suddivisi fra tutti gli utenti in base a parametri fissi come la superficie occupata e i componenti del nucleo familiare per l'utenza domestica o il tipo di attivit\u00e0 per le utenze non domestiche.\nLa determinazione della quota variabile \u00e8 pi\u00f9 complessa: il primo passo \u00e8 determinare il costo totale dello smaltimento (per unit\u00e0 di peso) delle varie tipologie di rifiuti; poi si proceder\u00e0 a dividere i costi sulla base dei rifiuti prodotti da ciascuno: a questo scopo esistono diversi metodi.\nLa \"tariffa puntuale\" \u00e8 il metodo ideale, che raggiunge la perfezione e il massimo dell'efficienza del sistema: consiste nel pesare esattamente i rifiuti indifferenziati prodotti dalla singola utenza domestica; ovviamente \u00e8 anche il metodo pi\u00f9 complicato ad attuarsi, ed \u00e8 anche piuttosto costoso, perci\u00f2 \u00e8 applicato raramente (almeno in Italia: solo il 20% dei comuni).\nUna semplificazione della puntuale \u00e8 la tariffa volumetrica: invece di pesare i rifiuti prodotti se ne considera solo il volume, valutato a seconda del numero di sacchi ritirati o del numero di svuotamenti dei contenitori.\nIl metodo pi\u00f9 comune \u00e8 quello presuntivo, che \u00e8 il pi\u00f9 semplice da applicare perch\u00e9 non richiede sostanzialmente nessuna modifica del sistema di gestione, ma \u00e8 anche il pi\u00f9 grezzo e meno efficace, quello che rappresenta un miglioramento minore rispetto alla Tassa. Consiste nello stabilire la suddivisione fra gli utenti dei costi variabili attraverso l'applicazione degli indici del D.P.R. n-158/99, che sono dei coefficienti (calcolati con delle indagini statistiche sulla produzione di rifiuti) diversi per ogni categoria di utenza (sono oltre trenta) da moltiplicare alla superficie occupata. I coefficienti previsti dalla legge possono per\u00f2 essere perfezionati su base locale per renderli pi\u00f9 precisi, anche se naturalmente questo necessita di un'indagine statistica sulla produzione dei rifiuti e quindi rende il passaggio dalla tassa alla tariffa pi\u00f9 complicata.\nIn realt\u00e0, per tutte quelle utenze cui viene applicato il metodo presuntivo e con particolare riferimento alle piccole e medie imprese, la tariffa \u2013 come la tassa\u00a0\u2013 \u00e8 molto pi\u00f9 simile a una tassa patrimoniale. A seconda del comune di residenza e della quantit\u00e0 di rifiuti conferiti, la tariffa (patrimoniale) pu\u00f2 essere esageratamente onerosa per alcune utenze allo stesso modo che decisamente economica per altre. Infatti, se per esempio una florida azienda che conferisce rifiuti eccedenti la parte variabile della quota presuntiva trover\u00e0 conveniente la tariffa applicatale, dipende solo dal fatto che quella quota eccedente di rifiuti viene pagata da un'altra azienda che probabilmente se non produce rifiuti in quantit\u00e0 adeguata verser\u00e0 pure in gravi difficolt\u00e0 economiche.\nEsiste poi il metodo cosiddetto indiretto, che \u00e8 una combinazione di puntuale e presuntivo perch\u00e9 consiste nel pesare la quantit\u00e0 dei diversi tipi di rifiuti prodotti in una certa zona per poi dividerli fra tutti gli utenti di quella zona secondo i consueti sistemi presuntivi.\nEsiste anche un ulteriore metodo detto corretto che viene applicato nella totalit\u00e0 dei paesi europei pi\u00f9 avanzati con esclusione dell'Italia.\nVantaggi.\nPareggio ed efficienza.\nAnche nel peggiore dei casi (dove la parte variabile non \u00e8 calcolata in maniera realmente efficiente), la tariffa offre var\u00ee vantaggi. Il primo \u00e8 pi\u00f9 importante, e permette il pareggio automatico dei bilanci: la gestione dei rifiuti e della pulizia del comune non pu\u00f2 essere in perdita, perci\u00f2 non pu\u00f2 sottrarre risorse ad altre voci del bilancio comunale.\nInoltre, la tariffa impone ai dirigenti delle aziende di gestione (che siano municipalizzate o spa) un cambio di mentalit\u00e0, una maggiore focalizzazione sull'aspetto imprenditoriale, sulla ricerca dell'efficienza invece che dell'aumento dei ricavi attraverso il ritocco della tassa da estorcere all'amministrazione locale. Se poi il gestore \u00e8 un privato, la tariffa permette di controllare i suoi ricavi ed evitare che superino un certo limite, impedendo cos\u00ec che si realizzino guadagni eccessivi su un servizio pubblico.\nSemplificazione.\nSe non si adopera il metodo presuntivo, che gi\u00e0 solo per il numero di categorie di utenti provoca una certa complicazione, risulta evidente la semplificazione burocratica: non \u00e8 pi\u00f9 necessario che di ogni utente siano determinati la categoria, la superficie occupata, il numero dei componenti del nucleo familiare, il che da un lato permette una semplificazione delle pratiche per il cittadino, e dall'altro elimina parametri difficili o impossibili da controllare, che si prestano facilmente all'evasione, specie nella categoria delle aziende. E combattere l'evasione significa far pagare a tutti di meno, nonch\u00e9 aumentare il controllo sui rifiuti prodotti dalle aziende, il che pu\u00f2 gi\u00e0 essere uno stimolo alla loro diminuzione.\nResponsabilizzazione.\nMa le vere qualit\u00e0 della tariffa si realizzano coll'applicazione dei sistemi puntuali.\nIn questo modo si raggiunge la perfetta equit\u00e0 contributiva: infatti ciascun utente paga esattamente per quel che produce, cio\u00e8 per quanto usufruisce del servizio.\nDi conseguenza, \u00e8 responsabilizzato: sa che sta solo a lui impegnarsi per ridurre la quantit\u00e0 dei rifiuti (specie indifferenziati) prodotti e quindi diminuire la spesa: al contrario la tassa \u00e8 per definizione un'imposizione dall'alto, determinata in modi poco chiari dall'amministrazione comunale; e pu\u00f2 sembrare un'autorizzazione a inquinare, a produrre quanti rifiuti si vuole senza differenziarli, perch\u00e9 \u00abdel resto pago le tasse\u00bb.\nLa riduzione dei rifiuti e l'incremento della raccolta differenziata sono l'obiettivo della tariffa: raggiungerlo significa non solo conseguire un importantissimo risultato ambientale ed ecologico, ma anche realizzare dei notevoli risparmi, perch\u00e9 lo smaltimento indifferenziato costa molto pi\u00f9 del riciclaggio, e la riduzione dei rifiuti non costa nulla ma permette un risparmio secco sullo smaltimento.\nSvantaggi.\nLa tariffa non \u00e8 un intervento indolore: non solo pu\u00f2 essere difficile cominciare ad applicarla (se non ci si limita al sistema presuntivo), ma la sua adozione pu\u00f2 essere ostacolata dall'opposizione dei cittadini, talvolta al punto che le giunte comunali non si azzardano nemmeno a proporla.\nTuttavia, si pu\u00f2 sostenere che non ha senso delegare a uno strumento come la Tarsu il compito di perseguire l'obiettivo di equit\u00e0 sociale, redistribuzione e progressivit\u00e0 dei contributi che \u00e8 proprio di altre forme di finanziamento della macchina statale. Inoltre, in prospettiva (ma anche in termini relativamente brevi), i predetti guadagni in efficienza, oltre a rappresentare un beneficio ambientale, sfociano anche in un risparmio complessivo sui costi della gestione dei rifiuti che permette di ridurre le spese a carico dei cittadini.\nComunque, sia nell'ottica che non possono essere i cittadini a farsi carico dell'aumento di efficienza del sistema, sia per la valutazione pragmatica che senza consenso dal basso un cambiamento come questo non si pu\u00f2 fare, la legge prevede delle agevolazioni che, intervenendo sulla parte variabile della tariffa, consentono di rendere la sua adozione accettabile fin dall'inizio anche per gli utenti meno abbienti.\nNatura giuridica e fiscale.\nSecondo l'interpretazione dell'Agenzia delle entrate, espressa nelle R.M. n. 25/E del 5 febbraio 2003 e R.M. n. 250/E del 17 giugno 2008, la natura della TIA non \u00e8 di carattere tributario, ma \"civilistico\", in quanto si configura come un \"corrispettivo\" per il servizio di raccolta di rifiuti urbani, effettuato entro i confini della normativa di diritto civile. Pertanto, rivestendo la natura di servizio, l'Agenzia delle entrate ha ravvisato anche l'assoggettabilit\u00e0 all'IVA.\nQuesta interpretazione non \u00e8 stata per\u00f2 condivisa da parte della dottrina e della giurisprudenza (Sentenza n. 17526/2007 della Corte di cassazione), che ne hanno ravvisato la natura tributaria e la conseguente esclusione dal campo di applicazione dell'IVA.\nLa Corte costituzionale, con la sentenza 238 del 24 luglio 2009, ha ulteriormente riconosciuto la natura tributaria della TIA. Ma la manovra correttiva dell'estate 2010 (D.L. 31 maggio 2010, n. 78) ha tentato di chiudere definitivamente la discussione con un atto di interpretazione: la natura della tariffa prevista dal D.Lgs. n. 152/2006 non \u00e8 di natura tributaria, e pertanto \u00e8 assoggettabile a IVA.\nMa con sentenza n. 3756 del 9 marzo 2012, la Corte di cassazione ha nuovamente modificato l'interpretazione sulla natura giuridica della TIA, stabilendo che \"Gli importi richiesti a titolo di tariffa d'igiene ambientale non sono suscettibili di essere assoggettati ad IVA\".\nNe consegue pertanto un quadro giuridico notevolmente confuso, nel quale ciascun Comune si comporta diversamente in merito all'applicazione dell'IVA, che ha determinato anche appelli ai propri iscritti delle associazioni dei consumatori, al fine di promuovere class action nei confronti delle amministrazioni comunali, per il recupero dell'IVA indebitamente versata.\nLa legge.\nDal titolo IV del decreto Ronchi, che istituisce la tariffa.\n\u00ab1. La tassa per lo smaltimento dei rifiuti [...] \u00e8 soppressa [...] i comuni devono provvedere alla integrale copertura dei costi del servizio di gestione dei rifiuti urbani attraverso la tariffa di cui al comma 2. [...]2. I costi per i servizi relativi alla gestione dei rifiuti urbani e dei rifiuti di qualunque natura o provenienza giacenti sulle strade ed aree pubbliche e soggette a uso pubblico sono coperti dai Comuni mediante l'istituzione di una tariffa.3. La tariffa deve essere applicata nei confronti di chiunque occupi oppure conduca locali, o aree scoperte ad uso privato non costituenti accessorio o pertinenza dei locali medesimi, a qualsiasi uso adibiti, esistenti nelle zone del territorio comunale.4. La tariffa \u00e8 composta [...] in modo che sia assicurata la copertura integrale dei costi di investimento e di esercizio. [...]6. La tariffa di riferimento \u00e8 articolata per fasce di utenza e territoriali.7. La tariffa di riferimento costituisce la base per la determinazione della tariffa nonch\u00e9 per orientare e graduare nel tempo gli adeguamenti tariffari derivanti dall'applicazione del presente decreto. [...]11. Per le successive determinazioni della tariffa si tiene conto degli obiettivi di miglioramento della produttivit\u00e0 e della qualit\u00e0 del servizio fornito e del tasso di inflazione programmato.12. L'eventuale modulazione della tariffa tiene conto degli investimenti effettuati dai Comuni che risultino utili ai fini dell'organizzazione del servizio.13. La tariffa \u00e8 riscossa dal soggetto che gestisce il servizio.14. Sulla tariffa \u00e8 applicato un coefficiente di riduzione proporzionale alle quantit\u00e0 di rifiuti assimilati che il produttore dimostri di aver avviato al recupero mediante attestazione rilasciata dal soggetto che effettua l'attivit\u00e0 di recupero dei rifiuti stessi. [...]\u00bb\nD.Lgs. n. 152/2006, Titolo IV-art. 238.\nNel 2006, era istituita la \"tariffa per la gestione dei rifiuti urbani\", due anni dopo rinominata come \"tariffa ambientale integrata (TIA)\". Restavano valide come due anni prima la previsione di una tariffa \"orientata al costo\", che tenesse conto (mediante progressivit\u00e0 e/o esenzioni) del reddito dell'utenza."}
{"id": "425610", "revid": "29035", "url": "https://it.wikipedia.org/wiki?curid=425610", "title": "Druenza", "text": ""}
{"id": "425612", "revid": "124117852", "url": "https://it.wikipedia.org/wiki?curid=425612", "title": "LPD433", "text": "Gli LPD, acronimo di Low Power Devices, sono dei sistemi di comunicazione a breve raggio, deregolamentati in Italia da alcuni anni. \nPer utilizzare queste radio non \u00e8 necessaria alcuna formalit\u00e0, basta acquistarle.\nGli apparecchi devono per\u00f2 essere omologati per l'uso in Italia ed in particolare rispettare le seguenti caratteristiche:\nIn condizioni di spazio aperto queste radio consentono dei collegamenti fino a distanze di circa 2 o 3\u00a0km, che si riducono di molto in presenza di ostacoli, come in ambito cittadino.\nCanali LPD 433.075 / 434,775.\nSecondo il piano nazionale delle frequenze sono assegnate al servizio SRD (Short range Device) tutti i primi 21 canali sempre, come specificato nelle note al punto 100A, nel rispetto della direttiva CEPT ERC/REC 70-03 punto g3 e nota 11(max duty 10% Listen before Transmit).\nPer un breve periodo negli anni 2004/2009 la Banda LPD433 venne vietata per l'uso audio da una modifica alle raccomandazioni CEPT poi ritirata nel 2009 ,comportando la sostanziale estinzione degli apparati LPD Puri(Monobanda).\nIn commercio si trovano molti modelli che incorporano, oltre alla banda LPD, anche quella PMR 446; i cosiddetti apparati bibanda. Tali apparati sono, per ovvie ragioni, pi\u00f9 versatili, e solo di poco pi\u00f9 costosi dei modelli \"monobanda\" e risultano in base alle omologazioni ministeriali alla data di oggi di libero uso ."}
{"id": "425613", "revid": "9498", "url": "https://it.wikipedia.org/wiki?curid=425613", "title": "Guido Faba", "text": ""}
{"id": "425615", "revid": "44627", "url": "https://it.wikipedia.org/wiki?curid=425615", "title": "Reticolo (struttura)", "text": ""}
{"id": "425618", "revid": "125211839", "url": "https://it.wikipedia.org/wiki?curid=425618", "title": "Principato di Piombino", "text": "Il principato di Piombino (gi\u00e0 signoria, dal 1398 al 1594) fu uno Stato indipendente che si estendeva su terre oggi collocate amministrativamente nelle province di Livorno (lembo meridionale) e Grosseto (estremit\u00e0 nord-occidentale), nonch\u00e9 le isole dell'arcipelago toscano.\nStoria.\nLo Stato di Piombino, dal 1399 al 1628, fu governato dagli Appiano, dal 1634 al 1702 dai Ludovisi, dai Boncompagni Ludovisi fino al 1801 e dai Bonaparte Baciocchi dal 1803 al 1814, per i Sovrani di Piombino, il feudo divenne parte del Granducato di Toscana in seguito alle decisioni del Congresso di Vienna.\nIl 19 febbraio 1399 Gherardo Appiano cedeva Pisa, che la sua famiglia possedeva dal 1392, ai Visconti di Milano per 200.000 fiorini, riservando per s\u00e9 e i suoi successori Piombino, divenendone signore; inoltre si impossess\u00f2 anche di Populonia, Suvereto, Scarlino, Buriano, Badia al Fango e delle isole di Pianosa, Montecristo, ed Elba; la capitale fu Piombino.\nGherardo fece edificare la sua residenza a Piombino nella piazzetta (odierna piazza Bovio) e alla morte, nel 1405, lasci\u00f2 lo Stato al figlio Jacopo II. Questi, nato nel 1400, per i primi anni fu sotto la tutela della madre, donna Paola Colonna. Durante gli anni di reggenza e dopo, la politica degli Appiano si orient\u00f2 prima verso un'alleanza (ottenendo la protezione con un atto di accomandigia) con la repubblica di Firenze, poi quella di Siena, e infine nuovamente con Firenze.\nMorta Paola Colonna Appiano nel 1445, il potere invece che a Emanuele Appiano figlio di Gherardo, pass\u00f2 a sua sorella Caterina, che contava sull'appoggio del marito Rinaldo Orsini, condottiero di ventura. Questi nel 1447 fece erigere il rivellino a maggior difesa della porta a terra caratterizzata da un torrione, in previsione dell'attacco del cognato Emanuele, che infatti si alle\u00f2 con Alfonso V, re di Aragona e di Napoli, il quale l'anno successivo assedi\u00f2 Piombino, anche con aiuti senesi e fiorentini: dopo quattro mesi di inutili tentativi il sovrano abbandon\u00f2 l'impresa, ritirandosi nei propri territori e l'Orsini govern\u00f2 la signoria fino alla morte per peste nel 1450, un anno prima della moglie.\nMorta Caterina, gli \"Anziani\" della citt\u00e0 proclamarono signore Emanuele che, come i suoi discendenti, resse il feudo con una valida alleanza con Napoli e provvide al benessere dei sudditi incentivando l'industria e la costruzioni di nuovi edifici. Per conto di Jacopo III, nuovo signore di Piombino, Andrea Guardi, architetto e scultore fiorentino, tra il 1465 e il 1470 esegu\u00ec molti lavori che mutarono l'aspetto della citt\u00e0: la cittadella, con al suo interno il palazzo residenziale Villanova in sostituzione del vecchio palazzo Appiani, la cappella, la cisterna (pozzo a pianta quadrangolare in marmo); inoltre realizz\u00f2 anche il chiostro e il fonte battesimale nel duomo di Sant'Antimo.\nA Jacopo III succedette il figlio Jacopo IV che, tra il 1501 e il 1503, perse la signoria ad opera di Cesare Borgia, che occup\u00f2 Piombino: nel 1502 il padre di questi, papa Alessandro VI, visit\u00f2 la citt\u00e0 e il territorio trattenendosi per alcuni giorni.\nCon la morte di Alessandro VI, Cesare Borgia rest\u00f2 privo del potere conquistato e Piombino torn\u00f2 a Jacopo IV: questi, consigliato dai fiorentini, ospit\u00f2 Niccol\u00f2 Machiavelli in qualit\u00e0 di consulente strategico, il quale invit\u00f2 Leonardo da Vinci per studiare in modo ottimale le difese cittadine. Leonardo fece molti studi sulla citt\u00e0 e il castello, dando vita a progetti mai realizzati, contenuti in manoscritti conservati oggi alla Biblioteca Nazionale di Madrid. Jacopo IV nel 1509, per maggior sicurezza, si pose sotto l'egida imperiale reclamando un'investitura principesca da parte dell'imperatore Massimiliano I.\nA Jacopo IV subentr\u00f2 Jacopo V. Accolse nella sua corte famosi artisti, quali Il Sodoma e Rosso Fiorentino. Questi oper\u00f2 a Piombino nel periodo 1516-1520 e, anche secondo il Vasari, realizz\u00f2 un \"Cristo morto bellissimo\" e raffigur\u00f2 le sembianze di Jacopo (da identificarsi presumibilmente con il Ritratto di giovane uomo, esposto a Berlino nella Gem\u00e4ldegalerie). Alla sua morte gli succedette Jacopo VI sotto la tutela della madre Elena Salviati. Nel 1548 il signore abbandon\u00f2 Piombino, ceduta da Carlo V a Cosimo I de' Medici, in virt\u00f9 dell'investitura di mezzo secolo prima: l'imperatore era rimasto sfavorevolmente impressionato dalle scorrerie turche sull'isola d'Elba, mal difesa dagli Appiano, e sollecitato dal granduca di Toscana, desideroso di ampliare i propri domini, l'affid\u00f2 al giovane duca che stava allestendo una potente flotta. Tra il 1548 e il 1557 Piombino appartenne ai Medici, e, nel 1553 e 1555, la flotta franco-ottomana guidata dall'ammiraglio Dragut assedi\u00f2 la citt\u00e0, venendone respinta. Cosimo I, dopo le guerre contro senesi e franco-turchi e la relativa vittoria delle armate imperiali e toscane, rinunci\u00f2 a Piombino, in cambio di Siena e Cosmopoli, l'odierna Portoferraio.\nJacopo VI, in rotta con i suoi sudditi per la mancanza di fedelt\u00e0, smise di curarsi di loro e divenne ammiraglio della flotta medicea, lasciando che il figlio naturale Alessandro Appiano governasse lo Stato e, dopo essere stato legittimato dall'imperatore, prendesse il potere. Fu lui a realizzare l'intervento urbanistico per la costruzione del nuovo borgo di Belvedere (1560), sopra Suvereto. Alessandro, uomo dissoluto, attir\u00f2 la disapprovazione delle pi\u00f9 influenti famiglie dell'isola, che congiurarono contro di lui, e lo uccisero in un agguato in via Malpertugio nel 1590, ed affidarono Piombino allo spagnolo Felix d'Aragona, comandante del presidio.\nLa minore et\u00e0 del successore Jacopo VII fece temere un'annessione spagnola, pericolo che si ripet\u00e9 alla morte del giovane principe nel 1603: inizi\u00f2 cos\u00ec un periodo trentennale estremamente agitato e confuso in cui l'influenza degli spagnoli si fece pi\u00f9 marcata, fino all'occupazione militare di Piombino e dell'isola d'Elba, con la costruzione del forte Longone o forte San Giacomo a protezione del golfo.\nDopo che un Appiano di un ramo collaterale aveva invano preteso la signoria, fu la sorella di Jacopo VII, Isabella Appiano, sposata ad un nobile iberico, che govern\u00f2 lo Stato, finch\u00e9 una rivolta alimentata sia dalla Spagna che dai Medici la depose nel 1628.\nDopo alcuni anni di dominio spagnolo, nel 1634, nonostante le proteste della linea cadetta degli Appiano, Piombino fu assegnata al principe Niccol\u00f2 I Ludovisi, genero di Isabella Appiano: questi e i suoi eredi, legati politicamente al re Filippo IV, si occuparono poco del principato che, dal 1646 al 1650, fu addirittura occupato dai francesi per ordine del cardinale Mazarino.\nA causa dell'estinzione dei Ludovisi nei Boncompagni, questi assunsero il governo di Piombino: fu il periodo dei Boncompagni-Ludovisi, che trascurarono lo Stato lasciando venisse conquistato, negli anni delle guerre di successione, da francesi, imperiali, spagnoli e napoletani. I principi, duchi di Sora e d'Arce e Grandi di Spagna, risiedevano a Roma o a Isola del Liri e raramente visitavano il principato.\nDal 1735 Piombino cess\u00f2 di essere feudo dell'impero e divent\u00f2 vassallo del regno di Napoli, essendo i suoi sovrani sudditi di quel re.\nDopo la pace di Aquisgrana la situazione si calm\u00f2 e i principi, data la loro lontananza, lasciarono che fossero le magistrature locali, \"in primis\" gli \"Anziani\", ad amministrare il feudo in loro nome.\nUn censimento del 1746 cont\u00f2 1935 sudditi nella terraferma e 6345 nell'isola d'Elba, a causa dell'alto numero dei lavoratori delle miniere di ferro.\nDal 1796 ripresero le invasioni francesi (che costituirono una breve repubblica), ma gli inglesi e i napoletani tennero l'isola d'Elba. Dopo la battaglia di Marengo furono le truppe napoleoniche ad annettere Piombino alla Francia.\nPer volere di Napoleone I il 23 giugno 1805 venne creato il principato di Lucca e Piombino, assegnato alla sorella Elisa Bonaparte ed al marito Felice Baciocchi: durante il loro governo furono emanate alcune buone leggi ed un codice rurale molto importante; venne, altres\u00ec, fatta costruire, in soli due anni (1804-1805), la strada di collegamento tra Piombino e le aree a nord, ancora oggi nota come Strada provinciale 23 della Principessa.\nCaduto Napoleone I, il Congresso di Vienna sanc\u00ec la fine dell'indipendenza del principato. Con l'\"Atto finale generale\" del Congresso, all'art. 100, nonostante le proteste del principe Luigi Maria Boncompagni Ludovisi, discendente degli antichi sovrani, fu stabilito che i territori dell'ex principato passassero sotto la sovranit\u00e0 del granducato di Toscana insieme allo Stato dei Presidi, l'isola d'Elba e sue pertinenze; ai principi Boncompagni Ludovisi furono riconosciute solo le propriet\u00e0 private che vi possedevano comprese le miniere, le saline ed i forni, il diritto di pesca e la totale esenzione dai dazi per l'esportazione dei prodotti minerari e di tutte le altre necessit\u00e0 da imporre per il lavoro delle miniere, oltre a vari indennizzi di rendite. La famiglia che reggeva il principato prima dell'arrivo dei francesi, fu costretta a piegarsi e rinunciare a Piombino, aprendo tuttavia un contenzioso per le compensazioni in danaro, che si concluse il 26 aprile 1816 con una convenzione che la indennizz\u00f2 da parte del governo toscano. Intanto, nell'aprile 1815, il cavaliere Federigo Capei aveva preso possesso dell'ex principato in nome del granduca Ferdinando III, facendone parte integrante del granducato.\nL'attuale pretendente al principato sovrano di Piombino \u00e8 Niccol\u00f2 Boncompagni Ludovisi, discendente da Antonio I. Dopo la rinuncia di Luigi nel 1816, doveva subentrare \"de jure\" nella pretensione il ramo secondogenito non rinunciatario dei principi Boncompagni-Ottoboni duchi di Fiano (tuttora rappresentati), discendenti da Pier Gregorio Boncompagni Ludovisi dei principi di Piombino.\nTerritorio e ripartizione amministrativa.\nAnche sotto i principi la citt\u00e0 di Piombino continu\u00f2 ad avere alcune autonomie municipali con proprie magistrature civili che di fatto amministravano lo Staterello: Parlamento o Consiglio Generale, Consiglio Maggiore (40 Signori), Consiglio Minore (8 Signori), Consiglio degli Anziani (4 Signori), Priori semestrali (eletti dagli Anziani), vari ministri e funzionari (Peschieri, Approvatori dei libri, Consoli di Mare, Viarii, Stimatori del Piano, Stimatori delle Vigne, Avvocato dei poveri, Soprastanti ai matrimoni, Soprastanti all'osteria, Riveditori di Scuola, Provveditori).\nIl suo territorio si estendeva a sud dell'antico lago costiero di Rimigliano, comprendendo il golfo di Baratti con la soprastante rocca di Populonia e l'intero promontorio del Monte Massoncello fino al porti di Piombino. Verso est la linea di confine con la Toscana, definita nel 1641, si estendeva sul vasto padule di Caldana nella Valle della Cornia per risalire fino a Casalpiano dove piegava verso nord. In tale direzione proseguiva tendenzialmente in linea retta fino alle prime alture di Campiglia (Fagianaia), continuando ancora verso nord toccava Poggio al Forno, Monte di Campiglia Vecchia, Poggio al Frassine per arrivare al Monte Calvi e al Poggio Michelino, dove la linea di confine piegava verso est fino al Poggio Bandino e il Vallin degli Olmi per ridiscendere il corso del fiume Cornia che qui incontrava, comprendendo le colline di Suvereto e del borgo di Belvedere, il cui nucleo risale ai primi anni del XVII secolo.. Risaliva poi l'affluente Milia nella Piana della Calalunga fino al podere S. Andrea e da qui risalive il Fosso Caglio, discendeva per il Fosso Borgognano fino al Poggio Bufalaia, toccava il Poggio della Dogana, la Valle del Confine e la Dogana di Aione, comprendendo le alture dei borghi di Riotorto, Montioni, quest'ultimo a lungo conteso dai vescovi di Massa Marittima tanto da provocarne la temporanea scomunica agli Appiani.Ad est il confine correva lungo il Fosso S. Giovanni nella Piana di Scarlino, risaliva i Poggi Paloncino, Palone e Sgrandinato, discendeva il Fosso S. Lucia fino al Poggio Collacchia e compreva i Poggi di Follona e Vadamuli per ridiscendere il torrente Rigo. Dalla valle dell'Alba si spingeva verso l'interno fino a Tirli, Buriano e la Badia dell'isola che si affacciava sul vasto padule di Castiglione della Pescaia.\nLa striscia costiera verso sud comprendeva l'approdo di Follonica, sviluppatosi per l'attivit\u00e0 di fusione del ferro estratto dalle miniere elbane ed in parte in condominio con la Toscana. La sovranit\u00e0 del principato comprendeva ancora il borgo di Scarlino con il relativo scalo marittimo fino all'odierna Punta Ala, allora conosciuta come Capo della Troia. Lo stato principesco possedeva anche l'isola d'Elba (con l'esclusione dei distretti di Portoferraio della Toscana e di Porto Longone dello Stato dei Presidi), le isole di Pianosa e di Montecristo e gli altri isolotti del canale di Piombino.\nIl territorio era amministrativamente suddiviso in commissariati e vicariati:\nDifesa del territorio.\nCome il resto della costa tirrenica, anche i principi di Piombino, di fronte alle continue incursioni dei pirati barbareschi ed ottomani, si videro costretti dal XVI secolo a creare una linea difensiva e di avvistamento costiera. Fu rafforzata la rocca di Populonia con la costruzione di un possente bastione verso il mare ed il rafforzamento della preesistente torre di avvistamento, mentre fu costruita una torre nel porto di Baratti. Pi\u00f9 a sud sulla costa del Massoncello furono aperti i ridotti militari di Rio Fanale e del Falcone presso Salivoli, furono restaurate e rafforzate le mura della citt\u00e0 di Piombino, il suo porto interno fu munito di batterie da artiglieria, mentre furono rafforzate le difese costiere del Castelletto presso l'antica foce del Cornia, quelle di Torre del Sale, di Torre Mozza e Follonica e ancora pi\u00f9 a sud il ridotto militare di Portiglioni, la Torre del Barbiere, la Torre civette. Nell'interno furono rafforzate le mura dei borghi di Montioni, Valle, Suvereto, Scarlino e Buriano. Analoghi interventi furono fatti in territorio elbano presso Rio, Capoliveri e Marciana e nelle isole minori."}
{"id": "425630", "revid": "122571807", "url": "https://it.wikipedia.org/wiki?curid=425630", "title": "Marca (circoscrizione)", "text": "La marca era un'ampia circoscrizione pubblica di et\u00e0 carolingia e del Sacro Romano Impero, creata nelle zone di confine o in aree che necessitavano di un coordinamento militare particolarmente efficace.\nStoria.\nLa marca comprendeva diversi comitati, grazie all'assunzione diretta dei titoli di conte da parte del marchese, o alle sottomissione dei titolari dei diversi comitati. Nuove marche furono poi create nel periodo ottoniano. Nel territorio della marca il commercio era gestito in modo autonomo rispetto al potere centrale, ma i marchesi erano tenuti a dare una parte del loro guadagno alle signorie di rango superiore. "}
{"id": "425635", "revid": "124606984", "url": "https://it.wikipedia.org/wiki?curid=425635", "title": "Principio variazionale di Hamilton", "text": "Il principio di Hamilton \u00e8 un principio variazionale del gruppo dei principi di minima azione, formulato da William Rowan Hamilton. Studiato solitamente in meccanica razionale e in meccanica quantistica, il principio afferma che il moto di un sistema fisico \u00e8 quello che minimizza l'integrale temporale della lagrangiana del sistema.\nStoria.\nIl principio di minima azione fu formulato per la prima volta dal leibniziano Maupertuis nel 1746, in opposizione ai principi della dinamica di Newton. Egli partiva dall'osservazione che la natura dell'universo richiede un certo grado di economia e si oppone ad ogni non necessaria dissipazione di \"forza viva\", la grandezza fisica definita da Leibniz come \u2018\u2019\u201dil prodotto della massa per il quadrato della velocit\u00e0 di un sistema fisico\u201d\u2019\u2019, ovvero la sua energia cinetica. Il concetto di \"forza viva\" aveva un ruolo centrale nella fisica leibniziana.\nEulero, nelle sue \"Riflessioni su alcune leggi generali della natura...\" del 1748, adott\u00f2 il \"principio del minimo sforzo\", corrispondente modernamente all'energia potenziale, cos\u00ec che la definizione di minima azione in un sistema statico fosse equivalente al principio secondo cui un sistema di corpi in quiete assume lo stato che rende minima l'energia potenziale totale. Hamilton unific\u00f2 alla luce della trattazione di Lagrange della meccanica analitica le due definizioni in una pi\u00f9 generale che tenesse conto di entrambi i contributi, e che portasse effettivamente alle stesse conclusioni della meccanica newtoniana.\nGeneralit\u00e0.\nPer dedurre le equazioni, si effettua un calcolo delle variazioni sull'azione di Hamilton, ovvero si pone una relazione integrale che riguarda il movimento globale del sistema fra due istanti di tempo nello spazio delle fasi, a partire dalla quale si possono ricavare le equazioni del moto del sistema in forma differenziale: il principio di minima azione \u00e8 in effetti equivalente al secondo principio della dinamica, che nella meccanica lagrangiana \u00e8 formulato per mezzo delle equazioni di Eulero-Lagrange. Lo spazio delle fasi \u00e8 l'iperspazio cartesiano formato dai 2\"n\" assi quanti sono le coordinate generalizzate formula_1.\nPi\u00f9 adatto ad essere generalizzato, il principio gioca per questo un ruolo molto importante nella fisica moderna: \u00e8 anzi una delle grandi generalizzazioni della scienza fisica, e la sua importanza si vede appieno in diversi ambiti, tra i quali la meccanica quantistica. La formulazione di Feynman della meccanica quantistica \u00e8 basata sul principio di azione stazionaria formulato usando gli integrali sui cammini, ma anche le equazioni di Maxwell possono essere ricavate come condizioni di azione stazionaria.\nIn generale, sono molti i problemi che possono essere rappresentati e risolti in termini di principio di minima azione: con esso \u00e8 ad esempio possibile trovare il cammino pi\u00f9 veloce, non necessariamente il pi\u00f9 breve, fra due punti, mostrare il fatto che l'acqua che scende da una collina segue sempre la massima pendenza, ed il fatto che il cammino della luce fra due punti \u00e8 sempre quello che viene percorso nel tempo pi\u00f9 breve (principio di Fermat), oppure permette di studiare il cammino di un corpo in un campo gravitazionale, problema della caduta libera nello spazio-tempo, la cui soluzione \u00e8 una traiettoria geodetica. Anche le simmetrie nei problemi di fisica possono essere sfruttate al meglio usando il principio: per esempio, il teorema di Noether stabilisce che per ogni simmetria continua in un problema di fisica corrisponde una legge di conservazione. Questa profonda connessione matematica richiede tuttavia il principio d'azione come presupposto.\nFormulazione.\nSi consideri un sistema fisico descritto da formula_2 coordinate generalizzate formula_3 che evolve tra due stati formula_4 e formula_5 nell'intervallo temporale compreso tra gli istanti formula_6 e formula_7. Il principio variazionale di Hamilton afferma che l'evoluzione del sistema, descritta dalla curva formula_8, \u00e8 un punto stazionario del funzionale azione formula_9 (solitamente un punto di minimo) per piccole perturbazioni della traiettoria.\nIn modo pi\u00f9 esplicito, l'integrale che definisce l'azione nell'intervallo compreso tra formula_6 e formula_7 \u00e8 il seguente:\ndove formula_13 denota la Lagrangiana del sistema. Il principio variazionale di Hamilton afferma che un sistema fisico compie una traiettoria formula_8 tale da rendere minimo il valore dell'integrale che definisce l'azione formula_9, per tratti sufficientemente brevi di formula_8. In altre parole, l'evoluzione del sistema fisico \u00e8 la soluzione dell'equazione variazionale:\nLa Lagrangiana di un sistema meccanico dipende soltanto dal tempo, dalla posizione e dalla derivata di quest'ultima rispetto al tempo, la velocit\u00e0. Questo \u00e8 dovuto al fatto che tali grandezze permettono di determinare univocamente lo stato meccanico del sistema descritto.\nEquazioni di Eulero-Lagrange.\nSe un sistema fisico \u00e8 olonomo e monogenico \u00e8 possibile derivare le equazioni di Lagrange dal principio di Hamilton: la richiesta che l'effettiva traiettoria percorsa da un sistema fisico sia un punto stazionario dell'azione formula_9 \u00e8 equivalente ad un sistema di equazioni differenziali la cui incognita \u00e8 formula_8. Data l'evoluzione formula_8 del sistema tra due stati formula_21 e formula_22 nell'intervallo temporale compreso tra gli istanti formula_6 e formula_7, le equazioni si ricavano introducendo una piccola perturbazione formula_25 a formula_8 che si annulla agli estremi del percorso:\nLa perturbazione produce una variazione formula_28 del funzionale azione data da:\nLo sviluppo in serie della differenza nel espressione del integrando ci da:\nformula_30\nUtilizzando l'integrazione per parti per il termine a destra si ottiene:\nLe condizioni al contorno formula_32 annullano il primo termine, per cui:\nIl principio di Hamilton richiede che formula_34 sia nullo per ogni possibile perturbazione in quanto la traiettoria percorsa \u00e8 un punto stazionario dell'azione. Tale richiesta \u00e8 dunque soddisfatta se e solo se valgono le equazioni di Eulero\u2013Lagrange:\nSi tratta di un sistema di \"N\" equazioni differenziali del secondo ordine, la cui soluzione contiene 2\"N\" costanti arbitrarie da determinare.\nQuantit\u00e0 di moto canonica e costanti del moto.\nLa quantit\u00e0 di moto coniugata formula_36 relativa alla coordinata generalizzata formula_37 \u00e8 definita dall'equazione:\nSe l'espressione di formula_39 non contiene la coordinata generalizzata formula_37 si verifica che:\nIn tal caso le equazioni di Eulero-Lagrange mostrano che la variazione temporale di formula_36 \u00e8 nulla, e pertanto si tratta di una costante del moto. Inoltre, formula_37 \u00e8 detta \"coordinata ciclica\".\nPrincipio di Hamilton ampliato.\nIl principio di Hamilton pu\u00f2 essere ampliato anche a sistemi non conservativi e vincoli anolonomi, a patto che siano lineari nelle formula_44 ed integrabili in maniera esatta. Ogni moto del sistema che avviene nello stesso intervallo di tempo e fra le stesse configurazioni estreme, cio\u00e8 formula_45, ha la propriet\u00e0 di assumere un valore estremo all'integrale:\ndove formula_47 \u00e8 la funzione Hamiltoniana. Il principio si pu\u00f2 enunciare in modo diverso affermando che ogni moto del sistema che avviene nello stesso intervallo di tempo e fra le stesse configurazioni estreme ha la propriet\u00e0 di annullare la variazione dell'integrale ampliato di Hamilton:\nL'azione ora introdotta \u00e8 diversa dall'azione nel caso precedente, in quanto non \u00e8 necessario che formula_36 siano i momenti coniugati delle variabili formula_50: in generale formula_51. Se questa condizione \u00e8 verificata, l'azione ampliata si identifica con l'azione di Hamilton.\nEquazioni di Hamilton.\nDa questo principio \u00e8 possibile dedurre le equazioni di Hamilton. Si considerino tutte le curve (che variano nello spazio delle configurazioni) che hanno la propriet\u00e0 di percorrere il tragitto formula_52 nello stesso tempo, caratterizzate da un parametro di variazione virtuale formula_53. Allora la variazione dell'integrale diventa:\nDerivando parzialmente rispetto ad formula_53 dentro l'integrale si ottiene:\nIntegrando per parti la quantit\u00e0:\nInfine, si ottiene la forma:\ne questo \u00e8 nullo se e solo se le somme rispettive alla variazione delle coordinate generalizzate formula_59 e alla variazione dei momenti lineari coniugati formula_60 sono rispettivamente nulle e ci\u00f2 avviene solo se le espressioni tra parentesi tonde si annullano, cio\u00e8:\nche sono le equazioni di Hamilton.\nEsempio.\nSi consideri ad esempio una particella libera di massa formula_62 che si muove lungo una linea retta. In assenza di un potenziale, la Lagrangiana \u00e8 uguale all'energia cinetica, che in coordinate ortogonali formula_63 ha la forma:\ndove il punto denota la derivazione rispetto alla variabile che parametrizza la curva percorsa, che solitamente \u00e8 il tempo formula_65. Applicando le equazioni di Eulero\u2013Lagrange:\nsi ottiene subito:\ne allo stesso modo per formula_68. Si vede cos\u00ec che la formulazione di Eulero\u2013Lagrange pu\u00f2 essere usata per derivare la legge di Newton.\nIn coordinate polari formula_69 l'energia cinetica ha invece la forma:\ne le equazioni di Eulero\u2013Lagrange diventano:\nla cui soluzione \u00e8:\nper un insieme di costanti formula_75, formula_76, formula_77, formula_78 determinate dalle condizioni iniziali."}
{"id": "425647", "revid": "287204", "url": "https://it.wikipedia.org/wiki?curid=425647", "title": "Albrecht Altdorfer", "text": "Fu uno dei principali artisti del Rinascimento tedesco, oltre che pittore anche architetto, incisore, scultore, calcografo e disegnatore per xilografie. Dipinse rappresentazioni religiose e mitologiche, ma furono in particolare i suoi paesaggi a renderlo celebre per la loro bellezza: furono creati dall'artista non per illustrare storie e parabole, ma con il proposito di esaltare il fascino della natura e delle figure umane che si muovono all'interno di essa.\nAltdorfer fu il primo a portare il paesaggio come soggetto indipendente in pittura, dopo le prove su disegno e ad acquerello di Leonardo e D\u00fcrer.\nBiografia.\nNacque a Ratisbona o ad Altdorf, verso il 1480.\nFiglio del miniatore Ulrich Altdorfer, dal padre acquis\u00ec un gusto per il dettaglio pi\u00f9 minuto. Forse visit\u00f2 l'Italia del Nord, prima di stabilirsi a Ratisbona nel 1505. In quegli anni il suo stile si and\u00f2 evolvendo da scene minute e meticolose a un gusto sempre maggiormente monumentale. Tipica nella sua poetica fu l'attenzione la natura, che si spinse fino alla produzione di paesaggi svincolati da ogni pretesto iconografico, facendone uno dei primi paesaggisti della storia.\nLe prime opere sicure, perch\u00e9 firmate, risalgono al 1506, tra cui \"San Francesco stigmatizzato\" e \"San Gerolamo\". Si tratta di incisioni su rame e disegni dove, sebbene compaiano motivi della pi\u00f9 varia provenienza, si affermava gi\u00e0 chiaramente lo stile dell'artista. I modelli principali sono i nielli italiani e le incisioni sul rame della cerchia di Jacopo de Barbari e di D\u00fcrer.\nProbabilmente fece nel 1511 un viaggio sul Danubio e nel 1535 \u00e8 documentata la sua attivit\u00e0 a Vienna. A quegli anni risale la tavoletta di \"San Giorgio nella foresta\", un piccolo capolavoro, in cui i personaggi si perdono talmente bene col paesaggio, che ad un'occhiata veloce \u00e8 quasi difficile individuarli.\nNel 1513 venne chiamato dall'imperatore Massimiliano I a Innsbruck, dove ricevette varie committenze dalla corte. Negli anni venti, mentre scoppiava la Riforma, si dedic\u00f2 soprattutto all'edilizia pubblica, rallentando la produzione pittorica. Le rare opere dell'epoca mostrano un crescente interesse verso il contesto prospettico e architettonico. Tornato nella sua citt\u00e0, una volta raggiunta l'agiatezza economica e il prestigio sociale, negli anni trenta si impegn\u00f2 in politica, diventando prima consigliere comunale e poi \"mastro costruttore\", nonch\u00e9 incaricato di sovrintendere alle fortificazioni di Ratisbona.\nLe opere di quegli anni furono la \"Nativit\u00e0\" con notevoli giochi di luce, la \"Famiglia dell'uomo selvatico\", dove i toni aspri del Cranach si legano a spunti giorgioneschi, la \"Crocifissione\", uno dei suoi capolavori che presenta figure turbinanti e volti quasi deformati, i \"Santi Giovanni Battista ed Evangelista\" nel quale emergono le linee drammatiche del paesaggio e la panoramica dall'alto, peculiare dell'artista, il \"Riposo dalla fuga in Egitto\". Sub\u00ec anche l'influenza di Lucas Cranach, che si riflette in uno dei suoi capolavori, \"Crocifissione\" del museo di Kassel, e di Michael Pacher, che lo spinse a ricercare ambientazioni architettoniche originali e fantasiose, come nella \"Nativit\u00e0 della Vergine\" di Monaco.\nProsegu\u00ec la sua carriera con dipinti come l\"Annunciazione\", l\"Ultima Cena\" e raggiunge la sua maturit\u00e0 artistica sviluppando l'altare-scrigno dell'abbazia di Sankt Florian a Linz.\nNel 1528 rifiut\u00f2 la carica di borgomastro poich\u00e9 impegnato nella realizzazione della \"Battaglia di Alessandro e Dario a Isso\" per il duca Guglielmo di Baviera, un originale omaggio alla poesia della natura, un forte senso di partecipazione umana e un geniale raccordo tra il particolare e l'universale. Negli anni seguenti la sua produzione pittorica si fa ancora pi\u00f9 rara e occasionale, per via dell'ostilit\u00e0 verso l'arte sacra dei protestanti. In tali lavori impresse tutti i riflessi della difficile e inquietante scena politico-religiosa tedesca.\nTra le opere tarde, \"Susanna al bagno\" caratterizzato da fremiti luminosi e fantasiosi."}
{"id": "425650", "revid": "6066", "url": "https://it.wikipedia.org/wiki?curid=425650", "title": "Trattato di Apamea", "text": ""}
{"id": "425670", "revid": "188668", "url": "https://it.wikipedia.org/wiki?curid=425670", "title": "Piccardo (dialetto)", "text": ""}
{"id": "425684", "revid": "289247", "url": "https://it.wikipedia.org/wiki?curid=425684", "title": "Altare di Pergamo", "text": ""}
{"id": "425693", "revid": "125710372", "url": "https://it.wikipedia.org/wiki?curid=425693", "title": "David Sylvian", "text": "Biografia.\nDal 1978 al 1983 \u00e8 stato la voce dei Japan, band londinese nata dal glam rock/new wave che negli ultimi album, da \"Gentlemen Take Polaroids\" fino a \"Tin Drum\", si cimenter\u00e0 in sonorit\u00e0 ispirate alla musica giapponese, grazie anche alla collaborazione di Ry\u016bichi Sakamoto.\nHa poi intrapreso una carriera da solista tra musica elettronica, rock progressivo e musica d'ambiente. Ha collaborato con Ry\u016bichi Sakamoto, Robert Fripp (negli album \"Gone to Earth\", \"The First Day\" e \"\"), Bill Nelson, Holger Czukay (con il quale ha inciso \"Plight &amp; Premonition\" e \"Flux + Mutability\"), Christian Fennesz, Mark Isham, Jon Hassell, David Torn, Chris Vrenna, Blonde Redhead, Virginia Astley, Arve Henriksen, Joan Wasser e molti altri.\nTra i suoi lavori si annoverano gli album \"Brilliant Trees\", \"Gone to Earth\", \"Secrets of the Beehive\" (considerato da molti la sua pietra miliare), \"The First Day\" (in collaborazione con Robert Fripp), \"Dead Bees on a Cake\", \"Blemish\" e \"Snow Borne Sorrow\" con il progetto Nine Horses. La sua musica viene definita \"intimista\", \"minimalista\" o \"rock postmoderno\".\nHa scritto una canzone dal titolo \"For the Love of Life\" per l'adattamento in anime del manga \"Monster\" di Naoki Urasawa, di cui diviene la sigla di chiusura per la prima met\u00e0 della serie.\nPer \"Manafon\" del 2009 David Sylvian ha collaborato con Evan Parker, John Tilbury, Keith Rowe, Christian Fennesz, Yoshihide Otomo e altri.\nStile musicale.\nUnendo glam rock, new wave, musica d'ambiente ed elettronica in modo molto personale, David Sylvian concepisce una musica d'autore ricca di sfumature ambientali che ha sovente risentito le influenze stilistiche dei suoi molti collaboratori, come confermano, ad esempio, i brani strumentali realizzati con Holger Czukay o le improvvisazioni composte insieme a Robert Fripp. Suoi sono anche brani pi\u00f9 accessibili che seguono il formato brano musicale come quelli di \"Secrets of the Beehive\" (1987) e \"Dead Bees on a Cake\" (1999), commistioni di ambient e new age come quelle presenti in \"Brilliant Trees\" (1984), considerato una pietra miliare della musica d'atmosfera britannica, le composizioni elettroniche e dissonanti di \"Blemish\" (2003) e brani che \u00abappartengono pi\u00f9 al jazz e all'avanguardia che al rock sperimentale o all'ambient pi\u00f9 colto\u00bb come conferma il pi\u00f9 recente \"Manafon\" (2009).\nSecondo le parole di Sylvian: "}
{"id": "425712", "revid": "1522738", "url": "https://it.wikipedia.org/wiki?curid=425712", "title": "Even Stevens", "text": "Even Stevens \u00e8 una sit-com prodotta da Disney Channel, andata in onda tra il 2000 ed il 2003 negli Stati Uniti, su Disney Channel. In Italia, la serie \u00e8 stata trasmessa da Disney Channel dal 23 gennaio 2006.\nLa serie conta tre stagioni e si \u00e8 conclusa con il film \"Una famiglia allo sbaraglio\" (\"The Even Stevens Movie\"), andato in onda in Italia addirittura prima della serie stessa.\nTrama.\nLa serie \u00e8 incentrata sulla famiglia Stevens, ma soprattutto sugli strani piani organizzati da Louis, per disturbare la sorella maggiore, Ren."}
{"id": "425713", "revid": "86599", "url": "https://it.wikipedia.org/wiki?curid=425713", "title": "Augusto Testa", "text": "Conduce le sue ricerche presso l'Osservatorio astronomico di Sormano.\nIl Minor Planet Center gli accredita la scoperta di trentuno asteroidi, effettuate tra il 1994 e il 2000, tutte in collaborazione con altri astronomi: Marco Cavagna, Paolo Chiavenna, Pierangelo Ghezzi, Valter Giuliani, Carlo Gualdoni, Francesco Manca, Piero Sicoli e Graziano Ventre.\nGli \u00e8 stato dedicato l'asteroide 11667 Testa."}
{"id": "425719", "revid": "29035", "url": "https://it.wikipedia.org/wiki?curid=425719", "title": "Leone, il cane fifone", "text": ""}
{"id": "425720", "revid": "228587", "url": "https://it.wikipedia.org/wiki?curid=425720", "title": "Intervallo di viraggio", "text": ""}
{"id": "425722", "revid": "74801", "url": "https://it.wikipedia.org/wiki?curid=425722", "title": "Lingua nepalese", "text": "Il nepalese, detto anche nepali (\u0928\u0947\u092a\u093e\u0932\u0940 - \"nep\u0101l\u012b\") o gorkhali (\u0917\u094b\u0930\u094d\u0916\u093e\u0932\u0940 - \"gorkh\u0101l\u012b\") \u00e8 una lingua pahari parlata in Nepal, India e Bhutan. Altri nomi sono parbatiya (\"lingua delle montagne\") e khaskura (\"lingua dei Khas\").\nDistribuzione geografica.\n\u00c8 una lingua indoeuropea del ramo indoiranico scritta in caratteri devanagari. \u00c8 parlata, oltre che in Nepal, in India e nel Bhutan meridionale.\nI locutori censiti da \"Ethnologue\" sono circa 11 milioni in Nepal, 2,5 milioni in India e in Bhutan; negli anni successivi, il numero di parlanti totali \u00e8 cresciuto. Nel 2019, indica 15,8 milioni di parlanti madrelingua (L1).\nLingua ufficiale.\n\u00c8 la lingua ufficiale del Nepal.\n\u00c8 una delle 22 lingue ufficialmente riconosciute dall'allegato VIII della Costituzione dell'India. In India \u00e8 lingua ufficiale in tre suddivisioni del distretto di Darjeeling (Darjeeling, Kalimpong e Kurseong), nel Bengala Occidentale, e nello stato del Sikkim.\nStoria.\nCirca 500 anni fa, la popolazione dei \"Khas\" migr\u00f2 attraverso l'Himalaya, lasciando gli inospitali altipiani del \"Kham\" per raggiungere le valli del bacino fluviale del Kali Gandaki, adatte alla coltivazione del riso. Un'importante famiglia si stabil\u00ec presso Gorkha, un luogo situato a met\u00e0 strada circa tra Pokhara e Kathmandu. Sul finire del XVIII secolo, il re di Gorkha Prithvi Narayan Shah riun\u00ec un esercito composto da Gurung, Magar e altre trib\u00f9 delle \"colline\" sub-himalayane ed inizi\u00f2 ad intraprendere azioni di conquista dei regni confinanti. Da quando Gorkha sostitu\u00ec la terra d'origine dei \"Khas\" come centro dell'iniziativa politica e militare, la lingua \"Khaskura\" fu rinominata \"Gorkhali\" (lingua dei Gorkha).\nL'intento principale di Prithvi Narayan Shah era di conquistare la ricca ed urbanizzata valle di Kathmandu, luogo che era a quel tempo chiamato Nepal. Egli marci\u00f2 su Kathmandu nel settembre 1768, ed il Nepal risultava cos\u00ec unificato sotto la sua bandiera.\nDa quel momento il \"Gorkhali\" venne adottato come lingua nazionale, che cambi\u00f2 il nome in \"Nepali\" per adempiere alla sua nuova funzione."}
{"id": "425725", "revid": "671029", "url": "https://it.wikipedia.org/wiki?curid=425725", "title": "Lingua guaran\u00ed", "text": "La lingua guaran\u00ec \u00e8 una lingua tupi-guaran\u00ed, parlata in Paraguay e in altri stati dell'America meridionale.\nDistribuzione geografica.\nSecondo \"Ethnologue\", la lingua guaran\u00ec \u00e8 parlata complessivamente da quasi 5 milioni di persone, di cui oltre 4,5 milioni in Paraguay. Il resto dei locutori di questa lingua sono sparsi tra Argentina, Bolivia e Brasile.\nLingua ufficiale.\nLa Costituzione del Paraguay riconosce il guaran\u00ec come lingua ufficiale assieme al castigliano.\nDialetti e lingue derivate.\nLo standard ISO 639-3 classifica il guaran\u00ec come macrolingua composta dai seguenti membri:\nTra tutti i suddetti dialetti della lingua guaran\u00ed, quello paraguaiano \u00e8 il pi\u00f9 diffuso, giacch\u00e9 risulta parlato da 4,65 milioni di persone in Paraguay, oltre che da un numero pi\u00f9 basso di persone in Argentina.\nL'ava guaran\u00ec \u00e8 parlato da 15.900 persone in Argentina, Brasile e Paraguay, per la maggior parte appartenenti al gruppo etnico degli Apapocuva.\nLa variante boliviana occidentale viene parlata da 7.000 persone in Bolivia, nel dipartimento di Chuquisaca, mentre quella boliviana orientale ha circa 36.900 parlanti in Bolivia, nella zona centro meridionale del fiume Parapet\u00ed, ma anche in Argentina e Paraguay.\nInfine, il mby\u00e1 guaran\u00ec assomma circa 15.000 locutori tra Argentina, Brasile e Paraguay.\nStoria.\nNel 2007 \u00e8 divenuta una delle sessantatr\u00e9 lingue con cui il Papa pronuncia il suo messaggio natalizio durante la benedizione \"Urbi et Orbi\".\nSistema di scrittura.\nPer la scrittura viene utilizzato l'alfabeto latino."}
{"id": "425728", "revid": "1347902", "url": "https://it.wikipedia.org/wiki?curid=425728", "title": "Cupola (modulo)", "text": "La Cupola (che prende il nome dal ponte di osservazione sopraelevato su un vagone ferroviario) \u00e8 un piccolo modulo progettato per l'osservazione di operazioni al di fuori della ISS come le attivit\u00e0 robotiche, l'approccio dei veicoli e l'attivit\u00e0 extraveicolare (EVA). \u00c8 stato costruito in Europa da Thales Alenia Space Italia (TAS-I) sotto contratto dell'Agenzia Spaziale Europea. Offre viste spettacolari della Terra e oggetti celesti. La Cupola ha sei finestre laterali e una finestra di osservazione diretta al nadir, tutte dotate di tapparelle per proteggerle da contaminazioni e collisioni con detriti orbitali o micrometeoriti. La Cupola \u00e8 progettata per ospitare la workstation robotizzata che controlla il braccio del manipolatore remoto dell'ISS. Pu\u00f2 ospitare due membri dell'equipaggio simultaneamente ed \u00e8 ancorato al lato rivolto verso la Terra del Nodo-3 utilizzando un meccanismo di ormeggio comune (CBM).\nIl lancio del modulo \u00e8 avvenuto l'8 febbraio 2010 con la missione STS-130, insieme al Nodo-3, Tranquility.\nIl 17 febbraio del 2010 \u00e8 stata completata l'installazione e resa operativa. Questo grazie alle passeggiate spaziali compiute dall'equipaggio di STS-130.\nDescrizione.\nLa Cupola \u00e8 alta 1,50 m, ha un diametro massimo di 2,95 m e all'inizio aveva una massa di 1,805 kg. La massa massima in orbita \u00e8 di 1.880 kg. La Cupola ha sei finestre montate lateralmente e una finestra pi\u00f9 grande di 80 cm sul \"tetto\", offrendo una visibilit\u00e0 a tutto campo in un'unica direzione. Le finestre possono essere sigillate con speciali tapparelle per la protezione da micrometeoriti e detriti spaziali.\nLa Cupola \u00e8 principalmente per scopi di osservazione, con spazio per due membri dell'equipaggio contemporaneamente. I compiti principali del modulo includono il controllo del braccio robotico della stazione, la comunicazione con gli astronauti durante un'uscita e l'osservazione della Terra e dello spazio. A tale scopo, alla Cupola possono essere installate varie stazioni di comando e controllo. Un compito non meno importante della Cupola dovrebbe essere il loro uso come luogo di relax per gli astronauti.\nCupola appartiene alla parte americana della stazione e fu inizialmente costruita da Boeing. Dopo il superamento dei costi, il modulo \u00e8 stato interrotto per la prima volta nel 1993 e consegnato all'Agenzia Spaziale Europea (ESA) cinque anni dopo. In cambio, l'ESA ha ricevuto opzioni di trasporto sullo Space Shuttle per componenti ed esperimenti europei, oltre a esperimenti extra su Columbus.\nDue mesi dopo aver firmato il contratto con la NASA, l'ESA ha aggiudicato il contratto da 20 milioni di euro ad Alenia Spazio (Italia) per la costruzione del modulo l'8 febbraio 1999. Altre sei societ\u00e0 europee, guidate da Alenia, hanno lavorato a componenti di Cupola: CASA (Spagna), APCO (Svizzera), SAAB Ericsson e Lindholmen Development (Svezia), EADS Space Transportation (Germania) e Verhaert (Belgio). La Cupola \u00e8 stata ufficialmente consegnata alla NASA il 7 luglio 2005 presso il Kennedy Space Center ed \u00e8 conservata l\u00ec.\nTrasporto e installazione.\nIl 31 agosto 2009, la Cupola \u00e8 stata preparata per il trasporto con Tranquility presso lo Space Station Processing Facility, e il 20 novembre 2009, la propriet\u00e0 di questo modulo \u00e8 stata trasferita dall'ESA alla NASA durante una cerimonia formale. \u00c8 stato lanciato a bordo dello Space Shuttle Endeavour l'8 febbraio 2010 come parte della missione STS-130 della ISS. Il Tranquility \u00e8 stato montato insieme alla Cupola sul modulo Unity, quindi la cupola \u00e8 stata spostata dall'ugello di accoppiamento anteriore al raccordo Nadir Tranquilitys. I vecchi piani prevedevano una coltivazione diretta della Cupola all'Unit\u00e0."}
{"id": "425729", "revid": "599013", "url": "https://it.wikipedia.org/wiki?curid=425729", "title": "Fabi\u00e1n Carini", "text": "Caratteristiche tecniche.\nEstremo difensore paragonato al connazionale Roque M\u00e1spoli, era ritenuto in giovane et\u00e0 un prospetto futuro: distintosi suo malgrado per le incertezze tra i pali e nelle uscite, ebbe una carriera inferiore alle aspettative.\nNonostante la posizione in campo, realizz\u00f2 alcuni gol su calcio di rigore.\nCarriera.\nClub.\nMessosi in luce difendendo la porta del Danubio, fu acquistato dalla Juventus nel gennaio 2001: col suo trasferimento divenuto oggetto d'indagine nell'ambito della vicenda sui passaporti falsi, esord\u00ec in bianconero il 31 ottobre 2001 nella trasferta di Champions League persa sul campo del Celtic per 4-3. Ceduto in prestito allo Standard Liegi nel 2002, riport\u00f2 61 presenze durante il biennio belga facendo ritorno a Torino nel 2004 per poi passare all'Inter in cambio di Fabio Cannavaro.\nPur trovando poco spazio in nerazzurro, debutt\u00f2 in Serie A il 4 dicembre 2004 nella vittoria per 5-0 contro il Messina: subentrato a Van der Meyde dopo l'espulsione di Toldo, par\u00f2 un rigore calciato da Nicola Amoruso. Vincitore della Coppa Italia al termine della stagione 2004-05, pass\u00f2 in prestito al Cagliari: con l'esperienza sarda rivelatasi deludente sul piano agonistico, il giocatore conobbe una progressiva emarginazione anche a causa di un rapporto conflittuale con lo spogliatoio.\nRientrato a Milano nel 2006, durante l'estate 2007 \u2014 alla scadenza del contratto coi nerazzurri \u2014 pass\u00f2 al Real Murcia: ingaggiato quindi dall'Atletico Mineiro nel settembre 2009, fece ritorno in patria nel dicembre 2010 trasferendosi al Pe\u00f1arol.\nDopo le esperienze con l'ecuadoregno Deportivo Quito e l'urugaiana Juventud, abbandon\u00f2 trentasettenne l'attivit\u00e0 agonistica per frequenti malanni fisici.\nNazionale.\nConta 74 presenze con l'Uruguay, tra le cui fila ha disputato da titolare i Mondiali 2002 e tre edizioni della Copa Am\u00e9rica."}
{"id": "425733", "revid": "196390", "url": "https://it.wikipedia.org/wiki?curid=425733", "title": "Vincent K. McMahon", "text": ""}
{"id": "425737", "revid": "50122881", "url": "https://it.wikipedia.org/wiki?curid=425737", "title": "Lingua tagika", "text": ""}
{"id": "425738", "revid": "767487", "url": "https://it.wikipedia.org/wiki?curid=425738", "title": "Lit (gruppo musicale)", "text": "I Lit sono un gruppo musicale alternative rock californiano, formato nel 1989 come gruppo metal-oriented con il nome di \"Razzle\". Pochi anni pi\u00f9 tardi il gruppo cambi\u00f2 il proprio stile musicale in grunge e cambiarono il nome in \"Stain\", ma siccome altre band usavano nomi simili, cambiarono il loro nome in Lit nel 1996.\nBiografia.\nIl gruppo arriva alla celebrit\u00e0 nel 1999 con l'album di platino \"A place in the Sun\". Da \"A place in the Sun\" sono stati tratti i singoli di successo: \"My Own Worst Enemy\", (che mantenne la posizione numero uno nella classifica per 3 mesi e ricevette il Billboard Music Award per la canzone di maggior successo del 1999), \"Ziplock\" e \"Miserable\", che \u00e8 stata la canzone della top-ten pi\u00f9 ascoltata nel 2000 e famoso per la presenza di Pamela Anderson nel video.\nIl 2000 \u00e8 un anno di grandi successi anche per Over my head, brano della colonna sonora di Titan A.E. di Don Bluth, il cui video fonde in computer grafica il gruppo ad alcune scene del lungometraggio animato.\nHanno fatto pi\u00f9 di 286 show e girato il mondo in supporto all'album \"A place in the Sun\". Oltre al Vans Warped Tour hanno partecipato a Woodstock 1999; la band \u00e8 andata in tour con The Offspring, Garbage e No Doubt.\nAd \"A Place in the Sun\" \u00e8 seguito nel 2001 la pubblicazione di \"Atomic\", con la top-ten hit \"Lipstick &amp; Bruises\", ma \u00e8 stato un fallimento commerciale. I Lit fecero un nuovo tour in supporto ad \"Atomic\" con Kid Rock e Butch Walker. Lasciarono la RCA nel 2003 e fecero un piccolo tour prima di pubblicare, il 24 giugno 2005, l'album Lit con l'etichetta discografica DRT Entertainment.\nIl singolo \"Looks Like They Were Right\" fu nella classifica delle hit top 40, ma l'album fu di poco successo. Nel marzo 2006 la band ha aperto un ristorante/bar a Fullerton in California chiamato \"The Slidebar\".\nIl chitarrista Jeremy Popoff \u00e8 apprezzato nella comunit\u00e0 dei chitarristi, frequentemente \u00e8 apparso nelle riviste di chitarra e la sua chitarra Fender firmata appar\u00ec nel calendario 2005 delle chitarre Fender.\n\u00c8 del 5 maggio 2008 la drammatica notizia comunicata dalla band attraverso il sito: al trentottenne Allen Shellenberger, batterista della formazione, viene diagnosticato un cancro maligno al cervello.\nSotto la cura dei dottori Hunt e Black, presso il Cedars-Sinai Maxine Dunitz Neurosurgical Institute, segue il trattamento chemioterapico.\nLa band si vede pertanto costretta a rimandare ogni progetto a data da destinarsi, e soprattutto, a rinunciare al tour di concerti in Europa programmato per l'estate 2008, che li avrebbe visti come gruppo di supporto ai Kiss in diverse date.\nNonostante le cure, Allen Shellenberger muore il 13 agosto 2009 a soli 39 anni.\nSul suo sito ufficiale la band annuncia l'arrivo di un nuovo batterista e il ritorno in studio per un nuovo album nel 2010.\nIl 27 dicembre 2009 i Lit annunciano ufficialmente l'ingresso di Nathan Walker come nuovo batterista e contemporaneamente l'inizio dei lavori per un nuovo album.\nNel Settembre 2010, Kevin Baldes conferma che i Lit sono in studio per le registrazioni del loro sesto studio album. La Band ha scelto come produttore Marti Frederikse(Aerosmith, Def Leppard, M\u00f6tley Cr\u00fce, Foreigner, Sheryl Crow, Faith Hill).\nNel Luglio 2011 la band ancora in studio per le registrazioni ha pubblicato il video della demo di \"You Tonight\". Nel Dicembre dello stesso anno la band ha annunciato che i lavori per l'album continuano e che uscir\u00e0 per la Megaforce Records con il titolo di \"The View from the Bottom\" il 19 giugno 2012."}
{"id": "425746", "revid": "49409", "url": "https://it.wikipedia.org/wiki?curid=425746", "title": "VSEPR", "text": ""}
{"id": "425749", "revid": "2127757", "url": "https://it.wikipedia.org/wiki?curid=425749", "title": "Messaggio di Arecibo", "text": "Il messaggio di Arecibo \u00e8 un messaggio radio trasmesso nello spazio dal radiotelescopio di Arecibo, in Porto Rico, il 16 novembre 1974. \u00c8 stato indirizzato verso l'Ammasso Globulare di Ercole, a anni luce di distanza.\nIl messaggio \u00e8 composto da 1679 cifre binarie, numero appositamente scelto in quanto prodotto di due numeri primi (23 e 73). In questo modo, presupponendo che chiunque lo riceva decida di ordinarlo in un quadrilatero, potr\u00e0 farlo soltanto ordinandolo in 23 righe e 73 colonne o 73 righe e 23 colonne. L'informazione cos\u00ec sistemata nella prima disposizione (23 righe, 73 colonne) produce un disegno senza senso, ma nel secondo modo (73 righe, 23 colonne) forma un'immagine nella quale si possono riconoscere delle informazioni (crittogramma di Drake).\nLeggendo da \"sinistra a destra\" e dall\"'alto al basso\", mostra le seguenti informazioni:\nPoich\u00e9 il messaggio impiegher\u00e0 anni per raggiungere la sua destinazione (oltre a ulteriori anni per una eventuale risposta) il \"messaggio di Arecibo\" \u00e8 pi\u00f9 una dimostrazione delle conquiste tecnologiche raggiunte dal genere umano che un reale tentativo di tenere una conversazione con una razza aliena.\nIl messaggio \u00e8 stato ideato dal Dr. Frank Drake (all'epoca docente alla Cornell University e creatore della famosa equazione di Drake) con l'aiuto tra gli altri di Carl Sagan.\nL'efficacia di questo messaggio \u00e8 stata molto dibattuta.\nSpiegazione.\nNumeri.\nLeggendo da sinistra a destra, i numeri da 1 a 10 appaiono in formato binario. Essendo la colonna composta da soli tre elementi, i numeri 8, 9 e 10 sono rappresentati su due colonne.\nGli elementi pi\u00f9 in basso (presenti nella quarta riga del messaggio) indicano l'inizio del numero.\n 0 0 0 1 1 1 1 00 00 00\n 0 1 1 0 0 1 1 00 00 10\n 1 0 1 0 1 0 1 01 11 01\n X X X X X X X X X X &lt;- indicatori di inizio dei numeri\nElementi DNA.\nI numeri 1, 6, 7, 8 e 15 (questa volta rappresentati in colonne da quattro cifre pi\u00f9 una come indicatore di inizio numero) rappresentano rispettivamente l'idrogeno (H), il carbonio (C), l'azoto (N), l'ossigeno (O) e il fosforo (P), ovvero gli elementi costitutivi del DNA.\nNucleotidi.\nQuesta parte del messaggio descrive le molecole che compongono il DNA specificandone il numero degli elementi seguendo l'ordine presentato nella parte precedente (il primo numero indica il numero di atomi di idrogeno, il secondo numero indica il numero di atomi di carbonio e cos\u00ec via).\nDoppia elica.\nIn questa parte del messaggio viene rappresentata visivamente la struttura a doppia elica del DNA, mentre la barra centrale indica il numero di nucleotidi (il numero rappresentato \u00e8 4,2 miliardi, anche se le coppie di basi nel genoma umano sono stimate essere 3,2 miliardi).\nUmanit\u00e0.\nL'elemento centrale rappresenta un uomo, mentre il numero 14 (scritto orizzontalmente a sinistra) moltiplicato per la lunghezza d'onda del messaggio () d\u00e0 l'altezza media di un essere umano. L'elemento a destra \u00e8 il numero codificato in 32 bit (FFDFBFF6 in esadecimale) e rappresenta il numero della popolazione mondiale nel 1974. \u00c8 possibile ipotizzare che nel caso una eventuale ricezione del messaggio da parte di una civilt\u00e0 avanzata avvenisse, tale simbolo sarebbe quello di pi\u00f9 difficile interpretazione (sicuramente il pi\u00f9 curioso) per gli ipotetici alieni.\nSistema solare.\nIn questa parte viene rappresentato il sistema solare, mostrando da sinistra a destra il Sole, Mercurio, Venere, la Terra (mostrata traslata in alto per indicare da quale pianeta \u00e8 stato mandato il messaggio), Marte, Giove, Saturno, Urano, Nettuno e Plutone.\nOltre alla posizione, il disegno fornisce un'indicazione non in scala delle dimensioni dei pianeti.\nTelescopio.\nQuest'ultima parte rappresenta il radiotelescopio di Arecibo. Il numero sottostante invece (rappresentato orizzontalmente, l'indice di inizio numero \u00e8 il bit in basso a destra del gruppo centrale) moltiplicato per la lunghezza d'onda rappresenta il diametro del radiotelescopio, ossia 304,18 m.\nIl messaggio.\n 00000010101010000000000\n 00101000001010000000100\n 10001000100010010110010\n 10101010101010100100100\n 00000000000000000000000\n 00000000000011000000000\n 00000000001101000000000\n 00000000001101000000000\n 00000000010101000000000\n 00000000011111000000000\n 00000000000000000000000\n 11000011100011000011000\n 10000000000000110010000\n 11010001100011000011010\n 11111011111011111011111\n 00000000000000000000000\n 00010000000000000000010\n 00000000000000000000000\n 00001000000000000000001\n 11111000000000000011111\n 00000000000000000000000\n 11000011000011100011000\n 10000000100000000010000\n 11010000110001110011010\n 11111011111011111011111\n 00000000000000000000000\n 00010000001100000000010\n 00000000001100000000000\n 00001000001100000000001\n 11111000001100000011111\n 00000000001100000000000\n 00100000000100000000100\n 00010000001100000001000\n 00001100001100000010000\n 00000011000100001100000\n 00000000001100110000000\n 00000011000100001100000\n 00001100001100000010000\n 00010000001000000001000\n 00100000001100000000100\n 01000000001100000000100\n 01000000000100000001000\n 00100000001000000010000\n 00010000000000001100000\n 00001100000000110000000\n 00100011101011000000000\n 00100000001000000000000\n 00100000111110000000000\n 00100001011101001011011\n 00000010011100100111111\n 10111000011100000110111\n 00000000010100000111011\n 00100000010100000111111\n 00100000010100000110000\n 00100000110110000000000\n 00000000000000000000000\n 00111000001000000000000\n 00111010100010101010101\n 00111000000000101010100\n 00000000000000101000000\n 00000000111110000000000\n 00000011111111100000000\n 00001110000000111000000\n 00011000000000001100000\n 00110100000000010110000\n 01100110000000110011000\n 01000101000001010001000\n 01000100100010010001000\n 00000100010100010000000\n 00000100001000010000000\n 00000100000000010000000\n 00000001001010000000000\n 01111001111101001111000"}
{"id": "425750", "revid": "77230", "url": "https://it.wikipedia.org/wiki?curid=425750", "title": "Roberto De Simone", "text": "Biografia.\nNipote dell'omonimo Roberto De Simone (attore teatrale e cinematografico), nasce a Napoli in Via Pignasecca, una strada ai piedi dei Quartieri Spagnoli tra Via Toledo e Piazza Montesanto; comincia a studiare pianoforte all'et\u00e0 di sei anni. Una sua zia fu una celebre mezzosoprano interprete di Azucena de \"Il trovatore\" e a otto anni si esib\u00ec per la prima volta in concerto accompagnando una sua cugina soprano in un duetto dal \"Rigoletto\" di Giuseppe Verdi. Durante la guerra la famiglia \u00e8 per\u00f2 costretta a scappare dalla citt\u00e0 per rifugiarsi nella cittadina di Somma Vesuviana, dove trascorre gran parte della sua giovinezza, entrando proprio qui a contatto per la prima volta con le forme musicali popolari della Campania. Nel 1943 si iscrive al Conservatorio di San Pietro a Majella. Nel 1944 assiste ad un'esecuzione della \"Turandot\" di Giacomo Puccini al Teatro di San Carlo, dalla quale rimane subito molto colpito e che lo spinge a gettarsi a capofitto negli studi musicali. A quindici anni esegue il Concerto per pianoforte e orchestra K. 466 di Mozart, per il quale scrive anche le cadenze. Successivamente, con l'esecuzione del Concerto in do Minore n\u00ba 3 per pianoforte e orchestra di Beethoven, \u00e8 indicato come uno degli allievi pi\u00f9 meritevoli dei conservatori italiani ed \u00e8 prescelto per partecipare al Premio Nazionale intitolato a Giuseppe Martucci, dove si posiziona tra i primi classificati. Consegue da privatista anche gli esami presso il liceo classico Vittorio Emanuele II e quello dell'Antonio Genovesi a Napoli.\nNel 1957 inizia una carriera concertistica che alterna con ricerche sull'espressivit\u00e0 popolare di Napoli e della Campania e con una collaterale attivit\u00e0 di compositore e musicologo. Lascia successivamente il concertismo e gli studi - \u00e8 iscritto alla Facolt\u00e0 di Lettere presso l'Universit\u00e0 Federico II - per dedicarsi esclusivamente all'attivit\u00e0 di compositore e all'approfondimento delle tradizioni popolari campane, mettendo da parte la musica classica.\nAppartengono a questo periodo le musiche scritte per gli spettacoli televisivi e teatrali \"Edipo re\" di Sofocle, \"La lunga notte di Medea\" di Corrado Alvaro con la regia di Maurizio Scaparro, \"Io Raffaele Viviani\" di Achille Millo, \"Storie della camorra\", sceneggiato televisivo di Rai 1 del 1978.\nIn questi anni inizia la collaborazione con l\"'Autunno Musicale Napoletano\" in qualit\u00e0 di maestro sostituto e clavicembalista dell'Orchestra Scarlatti.\nNel 1967 l'incontro con un gruppo di giovani interessati ad una nuova proposta della musica popolare, Giovanni Mauriello, Eugenio Bennato e Carlo d'Angi\u00f2, determina la nascita della Nuova Compagnia di Canto Popolare, della quale diviene l'animatore, il ricercatore e l'elaboratore dei materiali musicali.\nA questo primo insieme si aggiungono, in un secondo momento, Patrizia Schettino, Peppe Barra, Patrizio Trampetti e in seguito Fausta Vetere che sostituisce la Schettino.\nL'esperienza che Roberto De Simone vive dal 1967 al 1978 con la Nuova Compagnia di Canto Popolare ha una duplice importanza: da un lato vi si ritrovano racchiusi alcuni degli elementi fondamentali del suo modo di fare teatro, dall'altro si pu\u00f2 individuare in essa un nuovo modo di concepire e proporre la musica popolare.\nEgli si pone come primo obiettivo il recupero e la riproposta del patrimonio culturale, teatrale e musicale della tradizione popolare campana sia orale che scritta. Il repertorio popolare non viene riproposto in maniera arbitraria, ma poggiato su sistemi colti come per esempio la scrittura e l'elaborazione metrica. Un lavoro di questo genere comporta una vera e propria ricerca \"sul campo\"; De Simone e gli elementi del gruppo vanno, infatti, ad indagare durante le feste popolari, a raccogliere interviste nei paesini dell'entroterra campano, a trovare tracce laddove la tradizione \u00e8 gi\u00e0 andata persa. Contemporaneamente, l'attenzione \u00e8 anche rivolta al documento di tradizione colta: materiale di biblioteca, articoli, ma anche saggi su forme passate come villanelle, laudi e strambotti assolutamente necessari per il recupero e la riattualizzazione delle musiche tradizionali di Napoli e della Campania.\nDopo un periodo di esclusiva attivit\u00e0 musicale, il gruppo accentua progressivamente il carattere teatrale delle proprie esibizioni, cos\u00ec nel 1974 esso presenta al teatro San Ferdinando di Napoli una rilettura della \"Cantata dei Pastori\" di Andrea Perrucci e nel 1976 nasce \"La gatta Cenerentola\", opera scritta e musicata dallo stesso De Simone che determiner\u00e0 il vero successo ma anche la rottura dei rapporti con alcuni componenti della NCCP.\nDopo l'esperienza con la NCCP, Roberto De Simone continua la sua opera di rinnovamento attraverso una sempre pi\u00f9 stretta collaborazione con il gruppo di artisti \"Media Aetas\", nel quale ritrova Virgilio Villani, gi\u00e0 splendido protagonista della Gatta e di Masaniello; con Media Aetas la ricerca non parte pi\u00f9 dal folklore della cultura orale ma da basi storiche.\nOltre ai capolavori \"La gatta Cenerentola\" (1976, 1985, 1989, 1998) diretta da Domenico Virgili e \"L'Opera Buffa del Gioved\u00ec Santo\" (1980, ripresa nel 1999), fra i suoi spettacoli pi\u00f9 belli occorre citare \"Masaniello\" (1975), \"Mistero Napolitano\" (1977), \"La Festa di Piedigrotta\" (1978), \"Li Zite \u2018ngalera\" (1978), \"Eden Teatro\" di Raffaele Viviani (1981), \"La Lucilla Costante\" di Silvano Fiorillo (1982), \"Il Bazzariota, ovvero la dama del bell'umore\" di Domenico Macchia (1983), \"Le Religiose alla moda\" di Gioacchino Dandolfi (1984), \"Cantata per Masaniello\" (1988), \"Le Tarantelle del Rimorso\" (1992), \"Le 99 disgrazie di Pulcinella\" (1994), \"Le cantatrici villane\" di Valentino Fioravanti (1998), \"L'impresario in angustie\" (2001).\nCome compositore De Simone scrive, tra le altre, l'album \"Io Narciso Io\" (1985), il \"Requiem in memoria di Pier Paolo Pasolini\" (1985), l'oratorio \"Lauda Intorno allo Stabat\" (1985), I \"Carmina Vivianea\" (1987), la \"Festa Teatrale\" composta per il 250\u00ba anniversario del Teatro di San Carlo (1987), il melodramma \"Mistero e processo di Giovanna d'Arco\" (1989), la cantata drammatica \"Populorum Progressio\" (1994), le musiche corali per l\"'Agamennone\" di Eschilo (1995), \"Il Canto de li Cunti\" (1990), \"Eleonora\", opera composta per il bicentenario della rivoluzione napoletana (1999), \"Il Re Bello\", opera (2004). Collabora anche alle musiche dell'album \"Non farti cadere le braccia\", di Edoardo Bennato.\nEgli cura anche la regia di decine di opere liriche per i maggiori teatri mondiali. Gli assi portanti del suo repertorio in questo settore sono costituiti dagli allestimenti delle opere di Mozart (Don Giovanni, Cos\u00ec fan tutte, inoltre Idomeneo e Il flauto magico che hanno inaugurato la stagione lirica della Scala nel 1990 e nel 1995), di Giuseppe Verdi (Macbeth, Falstaff e il Nabucco che ha aperto la stagione scaligera del 1986), opere di Gioachino Rossini (da ricordare La Cenerentola, L'italiana in Algeri e la prima ripresa scenica assoluta dell'Ermione, a Pesaro, nel 1987) e infine quelle di Pergolesi (La serva padrona). In questi ultimi anni \u00e8 impegnato con gli spettacoli \"Cholera\" (2003) e \"Il Re Bello\" (Teatro Politeama di Prato e Teatro della Pergola di Firenze nel 2004). Di recente realizzazione \u00e8 \"L\u00e0 ci darem la mano\" (2007), travestimento mozartiano in due tempi.\nGli studi e le ricerche compiute da De Simone sulle tradizioni campane confluiscono in testi e antologie di dischi. Fra le sue pubblicazioni sono da ricordare i volumi \"Chi \u00e8 devoto\" (1975), \"Carnevale si chiamava Vincenzo\" (in collaborazione con l'antropologa Annabella Rossi; 1977), \"Canti e tradizioni popolari in Campania\", edito dalla Lato Side, con una sua intervista concessa a Luigi Granetto e Giuseppe Vettori (1979), \"Il segno di Virgilio\" (1982), \"La tarantella napoletana nelle due anime del Guarracino\" (1991), \"Fiabe Campane\" (1993), \"Il Presepe popolare napoletano\" (1999), \"La cantata dei Pastori\" (2000).\nNegli anni settanta De Simone insegna Storia del teatro all'Accademia di Belle Arti di Napoli e per sette anni - dal 1981 al 1987 - \u00e8 direttore artistico del Teatro S. Carlo. Nel 1995 diviene direttore del Conservatorio di San Pietro a Majella. Nel 1998 \u00e8 nominato Accademico di Santa Cecilia e successivamente insignito del Cavalierato delle Arti (\"Chevalier des Arts et des Lettres\") dal Presidente della Repubblica francese. Nel 2003 viene insignito del premio Roberto I Sanseverino, organizzato dal comune di Mercato San Severino e dall'associazione \"La Magnifica Gente d'o Sud\".\nNel 2007 realizza \"L\u00e0 ci darem la mano\", dedicato al centenario di Mozart, utilizzando in scena per tutto il secondo atto un teatrino di burattini. Lo scherzo per burattini inserito \u00e8 opera di Stefano Giunchi e Luca Ronga; lo spettacolo viene premiato col premio \"Gli Olimpici del Teatro ETI\" come migliore spettacolo musicale originale.\nNel 2010 partecipa alle prove del canto dei \"Battenti\" a Minori in Costiera Amalfitana. Roberto De Simone curer\u00e0 la composizione strutturale cameristica per lo spettacolo Memento/Momento per Sergio Bruni da Nino D'Angelo che il giorno 21 ottobre 2013 debutter\u00e0 al Teatro San Carlo di Napoli per una serata/evento ad omaggiare i dieci anni dalla morte di Sergio Bruni.\nNel 2013 assume la direzione artistica per l'edizione del 2014 della Festa dei Gigli di Nola divenuta Patrimonio orale e immateriale dell'umanit\u00e0. Decide di dimettersi poco prima dell'inizio della kermesse a seguito di contrasti con l'organizzazione.\nOpere letterarie.\nLa musica, il teatro in musica, la cultura musicale e la cultura popolare a Napoli sono i temi attorno ai quali De Simone ha scritto negli anni.\nHa pubblicato a partire dal 1977, prevalentemente con l'Editore Einaudi."}
{"id": "425751", "revid": "767487", "url": "https://it.wikipedia.org/wiki?curid=425751", "title": "A Place in the Sun (Lit)", "text": "A Place in the Sun \u00e8 stato il primo album dei Lit pubblicato per la RCA Records nel 1999. \u00c8 stato registrato nel 1998 e messo in commercio il 23 febbraio 1999 e port\u00f2 la band alla celebrit\u00e0 con alcune hit come \"My Own Worst Enemy\", \"Zip-Lock\" e \"Miserable\"."}
{"id": "425754", "revid": "766932", "url": "https://it.wikipedia.org/wiki?curid=425754", "title": "Golfo di Baratti", "text": "Il golfo di Baratti \u00e8 un golfo che si apre all'estremit\u00e0 sud-orientale del Mar Ligure, posto all'estremit\u00e0 settentrionale del territorio comunale di Piombino.\nMorfologia.\nIl golfo prende la denominazione dalla localit\u00e0 di Baratti, situata all'estremit\u00e0 meridionale, presso la quale si trovano tumuli di epoca etrusca. \u00c8 delimitato a nord dai modesti promontori di Poggio San Leonardo, mentre a sud \u00e8 chiuso dalla torre di Baratti, che precede le pendici settentrionali del promontorio di Piombino dalle quali lo domina il centro medievale di Populonia.\nL'insenatura \u00e8 caratterizzata da una spiaggia sabbiosa, pi\u00f9 estesa nella parte centro-settentrionale del golfo, che tende a ridursi notevolmente verso l'estremit\u00e0 meridionale del porto di Baratti. I fondali risultano bassi, mentre l'arenile si caratterizza sia per colori dorati ed ambrati, che per la presenza di scorie di ferro, residui della lavorazione del suddetto metallo durante il periodo etrusco.\nIn alcuni tratti il golfo si sviluppa una pineta, caratterizzata dalla presenza di pini marittimi e domestici, che si interrompe sia all'estremit\u00e0 settentrionale dell'insenatura che nella centrale dove si sviluppa la necropoli. Nel sottobosco sono presenti numerosi arbusti della macchia mediterranea. Nella parte meridionale, la pineta lascia spazio ad altri tipi di vegetazione.\nSul finire degli anni '80, nel golfo \u00e8 stato rinvenuto un relitto risalente al II secolo a.C., nel quale, per la prima volta, \u00e8 stato possibile trovare tracce dei medicinali usati in epoca romana.\nNel febbraio 1989 vi \u00e8 stato registrato l'ultimo attacco mortale da parte di uno squalo avvenuto in Italia."}
{"id": "425755", "revid": "767487", "url": "https://it.wikipedia.org/wiki?curid=425755", "title": "Atomic (Lit)", "text": "Atomic \u00e8 il terzo album dei Lit, pubblicato il 16 ottobre 2001, pubblicato per la RCA."}
{"id": "425756", "revid": "21079", "url": "https://it.wikipedia.org/wiki?curid=425756", "title": "Endomorfismo simmetrico", "text": ""}
{"id": "425760", "revid": "110157", "url": "https://it.wikipedia.org/wiki?curid=425760", "title": "Monti Cimini", "text": "I monti Cimini sono un insieme di rilievi di origine vulcanica facenti parte dell'Antiappennino laziale in provincia di Viterbo.\nDescrizione.\nCostituiscono quanto rimane della corona perimetrale di due \"sistemi vulcanici\": uno pi\u00f9 antico, il \"vulcano Cimino\", con il Monte Cimino, situato nel comune di Soriano nel Cimino (altitudine 1.053 ) e uno pi\u00f9 recente, il \"vulcano Vicano\", con il monte Fogliano (963,5\u00a0m) la plurisecolare Faggeta Del Monte Cimino ricopre la vetta a quota (1.053)\u00a0m s.l.m.\nPoggio Nibbio (896 ) luogo dove sono installate numerose antenne ripetitrici radiotelevisive e il monte Venere (851 ), la cui caldera ospita oggi il lago di Vico (o \"Cimino\").\nIl Monte Venere in determinati periodi si presentava come un'isola lacustre, mentre attualmente emerge in seguito alla stabilizzazione dovuta all'apertura dell'emissario artificiale del \"rio Vicano\".\nI monti Cimini si presentano pi\u00f9 alti e ripidi verso nord, pi\u00f9 dolci e sinuosi verso sud.\nIl centro pi\u00f9 popoloso \u00e8 Vetralla che rivendica ogni anno con un'importante e secolare cerimonia tradizionale chiamata Sposalizio dell'albero, la propriet\u00e0 del Monte Fogliano sul comune di Caprarola. Altri centri sono Soriano nel Cimino, pi\u00f9 vicino al lago \u00e8 Caprarola, Ronciglione, Canepina e San Martino al Cimino che completano l'elenco dei centri francamente cimini.\nIl lago di Vico conserva i tratti tipici delle asperit\u00e0 dei fianchi vulcanici meglio di ogni altro lago di origine vulcanica in Italia.\nAltri edifici vulcanici secondari ai quali afferisce anche il monte \"la Palanzana\", (802 m s.l.m.) che sovrasta Bagnaia e Viterbo si trovano in particolare sulle pendici del monte Cimino ed ebbero funzione di bocche vulcaniche secondarie del vulcano pi\u00f9 antico.\nStoria.\nSotto il profilo storico va ricordato il ritrovamento di notevoli materiali di piena epoca neolitica in una piccola grotta che si apre su una delle tre cime di Monte Venere, popolarmente conosciuta come \"bocca del vulcano\".\nLe alture di Monte Fogliano, la Palanzana, Monte Cimino (la Faggeta) e quella minore che sorregge la rocca di Soriano furono sedi di altrettanti villaggi dell'et\u00e0 del bronzo finale (XII-XI secolo a.C.); di particolari dimensioni quello che dalla sommit\u00e0 del Cimino (oltre quota 1000 ) dominava il territorio circostante.\nTra i principali insediamenti di precedenti fasi della protostoria, degni di menzione quello della Nocicchiola che dalla piana perilacustre risaliva le pendici di Monte Venere (Bronzo Medio, XV e XIV secolo a.C.) e quello che nel Bronzo Recente (XIII secolo a.C.) precedette lo sviluppo del gi\u00e0 citato abitato Bronzo Finale sulla cima di Monte Fogliano."}
{"id": "425761", "revid": "580197", "url": "https://it.wikipedia.org/wiki?curid=425761", "title": "Yenik\u00f6y (Emirda\u011f)", "text": "Yenik\u00f6y \u00e8 un villaggio, in turco \"k\u00f6y\", nel comune cittadino di Davulga, facente parte del distretto di Emirda\u011f nella provincia di Afyonkarahisar in Turchia.\nYenik\u00f6y \u00e8 il tipico villaggio tradizionale dell'Anatolia. \nIl villaggio venne fondato da emigranti turchi provenienti dalla Repubblica del Nagorno-Karabagh che si spostarono durante il periodo dell'Impero Ottomano e vissero prima a Davulga. Si spostarono poi nella valle dello Yenik\u00f6y, fondando l'omonima citt\u00e0.\nYenikoy fu dimora di molti greci negli anni '20. A seguito dei drammatici eventi della Guerra dell'Asia Minore, nel 1924, la popolazion greca fugg\u00ec dal villaggio e and\u00f2 a stabilirsi per la maggior parte a Kondariotissa, un villaggio nella regione di Pieria, unit\u00e0 periferica della Macedonia Centrale, nel nord della Grecia. Nella piazza centrale di tale villaggio \u00e8 stato posto un monumento commemorativo a ricordare dell'immigrazione dei greci da Yenik\u00f6y (\u039d\u03b5\u03bf\u03c7\u03ce\u03c1\u03b9 \u03a7\u03b7\u03bb\u03ae\u03c2 in greco)."}
{"id": "425764", "revid": "671029", "url": "https://it.wikipedia.org/wiki?curid=425764", "title": "Armoriale del leone", "text": "Il leone \u00e8 un animale molto diffuso in araldica, al punto che un proverbio asseriva: \"chi non ha un blasone porta un leone\". Nel Medioevo il leone era considerato il re degli animali, ma privo di autorit\u00e0 sugli uccelli. Questa contrapposizione tra l'aquila, signora del cielo e simbolo del potere imperiale, e il leone, giustifica la scelta di far comparire questi animali sulle armi. Se ne trovano numerosi esempi specialmente nei territori dell'Impero.\nIn araldica il leone presenta molte possibili varianti. Le principali sono:\nEsistono poi altre varianti:"}
{"id": "425766", "revid": "7381", "url": "https://it.wikipedia.org/wiki?curid=425766", "title": "Massiccio del Sella", "text": ""}
{"id": "425769", "revid": "4106", "url": "https://it.wikipedia.org/wiki?curid=425769", "title": "Partito Socialdemocratico Svizzero", "text": ""}
{"id": "425770", "revid": "2216042", "url": "https://it.wikipedia.org/wiki?curid=425770", "title": "Richmond (Virginia)", "text": "Richmond \u00e8 una citt\u00e0 degli Stati Uniti d'America, capitale del Commonwealth della Virginia. Rappresenta il centro dell'omonima area statistica metropolitana. Richmond \u00e8 stata incorporata nel 1742 e ha acquisito lo status di citt\u00e0 indipendente (vale a dire non \u00e8 sotto giurisdizione di alcuna contea) nel 1871. Secondo il sondaggio del 2010 la popolazione ammonta a unit\u00e0, mentre una stima del 2018 ha aggiornato il dato a , rendendo Richmond la quarta citt\u00e0 pi\u00f9 popolosa della Virginia. La sua area metropolitana ha abitanti.\nGeografia fisica.\nCome tutte le municipalit\u00e0 della Virginia con lo status di \"cities\", non rientra in una contea (la Contea di Richmond, pure in Virginia, non ha rapporti con la citt\u00e0, e si trova in un'altra parte dello stato).\nLa citt\u00e0 poggia su sette colli: Union Hill, Church Hill, Council Hill, Shockoe Hill, Gambles Hill, Navy Hill e Oregon Hill.\nClima.\nRichmond \u00e8 soggetto a un Clima subtropicale umido.\nStoria.\nEra coloniale.\nDopo la creazione del primo insediamento permanente di lingua inglese nell'aprile del 1607 a Jamestown, in Virginia, il capitano Christopher Newport condusse gli esploratori a nord-ovest del fiume James, in un'area abitata dalla trib\u00f9 di nativi americani Powhatan.\nNel 1737, il planter William Byrd II incaric\u00f2 il maggiore William Mayo di tracciare la griglia originale della citt\u00e0. Byrd denomin\u00f2 la citt\u00e0 \"Richmond\", ispirandosi all'allora citt\u00e0 inglese di Richmond (ora parte di Londra), perch\u00e9 la vista del fiume James era straordinariamente simile alla vista del Tamigi dalla collina Richmond, dove aveva trascorso del tempo durante la sua giovinezza. L'insediamento fu stabilito nell'aprile del 1737 e fu incorporato nel 1742.\nRivoluzione.\nNel 1775, Patrick Henry pronunci\u00f2 il suo famoso discorso \"Dammi la libert\u00e0 o Dammi la morte\" nella chiesa di San Giovanni a Richmond, di cruciale importanza per la decisione di partecipare al Primo congresso continentale e preparare il corso per la rivoluzione e l'indipendenza.\nIl 18 aprile 1780 la capitale dello stato fu trasferita da Williamsburg a Richmond, per fornire una posizione pi\u00f9 centralizzata per la crescente popolazione occidentale della Virginia, nonch\u00e9 per isolare la capitale dall'attacco britannico.\nNonostante questo, nel 1781, sotto il comando di Benedict Arnold, Richmond fu messa a ferro e fuoco dalle truppe britanniche, costringendo alla fuga il governatore Thomas Jefferson mentre la milizia della Virginia (guidata da Sampson Mathews) difendeva la citt\u00e0.\nPeriodo post-rivoluzionario.\nRichmond si riprese presto dalla guerra, e nel 1782 ricominci\u00f2 a prosperare. Nel 1786, lo Statuto della Virginia per la Libert\u00e0 Religiosa (redatto da Thomas Jefferson, 1743-1826) fu approvato nella capitale temporanea di Richmond, fornendo le basi per la separazione tra chiesa e stato, un elemento chiave nello sviluppo della libert\u00e0 religiosa negli Stati Uniti. A Richmond si trova il Campidoglio pi\u00f9 antico degli Stati Uniti, il \"Virginia State Capitol\" (1785).\nGuerra civile.\nLa citt\u00e0 fu, dopo Montgomery, la capitale della Stati Confederati d'America (CSA) durante la sanguinosa guerra di secessione. Per questo pag\u00f2 un prezzo particolarmente elevato in termini di morti e distruzioni.\nXX secolo.\nAll'inizio del XX secolo, la popolazione della citt\u00e0 aveva raggiunto le unit\u00e0 in sole 5 miglia quadrate (), rendendola la citt\u00e0 pi\u00f9 densamente popolata degli Stati Uniti meridionali. Nel 1900, il Census Bureau rifer\u00ec che la popolazione di Richmond era composta per il 62,1% da bianco e per il 37,9% da neri.\nGli schiavi liberati e i loro discendenti crearono una fiorente comunit\u00e0 imprenditoriale afro-americana, e lo storico distretto di Jackson Ward della citt\u00e0 divenne noto come \"Wall Street of Black America\". Nel 1903, la donna d'affari e finanziatrice afro-americana Maggie L. Walker cre\u00f2 la St. Luke Penny Savings Bank, e fu la sua prima presidente, nonch\u00e9 la prima donna presidente di una banca negli Stati Uniti. Oggi la banca si chiama Consolidated Bank and Trust Company ed \u00e8 la pi\u00f9 antica banca afroamericana tutt'ora operativa negli Stati Uniti.\nSociet\u00e0.\nEtnie e minoranze straniere.\nSecondo il Censimento degli Stati Uniti d'America del 2010 i residenti della citt\u00e0 erano . Il 50,6% della popolazione \u00e8 nera o afroamericana, il 40,8% bianca, il 5,0% asiatica, lo 0,3% nativa americana; il 3,6% della popolazione appartiene ad un'altra etnia, il 2,3% a una o pi\u00f9 etnie.\nReligione.\nIl 52,1% della popolazione \u00e8 religiosa. Nello specifico il 19,7% si dichiara battista, il 2,3% episcopale, il 5,7% cattolico, lo 0,9% luterano, il 6,0% metodista, l'1,9% pentacostale, il 2,4% presbiteriano, lo 0,7% LDS, il 7,6% segue altre fedi cristiane, lo 0,2% \u00e8 legato a fedi orientali, il 4,6% \u00e8 affiliato all'Islam.\nInfrastrutture e trasporti.\nLa citt\u00e0 \u00e8 servita dall'aeroporto Internazionale di Richmond.\nAmministrazione.\nGemellaggi.\nRichmond \u00e8 gemellata con:\nSport.\nRichmond ha ospitato i Campionati del mondo di ciclismo su strada 2015."}
{"id": "425774", "revid": "729019", "url": "https://it.wikipedia.org/wiki?curid=425774", "title": "Aqua (gruppo musicale)", "text": "Gli Aqua sono un gruppo musicale danese di genere europop ed eurodance composto da Lene Nystr\u00f8m, Ren\u00e9 Dif e S\u00f8ren Rasted. Claus Norreen ha invece lasciato la band nel 2016. La cantante Lene Nystr\u00f8m \u00e8 la sola componente norvegese del gruppo, tutti i componenti maschi sono di nazionalit\u00e0 danese. Il gruppo si \u00e8 formato nel 1989 con il nome Joyspeed, con il quale ha pubblicato il singolo \"Itsy Bitsy Spider\". Nel 1996 hanno assunto il nome Aqua, con il quale sono diventati noti internazionalmente un anno dopo grazie alla hit mondiale \"Barbie Girl\", inclusa nel loro album di debutto, \"Aquarium\". Da quel momento, fino al 2001, hanno riscosso un enorme successo con il successivo album, \"Aquarius\" e con i singoli estratti sia dal disco d'esordio sia dal successivo; tra i loro brani pi\u00f9 noti sono infatti \"My Oh My\", \"Doctor Jones\", \"Lollipop (Candyman)\", \"Cartoon Heroes\" e \"Around the World\".\nIn seguito a questo fenomeno discografico il gruppo si \u00e8 sciolto, permettendo ai componenti di iniziare le loro carriere da solisti.\nSi sono riuniti nel 2008, pubblicando l'anno successivo la raccolta \"Greatest Hits\", per la quale hanno registrato alcuni nuovi brani. Nel 2011 tornano ancora una volta sulle scene con la pubblicazione del singolo \"How R U Doin?\", a cui segue il terzo disco di inediti del gruppo, \"Megalomania,\" uscito a distanza di undici anni dal precedente.\nBiografia.\nGli esordi come Joyspeed.\nLe origini del gruppo risalgono al 1989, quando Claus Norreen e S\u00f8ren Rasted, entrambi specializzati nell'uso della tastiera e del drum machine, si sono artisticamente uniti formando il gruppo Joyspeed. Insieme hanno conosciuto i cantanti Ren\u00e9 Dif e Lene Nystr\u00f8m, durante la realizzazione della colonna sonora del film danese \"Fraekke Frida\". Successivamente, nel 1995, hanno pubblicato con lo pseudonimo Joyspeed il singolo \"Itsy Bitsy Spider\", restando per\u00f2 per una sola settimana nella classifica di vendita in Svezia.\nLa nascita degli Aqua e il successo planetario.\nAbbandonata la piccola etichetta per la quale il gruppo aveva pubblicato il loro singolo d'esordio, il gruppo ha deciso di reinventarsi cambiando innanzitutto nome in Aqua. Dopo aver firmato un contratto con l'etichetta discografica Universal, il gruppo ha deciso di cambiare il proprio stile musicale, virando verso sonorit\u00e0 eurodance, europop e dance pop, giocando anche con il contrasto tra la voce roca del rapper e cantante Ren\u00e9 e quella acuta di Lene, facendo nascere cos\u00ec il loro stile definito \"bubblegum dance\"\nDopo aver scritto e registrato le canzoni, hanno debuttato in Danimarca nel 1996 con il singolo \"Roses Are Red\", riscuotendo un grande successo restando al primo posto della classifica dei singoli per otto settimane. Visto il successo di questo primo brano, la casa discografica decise di tentare il debutto internazionale, avvenuto nel maggio del 1997 con un altro singolo, \"Barbie Girl\"; il brano ha riscosso un clamoroso successo in tutta l'Europa, piazzandosi al vertice delle classifiche di numerosi paesi. Il brano, accompagnato da un video musicale nel quale il quartetto \u00e8 rappresentato in maniera fumettistica, durante il quale Lene Nystr\u00f8m interpretava la celebre bambola Barbie e Ren\u00e9 Dif rappresentava invece il fidanzato Ken, \u00e8 rimasto nell'immaginario collettivo ma \u00e8 anche stato oggetto di un contenzioso tra il gruppo e la Mattel, casa produttrice del giocattolo citato nel titolo, che contestava l'uso del marchio senza autorizzazione e il contenuto della canzone, secondo loro reo di presentare la Barbie come \"volgare oggetto sessuale\".\nIn seguito al successo di \"Barbie Girl\" \u00e8 stato pubblicato il loro album d'esordio, \"Aquarium\", anch'esso di grande successo di vendite essendosi piazzato ai primi posti delle classifiche di numerosi paesi europei come Norvegia, Svezia e Svizzera. Il successo del disco \u00e8 stato supportato da ulteriori singoli da esso tratti come \"Doctor Jones\", \"Lollipop (Candyman)\", \"Good Morning Sunshine\" e \"Turn Back Time\", oltre alle riedizioni per il mercato internazionale di \"Roses Are Red\" e \"My Oh My\", uscito inizialmente nella sola Scandinavia. Tutte le canzoni hanno riscosso notevoli risultati in classifica ed erano tutte nello stesso stile di \"Barbie Girl\", eccetto \"Turn Back Time\", ballata utilizzata come colonna sonora del film \"Sliding Doors\" che si presentava come una tipica canzone in stile \"bubblegum dance\" ma pi\u00f9 matura e riflessiva.\nDopo aver venduto ventitr\u00e9 milioni di copie con il primo album e i singoli da esso tratto, il gruppo si \u00e8 cimentato in un tour mondiale.\nDurante questo periodo sono stati pubblicati anche gli album di remix \"Aqua Mania Remix\" e \"Bubble Mix\".\n\"Aquarius\", il secondo album.\nNel 1998, in seguito al successo del primo album e dei relativi singoli e al loro primo tour mondiale, il gruppo ha deciso di prendere una pausa e di dedicare del tempo alla scrittura, alla produzione e alla preparazione del loro secondo disco. In seguito hanno dichiarato di essersi presi questo periodo di pausa anche per risolvere alcuni dissidi verificatisi a causa dei parecchi impegni legati alla promozione del loro primo album.\nIl ritorno sulle scene musicali \u00e8 avvenuto nel gennaio del 2000 con la pubblicazione del singolo \"Cartoon Heroes\", che ha aperto la promozione del nuovo album, \"Aquarius\", uscito nel febbraio dello stesso anno. Il singolo ha bissato il successo dei precedenti singoli, piazzandosi ai vertici delle classifiche di Italia e Norvegia e ottenendo altrettanto buoni risultati negli altri paesi, e anche l'album ha raggiunto ottimi risultati di vendita, seppur leggermente inferiori rispetto a quelli del precedente disco. Questo lavoro \u00e8 risultato discretamente fedele allo stile \"bubblegum dance\" inaugurato nel precedente disco pur contenendo alcune tracce influenzate da altri generi musicali, definite da S\u00f8ren Rasted \"pecore nere\".\nLa promozione \u00e8 proseguita con l'uscita del singolo \"Around the World\", che tuttavia non ha raggiunto eclatanti risultati di vendita. Lo stesso \u00e8 accaduto ai successivi due singoli, \"Bumble Bees\" e la ballata \"We Belong to the Sea\", il primo entrato solo nelle classifiche di Belgio e Svezia e il secondo assente da qualsiasi classifica. La promozione del disco si \u00e8 quindi conclusa nel 2001, in seguito al deludente riscontro degli ultimi singoli da parte del pubblico.\nLo scioglimento e i gruppi dei singoli componenti.\nNei primi mesi del 2001 il gruppo ha proseguito un tour mondiale e ha cominciato a preparare il terzo album. A met\u00e0 anno sono ospiti all'Eurovision Song Contest 2001 ospitato da Copenaghen, dove cantano alcuni dei loro successi. Tuttavia, nel luglio del 2001, il gruppo ha annunciato il suo scioglimento. Non sono mai state rese note motivazioni ufficiali di tale decisione, ma tra varie illazioni, la causa pi\u00f9 accreditata \u00e8 risultata essere proprio lo scarso successo del loro secondo disco. L'anno successivo ha visto la pubblicazione in Giappone della raccolta \"\", successivamente uscita anche negli Stati Uniti, e del disco di remix \"Remix Super Best\".\nIn seguito all'abbandono del gruppo, i quattro componenti hanno proseguito un'attivit\u00e0 da solisti; i pi\u00f9 prolifici sono stati tuttavia la cantante Lene, che nel 2003 ha pubblicato per la Polydor il disco \"Play with Me\", di scarso successo commerciale nonostante il discreto riscontro ottenuto dal primo singolo \"It's Your Duty\", e S\u00f8ren, che ha lavorato con il gruppo musicale Lazyboy, con il quale ha pubblicato un disco, \"Lazyboy TV\", di discreto successo in Danimarca.\nDue dei componenti, la cantante Lene Nystr\u00f8m e il produttore S\u00f8ren Rasted, si sono sposati pochi mesi dopo lo scioglimento del complesso.\nLa reunion: \"Greatest Hits\".\nDopo essersi incontrati nel 2005 per la realizzazione del documentario televisivo \"Turn Back Time\", il 26 ottobre 2007 il gruppo si \u00e8 riunito. Sono effettivamente tornati in attivit\u00e0 nel 2008, realizzando otto concerti in Danimarca nell'ambito del \"Gr\u00f8n koncert festival\".\nIl loro effettivo ritorno alla discografia si \u00e8 tuttavia realizzato nel giugno 2009 con l'uscita del primo singolo dopo otto anni, il brano \"Back to the 80's\"; di discreto successo alcuni paesi europei, in particolar ha raggiunto il vertice della classifica danese dei singoli. Questo brano ha anticipato la pubblicazione di un disco, intitolato semplicemente \"Greatest Hits\" e uscito per la divisione danese della loro storica etichetta, la Universal, che pu\u00f2 essere considerato la prima raccolta ufficiale del gruppo perch\u00e9 promossa dallo stesso complesso, che vi ha inserito anche altri due inediti, il secondo singolo \"My Mamma Said\", quarto nella classifica danese, e \"Live Fast - Die Young\", piazzatosi alla ventiquattresima posizione della medesima classifica nel periodo di pubblicazione degli album con i soli download digitali, non essendo mai stato pubblicato come singolo.\nPer il Natale 2009 \u00e8 uscita una riedizione della raccolta contenente il brano natalizio \"Spin Me a Christmas\", pubblicato come singolo e accompagnato da un video musicale girato da Peder Pederson, gi\u00e0 regista del celebre video di \"Barbie Girl\".\nIl terzo disco: \"Megalomania\".\nNei primi mesi del 2011 \u00e8 stato pubblicato un nuovo singolo del gruppo, \"How R U Doin?\", pubblicato nei paesi Scandinavi il 14 marzo di quell'anno, che ha ottenuto successo raggiungendo la quarta posizione della classifica danese degli album.\nNel settembre dello stesso anno, il gruppo ha pubblicato due nuovi singoli, \"Like a Robot\" e \"Playmate to Jesus\"; i due brani tuttavia non riscuotono il successo del precedente brano, e soltanto il secondo \u00e8 apparso nella classifica danese, alla ventiseiesima posizione. I due singoli hanno anticipato la pubblicazione del terzo disco di inediti del gruppo, uscito ben undici anni dopo il precedente, diffuso solo in Danimarca dalla Universal Music il 30 settembre 2011. Il disco ha ottenuto un buon successo di vendite, debuttando alla sesta posizione della classifica danese degli album pi\u00f9 venduti.\nIl ritorno.\nNel settembre del 2016, gli Aqua si sono esibiti, dopo 4 anni, in Danimarca in una decina di concerti in un festival della musica chiamato \"Vi Elsker 90'erne\" (tradotto \"Amiamo gli anni 90\")..\nIl 20 dello stesso mese, per\u00f2, Claus Norreen annunci\u00f2 che avrebbe lasciato il gruppo per intraprendere nuove scelte musicali da solista, anche se per lui gli Aqua rimarranno sempre la \"sua famiglia\" .\nIl 25 maggio del 2018 gli Aqua annunciano il \"The Rewind Tour\" in Canada (per la loro prima volta) assieme al gruppo canadese Prozz\u00e4k e alla cantante danese Whigfield.\nIl 22 giugno 2018, sulla loro pagina Facebook, annunciano a sorpresa l'uscita del nuovo singolo \"Rookie\" con la nuova formazione a tre e dopo 7 anni dall'uscita del loro ultimo singolo.\nA Luglio del 2021, rilasciano un nuovo singolo, ovvero una cover di I am what I am, incisa originariamente da Gloria Gaynor, in occasione dell'Europride 2021 svoltasi a Copenaghen.\nStile musicale.\nIl complesso, universalmente considerato di genere \"bubblegum dance\", si \u00e8 fatto conoscere principalmente per il suo originale stile musicale, che univa le sonorit\u00e0 eurodance alle capacit\u00e0 vocali dei due cantanti, Lene Nystr\u00f8m e Ren\u00e9 Dif, l'una caratterizzata da un timbro acuto, l'altro da una vocalit\u00e0 roca. In particolare il primo disco, \"Aquarium\", era considerato \"cartoonesco\" per via di diversi richiami a personaggi appartenenti al mondo della fantasia; si trattava in particolare di brani come \"Barbie Girl\" e \"Doctor Jones\", ispirati rispettivamente a Barbie e a Indiana Jones, accompagnati nella loro uscita sul mercato dei due video musicali nei quali il gruppo interpretava i personaggi che hanno ispirato la scrittura delle canzoni.\nIl secondo album, \"Aquarius\", \u00e8 risultato invece pi\u00f9 maturo rispetto al precedente, grazie anche all'utilizzo in fase di registrazione di un'orchestra sinfonica composta da 28 elementi, permettendo cos\u00ec al gruppo di utilizzare sonorit\u00e0 ispirate ai cabaret o ai musical. Oltre a risultare pi\u00f9 maturo del precedente, il secondo disco conteneva anche contaminazioni di altri generi musicali come la musica disco e il pop latino.\nFormazione.\nAttuale\nEx-Componenti"}
{"id": "425779", "revid": "92723", "url": "https://it.wikipedia.org/wiki?curid=425779", "title": "Diocesi di Lanusei", "text": "La diocesi di Lanusei (in latino: \"Dioecesis Oleastrensis\") \u00e8 una sede della Chiesa cattolica in Italia suffraganea dell'arcidiocesi di Cagliari appartenente alla regione ecclesiastica Sardegna. Nel 2019 contava 67.133 battezzati su 68.105 abitanti. \u00c8 retta dal vescovo Antonio Mura.\nTerritorio.\nLa diocesi si estende nella provincia di Nuoro nei seguenti 22 comuni: Lanusei, Arzana, Bari Sardo, Baunei, Cardedu, Elini, Gairo, Girasole, Ilbono, Jerzu, Loceri, Lotzorai, Osini, Perdasdefogu, Talana, Tertenia, Tortol\u00ec, Triei, Ulassai, Urzulei, Ussassai, Villagrande Strisaili; e nella provincia del Sud Sardegna nei seguenti 6 comuni: Escalaplano, Esterzili, Sadali, Seui, Seulo, Villaputzu.\nSede vescovile \u00e8 la citt\u00e0 di Lanusei, dove si trova la cattedrale di Santa Maria Maddalena. A Tortol\u00ec sorge l'ex cattedrale di Sant'Andrea Apostolo.\nIl territorio \u00e8 suddiviso in 34 parrocchie, raggruppate in 4 vicariati foranei.\nStoria.\nLe prime notizie su questa diocesi risalgono all'XI secolo collegate alla figura di san Giorgio di Suelli, secondo la tradizione primo vescovo di questa diocesi, sepolto a Suelli che sempre secondo la tradizione fu sede vescovile.\nNel 1420 papa Martino V sanc\u00ec l'unione della diocesi di Barbagia (\"Barbaria\") all'arcidiocesi di Cagliari.\nBisogna aspettare il 1777 per la prima iniziativa per il ristabilimento di questa diocesi, per separazione dalla Mitra arcivescovile di Cagliari. Cos\u00ec fu esplicitato con \"Parere del Supremo Consiglio di Torino\" sul \"Piano elaborato dalla commissione di Cagliari\" in data 28 dicembre 1797.\nSuccessivamente, anche a seguito della supplica del 29 gennaio 1824 di re Carlo Felice, il 4 agosto 1824 fu pubblicato il decreto concistoriale \"Summa Gratia\" con il quale vennero fissati i punti essenziali costitutivi della nuova diocesi dell'Ogliastra.\nL'8 novembre fu pubblicata la bolla \"Apostolatus Officium\" di papa Leone XII con la quale l'Ogliastra divent\u00f2 diocesi autonoma con sede vescovile a Tortol\u00ec. Con decreto del 22 maggio 1825, monsignor Nicol\u00f2 Navoni, arcivescovo di Cagliari, diede inizio alla vita della nuova diocesi.\nPer tutto il XIX secolo la diocesi dell'Ogliastra ebbe una marcata discontinuit\u00e0 nella successione episcopale, caratterizzata da lunghi periodi di sede vacante.\nPapa Pio XI con la bolla \"Supremi pastoralis\" del 5 giugno 1927 decret\u00f2 di trasferire la sede e la cattedra ogliastrina insieme con il capitolo della cattedrale, con i benefici minori e con il seminario da Tortol\u00ec a Lanusei. L'adempimento fu realizzato dal vescovo Giuseppe Miglior con il suo arrivo il 4 dicembre 1927.\nIl 30 settembre 1986, nel quadro di una pi\u00f9 generale riorganizzazione delle diocesi italiane, in forza del decreto \"Cum procedere\" della Congregazione per i vescovi, la diocesi ha assunto il nome attuale, pur mantenendo la denominazione latina di \"Dioecesis Oleastrensis\".\nDal 9 aprile 2020 \u00e8 unita \"in persona episcopi\" alla diocesi di Nuoro.\nCronotassi dei vescovi.\nSi omettono i periodi di sede vacante non superiori ai 2 anni o non storicamente accertati.\nStatistiche.\nLa diocesi nel 2019 su una popolazione di 68.105 persone contava 67.133 battezzati, corrispondenti al 98,6% del totale."}
{"id": "425783", "revid": "92723", "url": "https://it.wikipedia.org/wiki?curid=425783", "title": "Diocesi di Tempio-Ampurias", "text": "La diocesi di Tempio-Ampurias (in latino: \"Dioecesis Templensis-Ampuriensis\") \u00e8 una sede della Chiesa cattolica in Italia suffraganea dell'arcidiocesi di Sassari, appartenente alla Regione ecclesiastica Sardegna. Nel 2020 contava 164.292 battezzati su 164.292 abitanti. \u00c8 retta dal vescovo Sebastiano Sanguinetti.\nTerritorio.\nLa diocesi, che comprende le regioni storiche della Gallura e dell'Anglona, si estende su 31 comuni della provincia di Sassari: Nulvi, Castelsardo, Valledoria, Erula, Tergu, Martis, Bulzi, Sedini, Laerru, Perfugas, Santa Maria Coghinas, Viddalba, Badesi, Trinit\u00e0 d'Agultu e Vignola, Tempio Pausania, Luras, Bortigiadas, Calangianus, Aggius, La Maddalena, Luogosanto, Palau, Golfo Aranci, Aglientu, Arzachena, Olbia, Santa Teresa Gallura, Sant'Antonio di Gallura, Loiri Porto San Paolo, San Teodoro, Telti.\nSede vescovile \u00e8 la citt\u00e0 di Tempio Pausania, dove si trova la cattedrale di San Pietro. A Castelsardo sorge la concattedrale di Sant'Antonio Abate. L'ex cattedrale di Civita \u00e8 la basilica romanica di San Simplicio nell'odierna Olbia, risalente all'inizio del XII secolo. Importante luogo di pellegrinaggio della diocesi \u00e8 la basilica di Nostra Signora di Luogosanto.\nIl territorio si estende su 2.695\u00a0km\u00b2 (dei quali oltre 2.300\u00a0km\u00b2 e in Gallura e i rimanenti 300\u00a0km\u00b2 in Anglona) ed \u00e8 suddiviso in 52 parrocchie, raggruppate in 4 vicariati:\nPatroni della diocesi sono Simplicio di Olbia per la Gallura e Antonio abate per l'Anglona.\nStoria.\nL'odierna diocesi \u00e8 frutto dell'unione di due antiche diocesi medievali, Ampurias e Civita (erede dell'antica Fausania), stabilita nel 1506; la diocesi di \"Ampurias e Civita\" assunse il nome di \"Ampurias e Tempio\" nel 1839 e di \"Tempio-Ampurias\" nel 1986.\nFausania.\nNell'odierna Gallura \u00e8 attestata, in epoca romana e bizantina, la diocesi di Fausania, localit\u00e0 che la maggior parte degli storici sardi identificano con l'antica Olbia. Secondo Raimondo Turtas, la diocesi venne fondata all'inizio del VI secolo dai vescovi africani esiliati da Unerico, e fu abbandonata dopo l'invasione degli Ostrogoti di Totila nel 552.\nNel 594, Gregorio Magno scriveva al vescovo Ianuarius di Cagliari per invitarlo a nominare un nuovo vescovo nel \"\u00ablocus qui intra provinciam Sardiniam Fausiana dicitur\u00bb\", da tempo vacante. \u00c8 questa la prima menzione della diocesi ed attesta inoltre che la sede era suffraganea dell'arcidiocesi di Cagliari. In una lettera del 599, il papa ricorda l'unico vescovo storicamente documentato di Fausania, Vittore, per la sua opera di evangelizzazione delle popolazioni pagane; lo stesso Vittore prese parte nell'ottobre dell'anno successivo ad un sinodo a Roma.\nL'identificazione di Fausania con Olbia risale allo storico sardo Giovanni Francesco Fara (\u2020 1591), che formul\u00f2 la sua ipotesi a partire dalla \"passio\" del martire san Simplicio databile al XII secolo, ove il santo \u00e8 presentato come vescovo di Fausania. Nel martirologio geronimiano \u00e8 venerato il 15 maggio; tuttavia gli antichi manoscritti, a causa di interpolazioni successive, lo presentano o come presbitero o come vescovo. Nella tradizione locale san Simplicio \u00e8 considerato il protovescovo di Fausania, \u00abbench\u00e9 non ci siano documenti di valore incontrastabile che ci attestino la sua dignit\u00e0 episcopale\u00bb.\nLa diocesi di Fausania \u00e8 ancora attestata dalla \"Notitia Episcopatuum\" attribuita all'imperatore Leone VI il Saggio e databile tra la fine del IX secolo e l'inizio del X. Tuttavia questa \"Notitia\" rifletteva piuttosto la situazione ideale che la realt\u00e0; infatti, dopo che le coste della Sardegna iniziarono ad esser vessate dagli Arabi, non \u00e8 pi\u00f9 documentato alcun vescovo di Fausania e la diocesi si estinse, forse a partire dalla prima met\u00e0 dell'VIII secolo.\nCivita.\nForse all'epoca di papa Alessandro II (1061-1073), l'isola fu suddivisa in quattro province ecclesiastiche corrispondenti ai quattro giudicati.\nIn Gallura \u00e8 attestato per la prima volta un \"episcopatus gallurensis\" in una carta del 1095. Anche il vescovo Villano, agli inizi del XII secolo, \u00e8 menzionato come vescovo della Gallura senza indicazione specifica della sede episcopale. Questo farebbe pensare che in origine, la Gallura aveva una sola diocesi e solo in un secondo momento fu eretta anche la diocesi di Galtell\u00ec, la seconda sede episcopale della regione. Originariamente le due diocesi erano immediatamente soggette alla Santa Sede, ma nel 1138, con la bolla \"Tunc apostolicae sedis\" di papa Innocenzo II, furono rese suffraganee dell'arcidiocesi di Pisa.\nIl nome \"Civita\" compare per la prima volta in un documento del 1113 circa, ad indicare la \"civitas\" per eccellenza, ossia la citt\u00e0 di Olbia. Il primo vescovo noto con il titolo di Civita \u00e8 Bernardo, menzionato in un documento del 1173. Secondo alcuni studiosi, la precedente diocesi della Gallura assunse il nome di \"diocesi di Civita\" dopo la creazione della diocesi di Galtell\u00ec, il cui territorio fu ricavato da quello dell'unico \"episcopatus gallurensis\". Cattedrale della diocesi era, fin dall'XI secolo, l'odierna basilica di San Simplicio a Olbia.\nVerso la fine del XII secolo, la diocesi, assieme a quella di Galtell\u00ec, appare di nuovo immediatamente soggetta alla Santa Sede. La scarsa estensione del territorio e la conseguente difficolt\u00e0 a creare un'altra diocesi, pu\u00f2 spiegare perch\u00e9 in Gallura, a differenza degli altri giudicati sardi, non fu creata una provincia ecclesiastica, e le sue due diocesi furono sottomesse alla diretta obbedienza del papa.\nPochi sono i vescovi documentati fino al terzo decennio del XIV secolo e di alcuni di essi, menzionati nelle lettere dei papi, non se ne conosce il nome. Dalle \"Rationes decimarum\" della met\u00e0 del Trecento si evince che la diocesi comprendeva tutta la parte centro settentrionale della Gallura ed era divisa dalla diocesi di Galtell\u00ec dal Riu Mannu di Posada.\nAgli inizi del XVI secolo, a causa dello spopolamento del territorio, la diocesi di Civita fu unita alla diocesi di Ampurias.\nAmpurias.\nAnche la diocesi di Ampurias fu eretta nella seconda met\u00e0 dell'XI secolo, forse all'epoca di papa Alessandro II, in occasione del riordino delle circoscrizioni ecclesiastiche sarde. La diocesi comprendeva la curatoria di Anglona nel giudicato di Torres, ed era suffraganea dell'arcidiocesi di Torres. Sede episcopale era un antico centro, posto presumibilmente sul litorale di Codaru\u00ecna nei pressi di Valledoria alla foce del Coghinas. La cattedrale era dedicata a San Pietro Apostolo, si trovava nel sito dove oggi sorge la chiesa di San Pietro a Mare erroneamente conosciuta come \u201cSan Pietro Celestino\u201d, in realt\u00e0 anch\u2019essa dedicata a San Pietro Apostolo, del quale ancora si conserva l\u2019antico simulacro del XVI secolo.; la diocesi era nota anche con il nome di diocesi \"de Flumen\". Primo vescovo noto di Ampurias \u00e8 Bono, che attorno al 1100 prese parte alla fondazione del monastero di San Nicola di Silanus presso Sedini.\nTra l'XI ed il XII secolo la diocesi vide il fiorire di numerosi monasteri della Congregazione cassinese; le fonti documentano l'esistenza di almeno tredici monasteri dipendenti da quello di Santa Maria di Tergu; secondo i canoni dell'epoca, i beni dipendenti dai monasteri erano esenti dalla giurisdizione vescovile. Questo determin\u00f2 continue liti tra i vescovi e il clero della diocesi e i monaci, con frequenti interventi dei papi per riaffermare l'esenzione monastica e il rispetto delle loro propriet\u00e0. Non \u00e8 da escludere che \u00abl'uccisione dell'abate di Santa Maria di Tergu, avvenuta poco prima del 1203, sia da collegare a eventuali dispute su tali propriet\u00e0\u00bb.\nIn base alle \"Rationes decimarum\" della met\u00e0 del Trecento la diocesi era costituita da 21 tra pievanie e rettorie. L'antico abitato di Ampurias fu pian piano abbandonato per la perdita d'importanza del suo porto e per l'impaludamento della foce del Coghinas. Forse gi\u00e0 nel corso del XIV secolo la sede della diocesi fu trasferita a Castelgenovese (oggi Castelsardo); questo trasferimento fu formalizzato da papa Giulio II nel 1503 con l'erezione dell'antico priorato benedettino di Sant'Antonio in nuova cattedrale della diocesi.\nLe sedi unite.\nLe diocesi di Ampurias e di Civita furono unite \"aeque principaliter\" il 5 giugno 1506 con la bolla \"Romanus Pontifex\" di papa Giulio II, lasciando al destino il compito di scegliere la sede: infatti il papa stabil\u00ec che il titolo diocesano sarebbe rimasto al vescovo che fosse sopravvissuto. Il vescovo di Civita, Pedro Stornell, mor\u00ec nel 1510; perci\u00f2 la residenza vescovile della diocesi unita venne stabilita a Castellaragonese (gi\u00e0 Castelgenovese), dove rimase fino al XIX secolo.\nDue lettere scritte dal vescovo Luis de Cotes nel 1546 ci informano sullo stato del clero e sulle condizioni religiose della diocesi: \u00abla maggior parte degli ecclesiastici non sapeva nemmeno leggere, trascurava l'amministrazione dei sacramenti, molti di loro si erano addirittura sposati con contratti matrimoniali\u00bb; anche i fedeli erano per lo pi\u00f9 ignoranti in materia religiosa e scarsa era la frequenza ai sacramenti. Inoltre spesso gli edifici di culto, con evidente abuso della regola dell'immunit\u00e0 degli edifici sacri, erano diventati covi di ladri e di banditi, base di partenza delle loro operazioni criminose. A queste situazioni di degrado religioso e morale, i vescovi \"tridentini\" cercarono di porre rimedio, soprattutto a partire dal vescovo Giovanni Sanna (1586-1607).\nDopo l'unione delle due diocesi, \u00abl'Anglona, che formava la diocesi di Ampurias, ebbe per un secolo il sopravvento sulla Gallura; i suoi vescovi si comportavano come se la diocesi di Civita fosse del tutto estinta\u00bb. Bench\u00e9 la diocesi avesse il nome ufficiale di \"diocesi di Ampurias e Civita\", i suoi vescovi spesso si firmavano solo come vescovi di Ampurias, come appare nelle relazioni delle \"visite ad limina\", le quali, mentre sono ricche di particolari e di informazioni sull'Anglona, sembrano ignorare completamente la Gallura. Questa situazione \"de facto\" sembrava confermata anche dai pontefici; nel 1568 infatti papa Pio V aveva trasferito alla cattedrale di Castellaragonese i diritti e le competenze dell'altra antica cattedrale, quella di Civita, la cui diocesi venne \"\u00absuppressa et extincta\u00bb\".\nNel 1621, con la bolla \"Sacri Apostolatus\", papa Gregorio XV, su richiesta del vicario parrocchiale, eresse in collegiata la parrocchia di Tempio. Da questo momento \u00abla collegiata di Tempio si fece paladina dell'identit\u00e0 religiosa della Gallura, in concomitanza anche con l'esigenza, sentita grazie alla diffusione dei decreti di riforma tridentini, di un servizio religioso pi\u00f9 assiduo e decoroso\u00bb. La situazione di conflittualit\u00e0 tra le due parti della diocesi si accentu\u00f2 nel 1640, quando i canonici di Tempio rifiutarono di presentarsi al sinodo che si stava celebrando a Castellaragonese e contestualmente reclamavano un sinodo per la diocesi di Civita. La Rota Romana intervenne ufficialmente nel 1686 ribadendo l'unione \"aeque principaliter\" delle due sedi diocesane e che la \"cattedralit\u00e0\" di Civita non era stata soppressa; nel 1709 tuttavia rigett\u00f2 il trasferimento della cattedrale da Civita a Tempio, per l'opposizione del capitolo di Ampurias.\nIl 26 agosto 1839 papa Gregorio XVI, con la bolla \"Quamvis aequam\", formalizz\u00f2 la traslazione della sede vescovile da Civita-Olbia a Tempio, divenuta in quegli anni capoluogo di provincia; da questo momento la diocesi unita assunse la nuova denominazione di \"diocesi di Ampurias e Tempio\". Tempio divenne cos\u00ec erede dell'antica Civita, oltre che sede dei vescovi della diocesi unita.\nDal Settecento e fino agli inizi del Novecento, la diocesi visse lunghi periodi di sede vacante, causati per lo pi\u00f9 dai contrasti tra le autorit\u00e0 civili e quelle ecclesiastiche. Dopo il concilio Vaticano II il progetto di creare una diocesi di Tempio e l'assorbimento di Ampurias nell'arcidiocesi di Sassari non and\u00f2 in porto.\nIl 30 settembre 1986, con il decreto \"Instantibus votis\" della Congregazione per i Vescovi, fu stabilita la \"plena unione\" tra Ampurias e Tempio e la diocesi ha assunto il nome attuale.\nCronotassi dei vescovi.\nSi omettono i periodi di sede vacante non superiori ai 2 anni o non storicamente accertati.\nStatistiche.\nLa diocesi nel 2020 su una popolazione di 164.292 persone contava 164.292 battezzati, corrispondenti al 100,0% del totale."}
{"id": "425786", "revid": "1886297", "url": "https://it.wikipedia.org/wiki?curid=425786", "title": "Al'fred Garrievi\u010d \u0160nitke", "text": "Biografia.\nSuo padre nacque a Francoforte da una famiglia di origini ebraiche che si trasfer\u00ec poi in Unione Sovietica nel 1926 e sua madre era una tedesca del Volga, nata in Russia.\nAlfred Schnittke nacque ad \u0116ngel's nella Repubblica del Volga della federazione Russa, nell'Unione Sovietica. Inizi\u00f2 gli studi musicali nel 1946 a Vienna dove suo padre, giornalista e traduttore, era stato inviato. Nel 1948 la famiglia si trasfer\u00ec a Mosca. Si diplom\u00f2 in composizione al Conservatorio di Mosca nel 1961 e vi insegn\u00f2 dal 1962 al 1972. In seguito si guadagn\u00f2 da vivere prevalentemente grazie alla composizione di colonne sonore cinematografiche. Schnittke si convert\u00ec al cristianesimo, e la sua fede fu caratterizzata da un profondo misticismo che influenz\u00f2 la sua musica. Negli anni sessanta studi\u00f2 al Conservatorio di Mosca dove, tra i suoi insegnanti di composizione, ci fu Evgeny Golubev.\nSchnittke fu spesso oggetto di attenzione da parte della burocrazia sovietica. e inoltre, . Nel 1985, Schnittke ebbe un ictus che lo lasci\u00f2 in coma per un certo periodo. In diverse occasioni fu vicino alla morte, ma recuper\u00f2 e continu\u00f2 a comporre. Nel 1990 Schnittke lasci\u00f2 l'Unione Sovietica e si stabil\u00ec ad Amburgo dove mor\u00ec il 3 agosto 1998 dopo anni di grossi problemi di salute e diversi attacchi apoplettici.\nLe opere.\nLa musica giovanile di Schnittke mostra una forte influenza di Dmitrij \u0160ostakovi\u010d, mentre dopo la visita del compositore italiano Luigi Nono nell'Unione Sovietica adott\u00f2 la tecnica seriale in opere quali \"Musica per pianoforte e orchestra da camera\" (1964). Tuttavia Schnittke si stanc\u00f2 presto di ci\u00f2 che egli defin\u00ec come \"riti adolescenziali di autonegazione seriale\" e pass\u00f2 a un nuovo stile che \u00e8 stato definito \"polistilismo\", dove musica di differenti stili tradizionali e contemporanei sono giustapposti in stretta prossimit\u00e0 . La prima composizione concertistica ad adottare la tecnica polistilistica \u00e8 la \"Sonata n.2 per violino e pianoforte\" \"('Quasi una sonata')\" (1967-68), ma l'influenza della produzione di Schnittke per il cinema sulla sua evoluzione stilistica si manifesta nel fatto che molta della musica di quest'opera deriva dalla colonna sonora del film \"The Glass Harmonica\". Continu\u00f2 a sviluppare la tecnica polistilistica in lavori come la \"Sinfonia n.1\" (1969-72) e il \"Concerto grosso n.1\" (1977), ma compose anche opere stilisticamente pi\u00f9 uniformi, come il \"Quintetto per pianoforte e archi\" (1972-76), dedicato alla memoria della madre.\nNegli anni ottanta, la musica di Schnittke inizi\u00f2 ad essere maggiormente nota anche all'estero, in parte grazie anche alle esibizioni di artisti emigrati dall'Unione Sovietica, quali i violinisti Gidon Kremer e Mark Lubotsky. Nonostante i ripetuti e quasi costanti problemi di salute, Schnittke ha prodotto una grande quantit\u00e0 di opere, tra cui si annoverano il \"Quartetto per archi n.2\" (1980), il \"Quartetto per archi n.3\" (1983) e il \"Trio per archi\" (1985); la \"Faust Cantata\" (1983), in seguito inglobata nell'opera \"Historia von D. Johann Fausten\"); il balletto \"Peer Gynt\" (1985-87); la \"Sinfonia n.3\" (1981) e la \"Sinfonia n.4\" (1984), e la \"Quinta sinfonia/Quarto concerto grosso\"; il \"Concerto n.1 per violoncello e orchestra\" (1985-86) e il \"Concerto per viola e orchestra\" (1985) eseguito in prima assoluta al Concertgebouw di Amsterdam diretto da Bernard Haitink.\nNel 1992 va in scena allo Het Muziektheater di Amsterdam \"Zhizn' s idiotom\" (Vita con un idiota), opera in 2 atti su libretto di Viktor Jerofejev diretta da Mstislav Rostropovi\u010d.\nIn seguito al peggioramento delle sue condizioni di salute, la musica di Schnittke perse molto del suo estroverso polistilismo e assunse uno stile pi\u00f9 spoglio e ritirato. Il \"Quartetto per archi n.4\" (1989) e le Sinfonie n.6 (1992), n.7 (1993) e n.8 (1994) ne sono un esempio, e alcuni allievi di Schnittke come Gerald McBurney . Dopo un ulteriore ictus nel 1994 che lo lasci\u00f2 quasi completamente paralizzato, Schnittke cess\u00f2 di comporre, con l'eccezione di alcuni brevi pezzi emersi nel 1997 e della \"Sinfonia n.9\", lasciata incompleta a causa della morte dell'autore."}
{"id": "425788", "revid": "944090", "url": "https://it.wikipedia.org/wiki?curid=425788", "title": "Specialit\u00e0 tradizionale garantita", "text": "Il termine specialit\u00e0 tradizionale garantita, meglio noto con l'acronimo STG, \u00e8 un marchio di origine introdotto dall'Unione europea volto a tutelare produzioni specifiche che siano caratterizzate da composizioni o metodi di produzione tradizionali.\nDescrizione.\nDiversamente da altri marchi, quali la denominazione di origine protetta (DOP) e l'indicazione geografica protetta (IGP), la certificazione STG, disciplinata dal Regolamento (CE) n.509 del 2006 che abroga il Reg. 2082 del 1991) sui regimi di qualit\u00e0 dei prodotti agricoli e alimentari, si rivolge a prodotti agricoli e alimentari che abbiano una produzione o composizione \"specifica\" (cio\u00e8 differente da altri prodotti simili) e \"tradizionale\" (cio\u00e8 esistente da almeno vent'anni), anche se non vengono prodotti necessariamente solo in tale zona.\nCos\u00ec come per i prodotti DOP e IGP, anche una preparazione STG deve essere conforme ad un preciso disciplinare di produzione. Esso deve indicare la denominazione specifica del prodotto (eventualmente tradotta anche nelle altre lingue ufficiali), una descrizione agroalimentare (comprese le principali caratteristiche fisiche, chimiche, microbiologiche e organolettiche) e del metodo di produzione, la motivazione sulla specificit\u00e0 del prodotto, i documenti storici che dimostrano la tradizionalit\u00e0 e le modalit\u00e0 di controlli.\nLa candidatura deve essere presentata da un'associazione di produttori al ministero all'agricoltura del proprio paese, il quale provvede al deposito della pratica presso la Direzione generale per l'agricoltura e sviluppo rurale della Commissione europea.\nTipologia.\nIl riconoscimento STG pu\u00f2 essere assegnato ai prodotti agricoli destinati al consumo umano elencati nell'allegato I del trattato e ad altri prodotti agricoli e alimentari elencati nell'allegato I del Regolamento (UE) n. 1151/2012.\nCriticit\u00e0.\nContrariamente agli altri riconoscimenti europei (DOP e IGP), il marchio STG garantisce solo la ricetta tipica o il metodo di produzione tradizionale (inteso nel senso che deve esistere da almeno 30 anni) di un determinato prodotto, ma senza un vincolo di appartenenza territoriale: ci\u00f2 significa che il prodotto STG pu\u00f2 essere preparato in un qualsiasi paese dell'Unione europea, a patto che la produzione rispetti il relativo disciplinare e sia certificata da un organismo di controllo accreditato. Inoltre, nel caso in cui la tecnica di produzione sia differente dal disciplinare protetto, il prodotto pu\u00f2 comunque essere commercializzato con identica denominazione, senza poter tuttavia inserire sull'etichettatura il logo STG e la menzione comunitaria.\nTale situazione ha comportato la scarsa diffusione del marchio STG: infatti, rispetto al complessivo numero di prodotti agroalimentari certificati dall'Unione Europea (1.429 prodotti DOP, IGP e STG nel giugno 2018), quelli a marchio STG sono solamente 58, pari ad appena il 4% del totale.\nStatistica.\nComplessivamente risultano registrati 59 prodotti STG di 18 paesi, tra cui la Polonia con dieci specialit\u00e0. Alcuni prodotti sono classificati come multinazionali, poich\u00e9 condivisi tra Repubblica Ceca e Slovacchia."}
{"id": "425790", "revid": "1718925", "url": "https://it.wikipedia.org/wiki?curid=425790", "title": "Macropodidae", "text": "Canguro \u00e8 un nome comune con cui si indicano alcune delle circa 60 specie della famiglia dei macropodidi (ordine dei diprotodonti).\nLe pi\u00f9 comuni sono il canguro rosso e il canguro grigio.\nEtimologia.\nIl termine Macropodidae deriva dal nome del genere tipico \"Macropus\", che a sua volta viene dal greco e significa \"grande piede\". Il nome comune canguro proviene dal termine inglese \"kangaroo\", che a sua volta deriva dalla parola \"gangurru\" che definisce propriamente il canguro grigio nella lingua guguyimidjir, del Queensland, registrato per la prima volta come \"Kangooroo or Kanguru\" il 4 agosto 1770 dal Capitano James Cook, sbarcato lungo la costa nord-orientale dell'Australia per effettuare una riparazione alla nave. In seguito ad altre spedizioni che portarono ad altri contatti con diverse trib\u00f9 aborigine emersero vari altri termini utilizzati per identificare l\u2019animale in questione e per un periodo si ritenne che il termine segnalato in origine da Cook, piuttosto che indicare l'animale, fu adoperato dall'aborigeno per rispondere semplicemente \"Non capisco\". Non si tenne per\u00f2 conto che in Australia esistevano moltissime trib\u00f9 diverse (i cui linguaggi non sempre coincidevano) e lo stesso valeva per le sottospecie di canguri e wallaby. In realt\u00e0 alla fine si scopr\u00ec che Cook non era caduto in errore: il termine veniva effettivamente utilizzato da alcune trib\u00f9 locali per identificare la sottospecie del canguro grigio. \nDescrizione.\nLe dimensioni sono molto variabili: la specie pi\u00f9 piccola di canguro lepre (\"Lagorchestes\") pu\u00f2 pesare 1\u00a0kg, mentre le pi\u00f9 grandi del genere \"Macropus\" possono superare i 90\u00a0kg.\nLa testa \u00e8 piccola rispetto al resto del corpo e allungata, le orecchie sono ben sviluppate.\nUna caratteristica presente in quasi tutte le specie \u00e8 la maggiore dimensione degli arti posteriori, usati nella tipica andatura a salti, rispetto a quelli anteriori. L'unica eccezione \u00e8 costituita dai canguri arboricoli (genere \"Dendrolagus\") che, essendo adattati alla vita sugli alberi, hanno i quattro arti approssimativamente uguali.\nLa coda, lunga e muscolosa, \u00e8 utilizzata sia come sostegno (infatti a riposo il canguro poggia sulle due zampe posteriori e la coda) sia per bilanciare il corpo durante i salti.\nLe zampe anteriori terminano con cinque dita, usate per prendere il cibo e aggrapparsi. Nei piedi manca il primo dito mentre il secondo e il terzo sono uniti per sindattilia, come in tutti i Diprotodonti, e il quarto \u00e8 il pi\u00f9 forte e sviluppato.\nLa dentatura, come quella di tutti i Diprotodonti, contiene solo quattro incisivi: i due inferiori sono pi\u00f9 sviluppati di quelli superiori e nella masticazione urtano una zona dura del palato. I canini sono fortemente regrediti o mancano del tutto.\nBiologia.\nL'attivit\u00e0 \u00e8 per lo pi\u00f9 notturna. Molte specie vivono in gruppi senza strutture sociali definite.\nAndatura.\nLa maggior parte delle specie pu\u00f2 spostarsi con due diverse andature: a basse velocit\u00e0 procede come un quadrupede aiutandosi con la coda come quinto arto, mentre ad alte velocit\u00e0 avanza con salti compiuti con le poderose zampe posteriori, usando la coda per bilanciare il corpo. Nel secondo caso alcune specie possono raggiungere la velocit\u00e0 di 50\u00a0km/h e compiere balzi di 9 metri di lunghezza. I generi \"Setonix\" e \"Thylogale\" usano tuttavia prevalentemente l'andatura quadrupede e l'andatura a salti \u00e8 assente nelle specie arboricole appartenenti al genere \"Dendrogalus\".\nAlimentazione.\nI canguri sono erbivori e occupano le stesse nicchie ecologiche che in altri continenti sono tipiche degli Artiodattili. L'apparato digerente dei due gruppi di animali mostra significative convergenze: lo stomaco dei canguri \u00e8 diviso in comparti, alcuni dei quali sono dotati di microrganismi utili alla digestione.\nSono pericolosi per i raccolti e per tal motivo il governo federale australiano consente ogni anno l'uccisione di un milione di capi.\nRiproduzione e sviluppo.\nLe femmine dei canguri hanno marsupi ben sviluppati aperti anteriormente e dotati di quattro mammelle. Partoriscono in genere un solo cucciolo all'anno nel mese di gennaio/febbraio: i parti gemellari sono abbastanza rari. Alcune specie presentano il fenomeno della \"nascita ritardata\": la femmina subito dopo il parto concepisce di nuovo, ma l'embrione rimane quiescente, senza svilupparsi, fino a quando il primo nato lascia il marsupio, a meno che non muoia prima. Una femmina di canguro pu\u00f2 allevare contemporaneamente tre figli a differenti stadi di sviluppo: il primo succhia il latte dal capezzolo; il secondo nel marsupio e il terzo, gi\u00e0 concepito, in attesa di poter cominciare il suo sviluppo all'interno dell'utero. Questo sistema permette l'immediata sostituzione dei cuccioli morti prematuramente.\nLa gestazione varia dai 90 ai 110 giorni. Quando il piccolo nasce pesa soltanto un grammo ed \u00e8 lungo non pi\u00f9 di 2 centimetri. Il piccolo percorre con i suoi mezzi il percorso dall'utero al marsupio, dove si aggrappa con la bocca ad una mammella, senza lasciarla per due o tre mesi. Rimane poi nel marsupio almeno fino al sesto mese e continua a vivere con la madre e ad essere allattato fino anche a 12-18 mesi.\nL'et\u00e0 massima di un canguro pu\u00f2 arrivare fino a 28 anni in cattivit\u00e0; nella vita selvatica la vita media si aggira tra i 12 e i 18 anni.\nDistribuzione e habitat.\nSulla base dei reperti fossili ritrovati, si ipotizza che i canguri siano comparsi in Australia circa 15 milioni di anni fa.\nVivono in Australia, Nuova Guinea e nelle isole limitrofe.\nGli habitat sono molto vari, dalla steppa ad habitat di montagna.\nSistematica.\nLa famiglia contiene 63 specie, ripartite nei seguenti 13 generi:"}
{"id": "425791", "revid": "124730896", "url": "https://it.wikipedia.org/wiki?curid=425791", "title": "Biblioteca Pietro De Nava", "text": "La Biblioteca Comunale \"Pietro De Nava\" di Reggio Calabria, gi\u00e0 esistente nel 1818, \u00e8 la pi\u00f9 antica tra le biblioteche calabresi. Anticamente denominata Regia Biblioteca Ferdinandiana, fu poi intitolata a Pietro De Nava, fratello di Giuseppe De Nava, donatore del villino all'interno del quale \u00e8 stata trasferita la sede centrale nel 1928.\nIl villino De Nava, poi ampliato con la costruzione di un altro edificio in anni pi\u00f9 recenti, \u00e8 sito in via Demetrio Tripepi 9. Altre sedi decentrate si trovano in diversi quartieri della citt\u00e0.\nLa biblioteca.\nLa \"Biblioteca De Nava\" pu\u00f2 essere definita \"storica di conservazione\", dopo due secoli dalla sua istituzione \u00e8 per tradizione prevalentemente di indirizzo umanistico, ma anche una struttura moderna di cultura generale.\nIl pregevole fondo pergamenaceo comprende 147 pergamene tra cui capitoli, lettere, privilegi concessi dai sovrani, diplomi di laurea e bolle pontificie. Il documento pi\u00f9 antico risale al 25 novembre 1285.\nLa \"Sezione manoscritti e libri antichi\", comprende 15 incunaboli, 582 cinquecentine, 974 tomi del Seicento, 3.793 del Settecento 45 manoscritti. Le opere sono state censite ed il catalogo \u00e8 in corso di pubblicazione da parte del Ministero dei Beni Culturali.\nA parte le fornitissime \"Sezione Calabria\" e \"Fondo Sandicchi\", vi sono importanti donazioni come quella di Corrado Alvaro, Giuseppe De Nava, Gennaro Giuffr\u00e8, Alliance Fran\u00e7aise, del Prof. Domenico De Giorgio, del Dott. Domenico Iaria, del Prof. Vincenzo Mezzatesta, dell'On. Antonio Priolo, di Vittorio Visalli e molte altre. Complessivamente il patrimonio bibliografico conta 115.000 opere, mentre quello emerografico 424 raccolte.\nIl catalogo carteceo comprende:\ne molti altri prossimamente disponibili tra i quali:\nServizi al pubblico.\nI servizi a disposizione del pubblico sono:\nBiblioteche decentrate.\nLa \"Biblioteca De Nava\" gestisce inoltre altre strutture cittadine dislocate in vari quartieri:\nStoria.\nIstituita con \"Decreto Regio\" del 31 marzo 1818, ebbe la denominazione di \"Regia Biblioteca Ferdinandiana\".\nTale titolo fu un riconoscente omaggio al sovrano Ferdinando I di Borbone che, dopo la seconda restaurazione, aveva accolto le richieste del sindaco e del decurionato reggino (denominazione che nel periodico borbonico stava ad indicare ci\u00f2 che oggi \u00e8 il consiglio comunale).\nIl primo nucleo di libri della \"Ferdinandiana\" era costituito da alcune centinaia di unit\u00e0, provenienti in gran parte dalla biblioteca privata settecentesca dell'abate Antonio Spizzicagigli e dalla collezione personale dell'arcivescovo Alessandro Tommasini, che furono sistemati nei locali messi a disposizione della Curia di Reggio Calabria.\nIl primo bibliotecario fu il canonico Damaso Pugliatti. Nel 1928, dopo diversi cambi di sede, la \"Biblioteca Comunale\" fu trasferita presso la villa \"Pietro De Nava\", costruita nel 1917 e donata alla citt\u00e0 da Giuseppe De Nava, pi\u00f9 volte ministro prima del fascismo, nel cui testamento olografo, conservato presso l\"'Archivio di Stato di Reggio Calabria\" si legge:\nIn questi locali sono state collocate, dopo il restauro della villa, il \"Fondo delle Cinquecentine\" (Sala Morisani), alcune donazioni quali la \"De Nava\", la \"Sala Corrado Alvaro\" e la \"Sala Gennaro Giuffr\u00e8\". Nell'edificio attiguo, che divenne sede ufficiale della biblioteca dal 1958, funziona il servizio bibliotecario.\nBibliografia.\nBibliografia essenziale sulla Storia della Biblioteca Comunale \u201cPietro De Nava\u201d"}
{"id": "425792", "revid": "29244", "url": "https://it.wikipedia.org/wiki?curid=425792", "title": "Didattica subacquea", "text": ""}
{"id": "425797", "revid": "104485", "url": "https://it.wikipedia.org/wiki?curid=425797", "title": "Salasso", "text": "Il salasso (in passato anche detto flebotomia) era una pratica medica diffusa nell'antichit\u00e0 fino alla fine del diciannovesimo secolo, consistente nel prelevare quantit\u00e0 spesso considerevoli di sangue da un paziente al fine di ridurre il volume di sangue circolante.\nLa pratica, di efficacia non dimostrata, \u00e8 stata abbandonata per tutte le condizioni, eccetto alcune molto particolari, man mano che sono stati introdotti trattamenti ritenuti pi\u00f9 efficaci.\nSi pu\u00f2 pensare che, storicamente e in assenza di altri trattamenti per l'ipertensione, il salasso pot\u00e9 avere talvolta un effetto benefico nel ridurre temporaneamente la pressione sanguigna riducendo il volume di sangue.\nOggi il termine \"flebotomia\" si riferisce al prelievo di sangue in generale, ad esempio per esami del sangue o donazione.\nIl salasso terapeutico consiste nel prelievo di una unit\u00e0 di sangue per ridurre la quantit\u00e0 di globuli rossi, in casi particolari come l'emocromatosi, la policitemia vera, la porfiria cutanea tarda.\nIl salasso nel mondo antico.\nIl salasso \u00e8 una delle pi\u00f9 antiche pratiche mediche, essendo stato praticato in diversi popoli antichi, tra cui gli abitanti della Mesopotamia, gli Egizi, i Greci, i Maya, e gli Aztechi.\nIn Grecia, il salasso era in uso nel periodo di Ippocrate, che cita il salasso ma che in generale si affidava a tecniche dietetiche.\nErasistrato, comunque, teorizz\u00f2 che molte malattie fossero causate da \"pletore\", cio\u00e8 eccessi, nel sangue, e consigli\u00f2 di trattare queste pletore inizialmente con l'esercizio, il sudore, la riduzione di alimentazione, e il vomito.\nErofilo era a favore del salasso.\nArcagato, uno dei primi medici greci a praticare a Roma, utilizz\u00f2 ampiamente il salasso.\nLa popolarit\u00e0 del salasso in Grecia era rinforzata dalle idee di Galeno.\nC'erano due concetti chiave nel suo sistema di salasso.\nIl primo era che il sangue era creato e poi consumato, non circolava e perci\u00f2 poteva 'stagnare' alle estremit\u00e0.\nIl secondo era che il bilancio umorale decideva tra malattia e salute, con i quattro umori che erano il sangue, la flemma, la bile nera, e la bile gialla, in parallelo ai quattro classici elementi greci aria, acqua, terra e fuoco.\nGaleno credeva che il sangue fosse l'umore dominante, quello che avesse pi\u00f9 bisogno di essere controllato.\nAl fine di bilanciare gli umori, un medico avrebbe rimosso il sangue in 'eccesso' (la pletora) dal paziente o gli avrebbe dato un emetico per indurre il vomito, o un diuretico per indurre la minzione.\nGaleno cre\u00f2 un complesso metodo per calcolare quanto sangue dovesse essere rimosso a seconda dell'et\u00e0 e della costituzione fisica del paziente, nonch\u00e9 della stagione, del clima e del luogo.\nLa febbre, l'apoplessia e la cefalea erano considerati sintomi della pletora.\nIl sangue da asportare era di una natura specifica determinata dalla malattia: poteva essere arterioso o venoso, e lontano o vicino all'area affetta del corpo.\nEgli collegava i diversi vasi sanguigni ai diversi organi, secondo il loro presunto scarico.\nPer esempio, si doveva attingere alla vena della mano destra per curare problemi al fegato, mentre alla vena nella mano sinistra per problemi alla milza.\nPi\u00f9 era grave la malattia, pi\u00f9 sangue si doveva prelevare.\nLe malattie febbrili richiedevano salassi abbondanti.\nIl Talmud raccomandava di praticare i salassi solo in uno specifico giorno della settimana o in specifici giorni del mese, e simili regole, sebbene meno codificate, si potevano trovare negli scritti cristiani che consigliavano i santi i cui giorni erano favorevoli al salasso.\nAnche autori musulmani consigliavano il salasso, in particolare per le malattie febbrili.\nLe pratica probabilmente era stata tramandata loro dai Greci; quando le teorie islamiche divennero note nei paesi di lingua latina dell'Europa, il salasso si diffuse maggiormente.\nInsieme al cauterio, era centrale nella chirurgia araba; entrambi i testi chiave, il \"Kit\u0101b al-Q\u0101n\u016bn\" di Avicenna e, specialmente, l\"'al-Tasr\u012bf li-man \u02bfajaza \u02bfan al-ta\u02bfl\u012bf\" di Abulcasis (Abu al-Qasim Khalaf ibn al-Abbas al-Zahrawi), lo raccomandavano.\nEra noto anche nella medicina ayurvedica, descritta nel \"Susrata Samhita\".\nIl salasso nel secondo millennio.\nAnche dopo che il sistema umorale era caduto in disuso, la pratica venne continuata dai chirurghi e dai barbieri-chirurghi.\nSebbene il salasso venisse spesso \"raccomandato\" dai medici, veniva applicato dai barbieri.\nQuesta suddivisione del lavoro condusse alla distinzione tra medici e chirurghi.\nIl palo a strisce bianche e rosse degli esercizi di barbiere, detto palo del barbiere, ancora oggi in uso in alcuni Paesi, deriva da questa pratica: il rosso rappresenta il sangue prelevato, il bianco rappresenta la pinza emostatica utilizzata, e il palo stesso rappresenta il bastone stretto nella mano del paziente per dilatare le vene.\nIl salasso veniva usato per 'trattare' un'ampia gamma di malattie, divenendo un trattamento standard per quasi ogni disturbo, ed era praticato sia come profilassi che come terapia.\nLa pratica continu\u00f2 per tutto il Medioevo ma cominci\u00f2 a essere messa in questione nel XVI secolo, particolarmente nell'Europa settentrionale e nei Paesi Bassi.\nIn Francia, i medici della corte e delle universit\u00e0 suggerivano frequenti flebotomie.\nIn Inghilterra, l'efficacia del salasso era molto dibattuta, \u00e8 declinata nel corso del XVIII secolo, e ha avuto una breve ripresa nel XIX secolo come trattamento delle febbri tropicali.\nVenivano impiegati numerosi metodi.\nIl pi\u00f9 comune era la \"flebotomia\" o \"venisezione\" (spesso definita \"far respirare una vena\"), in cui il sangue veniva estratto da una o pi\u00f9 delle maggiori vene esterne, come quelle nell'avambraccio o nel collo.\nNell\"'arteriotomia\" veniva punta un'arteria, sebbene solitamente solo alle tempie.\nNella \"scarificazione\" venivano aggrediti i vasi \"superficiali\", spesso usando una siringa, un bisturi a molla, o una tazza di vetro che conteneva aria calda, producendo una depressione all'interno.\nLo scarificatore \u00e8 uno strumento per il salasso usato primariamente nella medicina del XIX secolo.\nSi potevano usare anche le sanguisughe.\nIl prelievo di cos\u00ec tanto sangue da indurre una sincope (svenimento) era considerato benefico, e molte sessioni venivano concluse solamente quando il paziente cominciava a perdere i sensi.\nWilliam Harvey ha confutato la base della pratica nel 1628, e l'introduzione della medicina scientifica ha consentito a Pierre-Charles Alexandre Louis di dimostrare all'inizio dell'Ottocento che la flebotomia era completamente inefficace nel trattamento della polmonite e di varie malattie febbrili.\nCiononostante, nel 1840 un professore inglese dell'Ordine Reale dei Medici avrebbe ancora affermato che \"il salasso \u00e8 un rimedio di cui, quando impiegato giudiziosamente, \u00e8 quasi impossibile avere un'opinione troppo alta\" e Louis venne perseguitato dal sanguinario Broussais, che poteva raccomandare fino a cinquanta sanguisughe per volta.\nIl salasso era particolarmente diffuso nei giovani Stati Uniti d'America, dove Benjamin Rush (un firmatario della Dichiarazione d'indipendenza) vide lo stato delle arterie come la chiave alla malattia, raccomandando dei livelli di salasso molto elevati anche per l'epoca.\nGeorge Washington fu trattato in questa maniera in seguito a una caduta da cavallo: gli furono prelevate quasi 4 libbre (1,7 litri) di sangue, contribuendo alla sua morte per infezione alla gola nel 1799.\nUna ragione per la persistente diffusione del salasso (e della purga) era che, mentre le conoscenze anatomiche e le abilit\u00e0 chirurgiche e diagnostiche crebbero notevolmente nell'Europa dal XVII secolo, la chiave per curare le malattie rimaneva elusiva, e la credenza soggiacente era che fosse meglio dare un qualunque trattamento piuttosto che nessuno.\nIl beneficio psicologico del salasso per il paziente (un effetto placebo) pu\u00f2 talvolta avere superato i problemi fisiologici che provocava.\nIl salasso perse favore nel XIX secolo, ma numerosi altri trattamenti inefficaci o dannosi si resero disponibili come placebo \u2014 il mesmerismo, vari procedimenti che utilizzavano la nuova tecnologia dell'elettricit\u00e0, molte pozioni, tonici ed elisir.\nIn assenza di altri trattamenti, il salasso \u00e8 effettivamente benefico in alcune circostanze, tra cui il sovraccarico di fluido per insufficienza cardiaca, ed anche la semplice ipertensione.\nIn altri casi, come quelli che causano una agitazione nel paziente, la riduzione di pressione sanguigna potrebbe apparire benefica, ma solo a causa dell'effetto sedativo.\nLa salassoterapia di oggi.\nL'inefficacia del salasso per la maggior parte delle malattie \u00e8 oggigiorno assodata.\nLa flebotomia ha ancora posto nel trattamento di alcune malattie come l'emocromatosi e la policitemia e nell'arteriopatia obliterante periferica.\nNella maggior parte dei casi, attualmente la flebotomia viene praticata per prelevare piccole quantit\u00e0 di sangue allo scopo di eseguire esami del sangue, o per prelevare cospicue quantit\u00e0 di sangue a donatori sani a scopo di trasfusione.\nNella cultura popolare e nell'arte.\nStoricamente, un salasso fu la causa di morte del califfo abbaside al-Mu'tasim.\nNella semi-leggenda su \"Robin Hood\", contenuta nel \"Percy Folio\" del XVII secolo e ripresa da A. Dumas, si narra che Robin Hood stesso muore a causa del taglio intenzionale di una vena da parte della cugina di Sir Guy di Gisborne, mentre Robin si sta facendo curare mediante un salasso.\nIn Delitto e Castigo di F\u00ebdor Dostoevskij (parte seconda, capitolo VII), il salasso \u00e8 menzionato come possibile per quanto ormai inutile trattamento per il moribondo Marmeladov, investito dai cavalli di una carrozza."}
{"id": "425802", "revid": "729019", "url": "https://it.wikipedia.org/wiki?curid=425802", "title": "Ravecca", "text": "Ravecca \u00e8 una zona dello storico sestiere del Molo, situato nella parte sud-orientale del centro storico di Genova. La principale via che lo attraversa, via Ravecca, congiunge il piano di Sant'Andrea (Porta Soprana) a piazza Sarzano, correndo parallela alle mura del Barbarossa.\nToponimo.\nIl toponimo \u00e8 antichissimo e di origine incerta. Secondo il Belgrano il nome derivererebbe da Rua Vecchia (strada vecchia) o Ruga Vecchia, ipotesi che per\u00f2 non trova concordi gli studiosi. A questo proposito il Podest\u00e0 sottolinea che la denominazione non era riferita alla sola via che attraversa la zona, ma all'intero quartiere posto sul declivio occidentale del colle che divide la minuscola valletta del rio dei Giustiniani da quella del Rio Torbido.\nIl toponimo \u00e8 citato per la prima volta in un documento del 1132 del vescovo Siro II con il quale venivano assegnate ai canonici della cattedrale di San Lorenzo le decime relative a propriet\u00e0 fondiarie in varie zone della citt\u00e0, tra le quali Ravecca. \nStoria.\nRavecca era una delle contrade che, insieme a quella di Sarzano, costituivano la \"compagna\" di Castello, il nucleo pi\u00f9 antico della citt\u00e0.\nSi tratta di una parte particolarmente popolare dei caruggi genovesi, inclusa nella cinta muraria difensiva costruita nell'850 a difesa dalle scorrerie dei pirati saraceni, che comprendeva al suo interno le zone di Borgo Saccherio (Broglio), Porta Soprana (Sant'Andrea), Canneto, Banchi e la collina di Maccagnana includendo anche la basilica di S.Lorenzo, all'epoca non ancora cattedrale.\nNel XIII secolo vi avevano case e propriet\u00e0 le famiglie degli Embriaci e dei Fieschi. Nel tardo medioevo era ancora abitata da ceti relativamente agiati; in seguito, a partire dal XV secolo, l'emigrazione dalle campagne si concentr\u00f2 in questa parte della citt\u00e0 dove la densit\u00e0 edilizia si era progressivamente infittita, con un conseguente aumento dei ceti popolari.\nLa zona fu pesantemente colpita dal bombardamento navale francese del 1684. Le cannonate lasciarono molti vuoti (si parla di 3000 case crollate), colmati negli anni successivi.\nUn ulteriore aumento della densit\u00e0 edilizia si verific\u00f2 intorno alla met\u00e0 del XIX secolo: colmando vuoti o ristrutturando, accorpando o demolendo antiche case, in vari quartieri del centro storico sorsero nuovi edifici ad alveare, popolarmente denominati \"casoni Ponte\", dal nome del costruttore Francesco Ponte, che nella zona di Ravecca realizz\u00f2 il casone Ponte in vico del Fico, distrutto dai bombardamenti della seconda guerra mondiale.\nL'attuazione dei vari piani urbanistici a cavallo tra Ottocento e Novecento, con l'apertura di via XX Settembre, lo sbancamento del colle di Sant'Andrea e la demolizione del vicino rione di Ponticello con la creazione di piazza Dante lasciarono sostanzialmente inalterato il nucleo antico del quartiere di Ravecca, colpito invece duramente dai bombardamenti aerei alleati della seconda guerra mondiale. In alcuni casi la ricostruzione si \u00e8 fatta attendere per oltre mezzo secolo. I ruderi di un antico oratorio e di altri edifici distrutti dai bombardamenti sono addirittura rimasti visibili fino ai primi anni duemila, quando al loro posto \u00e8 stato costruito un edificio scolastico, inaugurato nel 2014.\nNonostante le profonde trasformazioni urbanistiche che hanno interessato, tra gli anni sessanta e settanta del Novecento, le aree adiacenti, Ravecca ha mantenuto molte delle caratteristiche di un tempo, connotate da stretti vicoli animati da botteghe artigiane e dalle tipiche friggitor\u00ece, a cui si sono affiancati in epoche recenti moderni \"pub\" e ristoranti.\nDescrizione.\nIl tracciato di via Ravecca divide questo tessuto urbano popolare in varie sottozone, con costruzioni che risalgono spesso al basso Medioevo (XIV e XV secolo). Lungo la via moderni edifici sorti dopo le distruzioni belliche si alternano alle case medioevali. Nelle facciate dei palazzi pi\u00f9 antichi si trovano alcune delle tradizionali edicole votive presenti in tutto il centro storico genovese.\nLa zona di Ravecca comprende una serie di caratteristici caruggi dai nomi pittoreschi: salita della Fava Greca (che ispir\u00f2 Remigio Zena nell'inventarsi una \"piazzetta della Pece Greca\" per il suo romanzo \"La bocca del lupo\"), salita Coccagna, vico delle Fate, vico del Fico, vico Boccadoro, vico del Dragone, piazza delle Lavandaie.\nLe mura del XII secolo delimitano a levante la zona di Ravecca dividendola da quella di via del Colle (detta in ligure \"Cheullia\", pron. /'k\u00f8l:ja/). Questa parte dell'antico sestiere di Portoria, adiacente alla zona di Ravecca, includeva una serie di salite e caruggi fittamente edificati, digradanti nella sottostante valletta del rio Torbido, un tessuto urbano demolito nel 1973 (e con esso anche la casa natale del celebre violinista Niccol\u00f2 Paganini) per far posto ai grattacieli del centro direzionale di via Madre di Dio. Tra piazza Sarzano e via Ravecca una targa ricorda, in toni polemici, i vicini quartieri del centro storico di Genova scomparsi con i piani urbanistici del secondo dopoguerra\nPoco a valle di via Ravecca, sull'asse di vico del Fico, al di sotto dei giardini Luzzati, punto di aggregazione del quartiere, si trovano i pochi resti di un anfiteatro romano del I secolo venuto alla luce nel 1992 durante i lavori per realizzare un parcheggio sotterraneo. Il sito non \u00e8 normalmente aperto al pubblico ma sono effettuate visite guidate solo in particolari occasioni.\nCampopisano e la collina di Castello.\nAdiacenti a Ravecca si trovano importanti insediamenti medioevali come Campopisano (che secondo la tradizione prende il nome dai combattenti pisani sconfitti nella battaglia della Meloria che in questo luogo furono tenuti prigionieri per tredici anni, bench\u00e9 secondo altri studiosi il toponimo sia ben pi\u00f9 antico), piazza Sarzano, unica vera piazza della citt\u00e0 medioevale e per questo sede di pubbliche adunanze e tornei cavallereschi, la collina di Castello, sede dell\"'oppidum\" preromano, ovvero il primo insediamento abitativo della citt\u00e0, dove sorgono la chiesa e il convento di Santa Maria di Castello, la torre Embriaci, le rovine della chiesa di Santa Maria in Passione e proprio al culmine della collina, la moderna sede della facolt\u00e0 di architettura dell'universit\u00e0 di Genova, sorta sulle rovine del monastero di San Silvestro, che a sua volta occupava il sito del medioevale palazzo fortificato dei vescovi e venne distrutto dai bombardamenti della seconda guerra mondiale."}
{"id": "425805", "revid": "767487", "url": "https://it.wikipedia.org/wiki?curid=425805", "title": "Dillinger \u00e8 morto", "text": "Dillinger \u00e8 morto \u00e8 un film del 1969 diretto da Marco Ferreri, presentato in concorso al 22\u00ba Festival di Cannes.\nIl film \u00e8 stato selezionato tra i 100 film italiani da salvare.\nTrama.\nGlauco, designer industriale, si dirige verso casa dopo una giornata di lavoro, attraversando strade anonime, tutte simili. Arrivato a destinazione inizia a girovagare senza meta, circondato da oggetti iperrealistici. Si prepara una succulenta cenetta, con un rito tipico della classe media, mentre la televisione trasmette un programma idiota.\nMentre cerca delle spezie nella dispensa in cucina, trova una vecchia pistola, una Bodeo modello 1889 tipo A, impacchettata nella carta di un quotidiano d'epoca che riporta in prima pagina la notizia della morte del \"gangster\" John Dillinger. Proietta i filmini delle vacanze e in quel momento raggiunge la completa reificazione con essi (e con tutti i beni inutili che circondano la societ\u00e0 consumistica).\nProva a fornicare con la domestica Sabina, ma dopo un gioco erotico per lui inappagante, rinuncia.\nDavanti alla luce del proiettore mima il proprio suicidio, impugnando la pistola, che nel frattempo ha rimesso a nuovo e verniciata di rosso a pallini bianchi, come ipnotizzato da essa. Il tentativo d'uccidersi \u00e8 la logica conseguenza di una vita-non vita, una vita che \u00e8 gi\u00e0 morte. Ma ha l'ultimo istinto animale di sopravvivenza: uccide Anita, bella e giovane moglie, nel sonno, illudendosi di distruggere quel mondo privo di senso, fugge via e sale su uno \"yacht\", a bordo del quale \u00e8 appena morto il cuoco, prendendone il posto; ma questo naviga verso un sole finto: non c'\u00e8 possibilit\u00e0 di fuga.\nProduzione.\nIl regista Marco Ferreri incontr\u00f2 per la prima volta il futuro protagonista Michel Piccoli, quando fece visita all'attore impegnato sul set del film \"La Chamade\" di Alain Cavalier (1968). Ferreri diede da leggere a Piccoli qualche pagina del copione di \"Dillinger \u00e8 morto\" e l'attore, entusiasta, si candid\u00f2 immediatamente per la parte. Piccoli disse che Ferreri non gli diede particolari indicazioni sul come interpretare il ruolo di Glauco ma solo brevi cenni per indirizzarne la recitazione. Il regista lasci\u00f2 la pi\u00f9 completa libert\u00e0 all'attore di intendere il personaggio come meglio credeva. In origine il copione era stato offerto all'attrice Annie Girardot, che doveva essere la protagonista del film, ma l'attrice, non sentendosela di interpretare un ruolo tanto complesso, prefer\u00ec ritagliarsi il ruolo meno impegnativo della cameriera.\nL'appartamento, sito in piazza in Piscinula a Roma, in cui si svolge il film, apparteneva all'epoca al pittore Mario Schifano, del quale compaiono alcuni dipinti appesi alle pareti; la cucina \u00e8 invece quella della villa a Velletri di Ugo Tognazzi, grande amico del regista.\nTra le musiche emesse dalla radio accesa nella cucina si ascolta un brano scritto da Teo Usuelli, \"La luce accesa\", cantato da Lucio Dalla, che ha trovato pubblicazione discografica unicamente su un raro doppio LP autoprodotto dall'autore nel 1973.\nLa pistola manipolata da Michel Piccoli durante tutto il corso del film ricompare nel successivo lavoro di Ferreri, \"Il seme dell'uomo\".\nAccoglienza.\nL'opera fu oggetto di polemiche alla sua uscita nei cinema a causa del soggetto trattato e della violenza ingiustificata insita in esso, ma nel tempo \u00e8 stato riconosciuto come uno dei capolavori di Ferreri. Il film venne acclamato dall'influente rivista francese di cinema \"Cahiers du cin\u00e9ma\". Dal 1980 in poi il film \u00e8 stato trasmesso in televisione solo in rarissime occasioni."}
{"id": "425808", "revid": "1463849", "url": "https://it.wikipedia.org/wiki?curid=425808", "title": "Frederick Augustus Abel", "text": "Nacque in una famiglia di origine tedesca, studi\u00f2 chimica al Politecnico Reale di Londra.\nSuccesse, nel 1851, a Michael Faraday alla cattedra di chimica dell'Accademia Militare di Woolwich.\nIl suo campo di studi interess\u00f2 gli esplosivi, a partire dalla fabbricazione della nitrocellulosa della quale ide\u00f2 un procedimento consistente nella riduzione del composto in una polpa fine che permettesse di maneggiarlo con sicurezza e al tempo stesso di aumentarne l'utilit\u00e0.\nL'impegno successivo fu nello studio della cosiddetta \"polvere senza fumo\", il cui uso si diffuse verso la fine del XIX secolo. In questo ambito Abel invent\u00f2 insieme a James Dewar la cordite, un esplosivo che fu poi adottato dal governo britannico nel 1891. Abel e Dewar furono citati in tribunale da Alfred Nobel con l'accusa di avergli copiato la formula di un suo esplosivo denominato balistite, ma alla fine la causa dette torto a Nobel.\nCon lo scozzese Andrew Noble studi\u00f2 il comportamento della polvere nera al momento dell'accensione.\nSu richiesta del governo britannico, svilupp\u00f2 un test per determinare il punto di infiammabilit\u00e0 dei prodotti petroliferi. Un primo apparecchio (a vaso aperto) fu registrato in un atto del parlamento nel 1868, pi\u00f9 tardi rimpiazzato da un secondo, pi\u00f9 affidabile, apparecchio nel 1879 detto \"a vaso chiuso\". "}
{"id": "425814", "revid": "107299057", "url": "https://it.wikipedia.org/wiki?curid=425814", "title": "Anglicana", "text": ""}
{"id": "425817", "revid": "6923", "url": "https://it.wikipedia.org/wiki?curid=425817", "title": "John Jacob Abel", "text": "Nato nelle vicinanze di Cleveland, nel 1891 fond\u00f2 e diresse il primo dipartimento di farmacologia degli Stati Uniti, all'Universit\u00e0 del Michigan dove si era laureato nel 1883. \nNel 1893 ottenne la prima cattedra di farmacologia alla Johns Hopkins University.\nNel 1897 riusc\u00ec ad isolare per la prima volta l'epinefrina, conosciuta anche come adrenalina. Pi\u00f9 tardi formul\u00f2 l'idea del rene artificiale e nel 1914 dimostr\u00f2 la presenza di amminoacidi liberi nel sangue.\nSi dedic\u00f2 alla ricerca degli ormoni pituitari, per poi dedicarsi allo studio dell'insulina. Nel 1926 afferm\u00f2 di aver isolato e cristallizzato l'insulina, ma questo annuncio fu accolto con notevole scetticismo dalla comunit\u00e0 scientifica e fino al 1955, non fu accettato.\nAbel fu anche il fondatore di due importanti riviste scientifiche, il \"Journal of Biological Chemistry\" nel 1905 e il \"Journal of Pharmacology and Experimental Therapeutics\" nel 1909."}
{"id": "425819", "revid": "438678", "url": "https://it.wikipedia.org/wiki?curid=425819", "title": "L'elemento del crimine", "text": "L'elemento del crimine (\"Forbrydelsen element\") \u00e8 un film del 1984 diretto da Lars von Trier.\nPrimo lungometraggio di Lars von Trier e primo capitolo della sua \"trilogia europea\", \u00e8 stato presentato in concorso al 37\u00ba Festival di Cannes, dove ha vinto il Grand Prix tecnico.\nTrama.\nIl film \u00e8 ambientato in un'Europa decadente e distopica. Un detective inglese di nome Fisher (Michael Elphick), che vive al Cairo, si rivolge ad uno psicanalista per liberarsi del suo mal di testa persistente. Si sottopone ad ipnosi, e viene spinto a ricordare cos'era accaduto nei due mesi precedenti, passati in Europa, dove era stato chiamato per prender parte ad un'indagine riguardante l'omicidio di una bambina che vendeva biglietti della lotteria.\nFisher tenta di rintracciare l'assassino utilizzando un controverso metodo teorizzato in un libro intitolato \"L'elemento del crimine\", scritto dal suo mentore ormai a riposo, Osborne (Esmond Knight). A Fisher si unisce nella ricerca una giovane prostituta di nome Kim (Me Me Lai). Il metodo di indagine descritto ne \"L'elemento del crimine\" consiste nella totale identificazione dell'investigatore con l'assassino. Fisher, nel seguire tale metodo, finisce cos\u00ec per comportarsi egli stesso come un serial killer.\nCuriosit\u00e0.\nLe caratteristiche principali del film sono: un'ambientazione sempre notturna, la costante presenza dell'acqua e la predominanza di illuminazione di colore giallo, che d\u00e0 un effetto simile al seppiato."}
{"id": "425823", "revid": "14002", "url": "https://it.wikipedia.org/wiki?curid=425823", "title": "Simbolo apostolico", "text": ""}
{"id": "425824", "revid": "287204", "url": "https://it.wikipedia.org/wiki?curid=425824", "title": "Concilio di Costantinopoli", "text": "A Costantinopoli, capitale dell'impero bizantino e sede dell'imperatore, si tennero diversi concili cristiani, dove vennero affrontate questioni per lo pi\u00f9 di carattere teologico e disciplinare; Karl Josef von Hefele, nella sua \"Conciliengeschichte\" (\"Histoire des Conciles\" nella traduzione in francese), ne conta almeno 23 nei primi otto secoli, da quello celebrato nel 335 a quello del 753. Alcuni di questi concili furono ritenuti ecumenici dalle diverse confessioni cristiane, anche se in modo non univoco:\nAltri concili celebrati a Costantinopoli, ma non annoverati in nessun elenco di concili ecumenici riconosciuti:\nKarl Josef von Hefele menziona concili costantinopolitani celebrati nel 335, 338, 360, 382, 383, 404, 448, 518 (o 520), 531, 536, 543, 626, 638, 639, ecc."}
{"id": "425851", "revid": "31101", "url": "https://it.wikipedia.org/wiki?curid=425851", "title": "Passeri", "text": ""}
{"id": "425867", "revid": "7", "url": "https://it.wikipedia.org/wiki?curid=425867", "title": "Basilica di Carignano", "text": ""}
{"id": "425953", "revid": "767487", "url": "https://it.wikipedia.org/wiki?curid=425953", "title": "Las org\u00edas inconfesables de Emmanuelle", "text": "Las org\u00edas inconfesables de Emmanuelle \u00e8 un film del 1982 diretto da Jes\u00fas Franco (con lo pseudonimo Clifford Brown).\nPer la seconda volta il cinema di Franco incontra il personaggio di Emmanuelle, ma come nel caso di \"Tendre et perverse Emmanuelle\", il film francese del 1973 il cui titolo originale era \"Des frissons sous la peau\", il rimando alla serie Emmanuelle fu una scelta commerciale decisa dal produttore. In origine il nome della protagonista era infatti Ann Marie.\nCome protagonista Franco scelse Muriel Montoss\u00e9 (presentata con lo pseudonimo di Vicky Adams), una giovane attrice francese che molti anni dopo raggiunger\u00e0 la popolarit\u00e0 in Francia come presentatrice televisiva e che aveva gi\u00e0 ricoperto un ruolo molto simile due anni prima in \"Aberraciones sexuales de una mujer casada\", film molto simile a \"Las org\u00edas inconfesables de Emmanuelle\" sin nella trama.\nIl tema centrale del conflitto tra fedelt\u00e0 coniugale e legge del desiderio, con tanto di canonico lieto fine, \u00e8 tutt'altro che originale, e in generale il film non presenta gli aspetti sperimentali di altre pellicole che Franco gir\u00f2 nello stesso periodo, pure ascrivibili al genere erotico.\nLo scetticismo del regista verso l'effettiva liberazione del suo paese dopo la caduta del regime di Francisco Franco si manifesta tuttavia con tagliente ironia nell'ambientazione provinciale e nella figura pi\u00f9 originale, quella dell'ombroso Marchese di Altuna che rivendica con prosopopea le proprie doti di amante latino e discetta di liberazione sessuale passeggiando come un re per le vie deserte di una cittadina deserta, sui colli di una Spagna antica e bruciata dal sole.\nLa voyeuristica cinefilia del regista si manifesta nella bizzarra sequenza iniziale, nella quale la coppia dei protagonisti fa allegramente l'amore sul pavimento di un museo delle cere dedicato al mondo del cinema, sotto lo sguardo fisso di Charlie Chaplin e John Wayne, Liza Minnelli e Greta Garbo, Elizabeth Taylor e Dracula, quest'ultimo inquadrato in modo da farne apparire il volto oltre una sorta di gigantesca serratura.\nTrama.\nL'intera vicenda \u00e8 narrata da Antonio Jaime Morales, Marchese di Altuna (Tony per gli amici), un sedicente dongiovanni che abita in un assolato paesino del sud della Spagna dove si recano in vacanza Emmanuelle e Andr\u00e9s, una giovane coppia francese.\nPur essendo innamorata del marito, Emmanuelle non riesce a fare a meno di tradirlo. Una sera, completamente ubriaca, d\u00e0 scandalo spogliandosi in un locale notturno per esibirsi insieme a Mar\u00eda, una spogliarellista di professione, davanti allo sguardo esterrefatto del marito e a quello interessato del Marchese di Altuna, che conduce da tempo una relazione segreta con la spogliarellista.\nQuando Andr\u00e9s, furibondo, la lascia facendo ritorno da una vecchia amante, Emmanuelle si abbandona ad una serie di avventure con uomini e donne, sedotta tra gli altri, ma con risultati poco entusiasmanti, anche dal galante Marchese.\nLa separazione dura un anno ma le tante avventure non restituiscono a nessuno dei due la felicit\u00e0. \u00c8 destino che i due sposi si ritrovino, questa volta per restare insieme per sempre.\nQuanto al Marchese, lo smacco lo irrita ma non scalfisce le sue certezze: il mondo \u00e8 pieno di donne che non attendono che lui; si consoler\u00e0 presto con qualche nuova conquista e intanto potr\u00e0 continuare a divertirsi con Mar\u00eda.\nDistribuzione.\nEdizioni DVD.\nIl film, propriet\u00e0 di Video Mercury, \u00e8 stato pubblicato per la prima volta su DVD nel 2006 dal Grupo Edider, per essere venduto nelle edicole spagnole. Il riversamento non \u00e8 anamorfico ma la qualit\u00e0 dell'immagine \u00e8 perfetta ed \u00e8 rispettato il formato originale 2.35:1 (cinemascope).\nNel maggio 2007 la Severin ha pubblicato negli Stati Uniti una versione rimasterizzata, anamorfica e sottotitolata in inglese con il titolo The Inconfessable Orgies of Emmanuelle. Il DVD, zona 0 e NTSC, include un'intervista a Jes\u00fas Franco."}
{"id": "425954", "revid": "287204", "url": "https://it.wikipedia.org/wiki?curid=425954", "title": "Las orgias inconfesables de Emmanuelle", "text": ""}
{"id": "425958", "revid": "436907", "url": "https://it.wikipedia.org/wiki?curid=425958", "title": "To the Power of Three", "text": "To the Power of Three \u00e8 l'unico album in studio del gruppo musicale britannico 3, pubblicato nel 1988 dalla Geffen Records"}
{"id": "425959", "revid": "125656843", "url": "https://it.wikipedia.org/wiki?curid=425959", "title": "Paul Morrissey", "text": " \nPersonaggio chiave nell'ambito della pop art statunitense, collaboratore di Andy Warhol, che promosse molti dei suoi film, continu\u00f2 a lavorare da indipendente anche all'apice della propria fama. Dal 1966 alla prima met\u00e0 del 1967 fu il manager ufficiale, insieme allo stesso Warhol, dei Velvet Underground.\nBiografia.\nNato a New York nel 1938 in una famiglia di religione cattolica e d'origine irlandese, si laure\u00f2 presso la Fordham University, ateneo gesuita nel Bronx. Gi\u00e0 da studente cominci\u00f2 a sviluppare un profondo interesse per il cinema, alimentato assistendo frequentemente alle proiezioni del Museum of Modern Art. Terminati gli studi, si trasfer\u00ec nel Lower East Side, in un piccolo negozio da lui trasformato in sala cinematografica.\nNel 1965 fu presentato ad Andy Warhol, con il quale cominci\u00f2 una fruttuosa collaborazione che non si limitava alla sola produzione cinematografica: Morrissey fu infatti incaricato della gestione dello studio di Warhol, The Factory. In questa veste propose di associare il nome del celebre artista pop ad un gruppo musicale, e a questo scopo ingaggi\u00f2 i Velvet Underground, gi\u00e0 assidui frequentatori della Factory, affiancandovi la cantante di origine tedesca Nico. Fu durante questa esperienza di amministratore che Morrissey gir\u00f2 i suoi primi film, inizialmente improntati a un estremo minimalismo, occupandosi anche della distribuzione. Fu per\u00f2 \"Cowboy solitari\" (1967), il primo film ufficialmente scritto, prodotto e diretto da Morrissey (anche se ufficialmente la regia \u00e8 accreditata a Andy Warhol).\nL'attivit\u00e0 del regista continu\u00f2 sotto l'egida di Warhol fino al 1975, anno in cui le attivit\u00e0 dell'artista si concentrarono sui dipinti e il commercio, lasciando poco spazio al cinema. Prima di lasciare la Factory, Morrissey gir\u00f2 la trilogia - formata da \"Flesh\" (1968), \"Trash - I rifiuti di New York\" (1970) e \"Calore\" (1972), con Joe Dallesandro e l'attrice transgender Holly Woodlawn - che lo consacr\u00f2 come autore di culto nel cinema indipendente, oltre che due horror - unici nella carriera del regista a non essere autoprodotti - che gli garantirono un discreto successo commerciale.\nAttualmente vive e lavora a Montauk, nello stato di New York. Il recente interesse tributatogli in numerosi festival cinematografici internazionali lo ha spinto a dedicarsi a un seguito del suo film pi\u00f9 celebre e influente, \"Trash\", sempre con Dallesandro e Holly Woodlawn come protagonisti."}
{"id": "425960", "revid": "23390", "url": "https://it.wikipedia.org/wiki?curid=425960", "title": "Paul Morissey", "text": ""}
{"id": "425961", "revid": "44876", "url": "https://it.wikipedia.org/wiki?curid=425961", "title": "Serie C 1940-1941", "text": "La Serie C 1940-1941 \u00e8 stata la 6\u00aa edizione del terzo livello del campionato italiano di calcio\nStagione.\nAvvenimenti.\nIl campionato registr\u00f2 122 iscrizioni, un numero pressoch\u00e9 uguale a quello dell'anno prima. Le neoretrocesse furono quattro e le neopromosse quattordici. Tuttavia le difficolt\u00e0 legate alla guerra cominciarono a farsi sentire e non furono pochi i casi di societ\u00e0 che furono costrette a non portarlo a termine per causa di forza maggiore.\nIl campionato fu vinto da tre squadre di qualit\u00e0 che avevano gi\u00e0 conosciuto, seppur per breve tempo, la massima serie: il , la e, soprattutto, la . A fare loro compagnia in Serie B si aggiunsero gli abruzzesi del . Fu invece molto sfortunata la societ\u00e0 romana della , che sfior\u00f2 la promozione per il terzo anno consecutivo venendo beffata, questa volta, dalla regola del quoziente reti, regola che in un altro raggruppamento fu fatale anche al .\nFormula.\nIl campionato fu strutturato in quattro gironi di 16 squadre, tre gironi di 15 squadre e uno di 14. Le vincenti furono divise in due gironi da 4 squadre e le prime due di ogni girone sarebbero state promosse in Serie B.\nGirone A.\nClassifica finale.\nLegenda:\nRegolamento:\nNote:\nGirone B.\nClassifica finale.\nLegenda:\nRegolamento:\nNote:\nGirone C.\nAggiornamenti.\nA inizio stagione la Societ\u00e0 Ginnastica Gallaratese \u00e8 stata riammessa in Serie C a completamento organici.\nClassifica finale.\nLegenda:\nRegolamento:\nGirone D.\nClassifica finale.\nLegenda:\nRegolamento:\nGirone E.\nClassifica finale.\nLegenda:\nRegolamento:\nNote:\nGirone F.\nAggiornamenti.\nA inizio stagione l'Unione Sportiva Forlimpopoli \u00e8 stata riammessa in Serie C.\nClassifica finale.\nLegenda:\nRegolamento:\nNote:\nGirone G.\nClassifica finale.\nLegenda:\nRegolamento:\nNote:\nGirone H.\nClassifica finale.\nLegenda:\nRegolamento:\nNote:\nGironi finali.\nLe 8 squadre ammesse alle finali per la promozione in Serie B furono: Fiumana, Audace, Pro Patria, Manlio Cavagnaro, Prato, Pescara, Borzacchini Terni e Siracusa. Il D.D.S. form\u00f2 due gironi composti da 4 squadre ciascuno e le prime due di ogni girone furono promosse in Serie B.\nGirone finale A.\nClassifica.\nLegenda:\nRegolamento:\nGirone finale B.\nClassifica.\nLegenda:\nRegolamento:\nBibliografia.\nGiornali:\nLibri"}
{"id": "425962", "revid": "23390", "url": "https://it.wikipedia.org/wiki?curid=425962", "title": "Paul Morrisey", "text": ""}
{"id": "425964", "revid": "762947", "url": "https://it.wikipedia.org/wiki?curid=425964", "title": "Edward Albee", "text": "Gli viene riconosciuto il merito di aver grandemente contribuito ad introdurre negli Stati Uniti le nuove tendenze drammatiche europee della seconda met\u00e0 del XX secolo, e in particolare le concezioni del teatro dell'assurdo.\nLa sua opera pi\u00f9 compiuta e nota \u00e8 \"Who's afraid of Virginia Woolf?\" (1962; \"Chi ha paura di Virginia Woolf?\"), che gli merit\u00f2 fama internazionale grazie al suo adattamento cinematografico del 1966.\nBiografia.\nEdward Albee nacque a Washington, D.C.; adottato a due settimane di vita, venne portato dal padre adottivo, Reed A. Albee, nella Westchester County, New York. Reed A. Albee era figlio di un magnate del vaudeville, Edward Franklin Albee II, proprietario di vari teatri: Edward acquist\u00f2 quindi una precoce familiarit\u00e0 col palcoscenico. Sua madre adottiva, Frances, era la terza moglie di Reed A. Albee.\nEdward Albee lasci\u00f2 la casa paterna prima dei vent'anni e dir\u00e0 in seguito, in un'intervista: \"Loro non erano molto bravi a fare i genitori, ed io non ero molto bravo a fare il figlio\". Frequent\u00f2 la Rye Country Day School, quindi la Lawrenceville School, dalla quale venne espulso. Nel 1943 si iscrisse alla Valley Forge Military Academy a Wayne, dove si diplom\u00f2 nel 1945 a diciassette anni. Prosegu\u00ec gli studi alla Choate Rosemary Hall (1946) e al Trinity College di Hartford, Connecticut, dal quale fu cacciato nel 1947 per essersi rifiutato di assistere ai servizi religiosi obbligatori. Studente meno che diligente, in seguito dedicher\u00e0 molto del suo tempo a promuovere il teatro universitario americano, come conferenziere nei campus e come docente (\"Distinguished Professor\") all'Universit\u00e0 di Houston dal 1989 al 2003.\nMembro della Dramatists Guild Council, Albee ricevette tre Premi Pulitzer per il teatro: nel 1967 per \"A Delicate Balance\", nel 1975 per \"Seascape\", nel 1994 per \"Three Tall Women\". Fu anche insignito di uno speciale Tony Award alla carriera (2005), della medaglia d'oro per il teatro dall'American Academy and Institute of Arts and Letters (1980), del Kennedy Center Honors e della Medaglia nazionale delle Arti (1996).\nAlbee fu presidente della \"Edward F. Albee Foundation\", che sosteneva il \"William Flanagan Creative Persons Center\", una colonia di scrittori ed artisti di Montauk, New York.\nIl suo compagno di vita, lo scultore Jonathan Thomas, mor\u00ec il 2 maggio 2005, dopo aver perso la lotta contro il cancro; Albee visse ancora undici anni."}
{"id": "425966", "revid": "1592097", "url": "https://it.wikipedia.org/wiki?curid=425966", "title": "Tennesse Williams", "text": ""}
{"id": "425967", "revid": "79968", "url": "https://it.wikipedia.org/wiki?curid=425967", "title": "Kokura", "text": ""}
{"id": "425969", "revid": "287204", "url": "https://it.wikipedia.org/wiki?curid=425969", "title": "Cassini", "text": ""}
{"id": "425976", "revid": "123348222", "url": "https://it.wikipedia.org/wiki?curid=425976", "title": "Giuseppe Jappelli", "text": "Fu tra i massimi esponenti dello stile neoclassico nel Veneto e fu particolarmente noto come progettista di giardini romantici e massonici .\nBiografia.\nEra l'ultimo dei nove figli di Domenico Jappelli, bolognese chiamato a Venezia come segretario del priorato dell'Ordine di Malta, e da Elisabetta Biondi. A 14 anni assistette alla caduta della Serenissima - ormai decadente per motivi economici e politici - per mano francese.\nLa sua formazione artistica fu forse iniziativa del cugino Luigi Jappelli, pittore e decoratore attivo nel Veneto e poi in Spagna. Nel 1798, morto il padre e seguito dallo zio Filippo, un potente ecclesiastico, si iscrisse all\"Accademia Clementina\" (oggi Accademia di Belle Arti) di Bologna dove attese ai corsi di architettura e figura, dimostrando notevoli capacit\u00e0 nel campo della scenografia. Tornato a Venezia, frequent\u00f2 poi a Padova il cartografo Giovanni Valle e dal 1803 contribuendo alla famosa pianta di Padova del Valle, divenuto perito agrimensore, si occup\u00f2 della realizzazione di alcuni lavori di regolazione delle acque del Piave insieme all'esperto idraulico e tecnico delle fortificazioni Paolo Artico.\nNel 1807 entr\u00f2 nel Corpo degli ingegneri delle acque e strade del Dipartimento francese del Brenta e dell'Alto Po. Nel 1809 si arruol\u00f2 nell'esercito napoleonico al seguito di Eugenio di Beauharnais, congedandosi quattro anni dopo con il grado di capitano. Fu iniziato alla Libera muratoria nel 1806 con la presentazione del generale francese Miollis e frequent\u00f2 poi la Loggia La Pace di Padova - ancora oggi esistente all'Obbedienza del Grand' Oriente d'Italia.\nDopo la sconfitta di Napoleone e la caduta del Regno Italico, Jappelli persa temporaneamente la cittadinanza fu costretto a fermarsi in Lombardia dove si dedic\u00f2 alla ristrutturazione all'inglese del giardino di Villa Sommi Picenardi nei pressi di Cremona i cui proprietarii erano confratelli. Sull'originalit\u00e0 di questo lavoro si fonda la sua reputazione di architetto paesaggista.\nNel 1815 rientr\u00f2 a Padova, dove progett\u00f2 una sontuosa scenografia a Palazzo della Ragione in occasione della visita in citt\u00e0 dell'imperatore Francesco I d'Austria, il 30 dicembre dello stesso anno. Successivamente progett\u00f2 e realizz\u00f2 importanti trasformazioni di parchi e giardini nei dintorni di Padova.\nLa prima grande occasione si present\u00f2 con la progettazione iniziata nel 1816 del grande parco di Saonara commissionatagli da Antonio Vigodarzere. Nell'aprile del 1815 si verific\u00f2 la pi\u00f9 grande eruzione degli ultimi 3 secoli - in Indonesia con il vulcano Tambora. Vennero riversati nell'atmosfera pi\u00f9 di 50 Km cubi di materiale e la formazione di acqua ed acido solforico negli altissimi strati dell'atmosfera ridussero per i successivi 20 mesi l'irradiazione solare del 30% nel'emisfero boreale causando un brusco cambio climatico , con alluvioni, piogge perdita di raccolti. Ci furono circa 80.000 morti per carestia. Il conte Vigodarzere venne incontro alla stremata popolazione locale dando lavoro a molti contadini locali per l'arco di 2 anni e li mise in opera per costruire il giardino. Furono piantate 35.000 piante - scavati laghi e corsi d'acqua , create colline artificiali- tutto sotto la direzione molto precisa dello Jappelli. La costruzione del giardino continu\u00f2 per lunghi anni anche con il cambio del proprietario che divenne Andrea Cittadella Vigodarzere figlio adottivo nonch\u00e9 nipote di Antonio. Fu realizzata in seguito la Cappella dei Templari tipico esempio neogotico di tempio massonico.\nNel 1817 spos\u00f2 Elisa Pietrobelli da cui ebbe una bimba purtroppo morta a 3 anni di morbillo.\nSempre nel 1817 venne nominato ingegnere provinciale e ricevette importanti incarichi pubblici, tra cui quello per la progettazione delle carceri, di una nuova sede dell'Universit\u00e0 che doveva essere collocata tra le basiliche del Santo e di Santa Giustina con una grandiosa facciata su Prato della Valle, del Cimitero Maggiore e del pubblico macello che, secondo le norme igieniche dettate dal recente codice napoleonico rimasto in vigore anche dopo la caduta di Napoleone, dovevano essere dislocati fuori dall'abitato.\n\u00c8 La sfida di Jappelli, aderente alla Massoneria fin dal 1806 e convinto sostenitore degli ideali illuministi, era quella di progettare non degli interventi isolati, ma piuttosto di integrarli in una dimensione tendente a riprogettare lo spazio urbano come un unico insieme di attivit\u00e0, di abitazioni e di servizi, ma il loro carattere utopistico e colossale, e il conservatorismo del mondo politico austriaco, fecero s\u00ec che tutti i progetti, tranne quello del macello comunale, rimanessero sulla carta.\nIl macello, fino agli inizi dell'Ottocento localizzato nel centro della citt\u00e0, nella zona detta appunto delle \"Beccherie\" (oggi via Cesare Battisti), venne portato in via Morgagni dove Jappelli progett\u00f2 e costru\u00ec una nuova sede caratterizzata da una facciata neoclassica con otto colonne in stile dorico, che richiama la facciata del Partenone. Utilizz\u00f2i questa costruzione anche molti materiali lapidei provenienti dalla demolita chiesa gotica di Sant'Agostino (1819)il macello in questa sede cess\u00f2 di funzionare nel 1909 e dall'anno seguente ospit\u00f2 la sede dell'Istituto d'Arte \"Pietro Selvatico\", suo allievo pi\u00f9 importante ed \u00e8 ora in attesa di un restauro (2020).\nNel 1826, Giuseppe Jappelli ricevette da Antonio Pedrocchi l'incarico per la realizzazione del Caff\u00e8 Pedrocchi. Il piano terra fu completato su modello neoclassico ma sul tipo delle kafeehouse austriache nel 1831 ma i lavori proseguirono fino al 1842, anno in cui fu inaugurato il piano nobile dell'edificio in occasione del Congresso degli Scienziati Italiani. Sono da segnalare la bellissima scalinata e le tre sale di ingresso che rappresentano tre et\u00e0: quella etrusca a pianta quadrata e corrispondente all'apprendista, quella greca rettangolare in relazione al Compagno e l'ultima a pianta circolare rappresentante l'et\u00e0 romana tracciata dal compasso del Maestro .Il caff\u00e8 era illuminato a gas anche durante la notte( per allora una grande rivoluzione in una citt\u00e0 ancora oscura) e conserva ancora al piano terra la sala verde dove gli studenti della vicina Universit\u00e0 possono ancora oggi sedersi senza pagare, avere un bicchiere d'acqua e leggere i quotidiani. Il caff\u00e8 fu poi donato dal figlio adottivo di Pedrocchi al Comune di Padova che tuttora lo possiede \nL'Architetto ebbe ulteriori incarichi privati da Mois\u00e9 Trieste per sistemare il parco termale e l'albergo Orologio in Abano, dal dott. Meneghini per il suo giardini di Battaglia (perduto) e dall'Avvocato Dalla Libera sempre per un perduto giardino a Voltabrusegana.\nNel 1821 realizz\u00f2 il palazzo comunale di Piove di Sacco al posto del fatiscente edificio di epoca carrarese.\nNonostante la sua vocazione frustrata di urbanista Jappelli ebbe molte commissioni da persone che lo stimavano ed appartenevano alla nobilt\u00e0 e borghesia aderente agli ideali illuministici ed occultamente alle societ\u00e0 latomistiche molti di loro della comunit\u00e0 ebraica che finalmente dopo Napoleone aveva ottenuto pi\u00f9 libert\u00e0 e la possibilit\u00e0 di essere proprietaria di terrene e case .\nNegli anni 30 e 40 dell'800 Jappelli ebbe l'opportunit\u00e0 di compiere alcuni viaggi in Inghilterra e in Francia, esperienza fondamentale per una persona attenta e curiosa come lui per l'acquisizione di spunti e idee dall'architettura neogotica e dell'uso di piante esotiche particolarmente cinesi e giapponesi che poi user\u00e0 molto nei suoi giardini. A Padova, oltre ai progetti gi\u00e0 citati, si dedic\u00f2 alla progettazione del giardino Pacchierotti (fra l'Orto Botanico e il Prato della Valle), del giardino Giacomini (in Via del Santo) utilizzando i mattoni della demolizione del vicino Ospedale per la creazione di collinette su cui troneggia una torre- Loggia massonica e del giardino di palazzo Treves de' Bonfili, oggi propriet\u00e0 del Comune e aperto al pubblico (ingresso da via Bartolomeo d'Alviano). Esempio di giardino all'inglese, dopo i gravi danni subiti venne restaurato negli anni novanta e si estende su 9600 m\u00b2.\nFuori Padova, l'emergente ceto borghese si serv\u00ec di lui per il progetto di residenze prestigiose, tra le quali si ricordano Ca' Minotto a Ros\u00e0, Villa Gera a Conegliano e Villa de Manzoni ai Patt di Sedico. Nel 1838 cre\u00f2 anche il giardino all'inglese della Villa Soranzo Conestabile di Scorz\u00e8 e ampli\u00f2 l'ala sud della villa.\nA Loreggia chiamato dal suo confratello Girolamo Polcastro sistem\u00f2 il parco. Fu anche chiamato, intorno al 1840, dal principe Alessandro Torlonia per la sistemazione del verde nell'area meridionale di Villa Torlonia a Roma - ora aperta al pubblico e casa di Mussolini durante gli anni 30-40 .\nTra gli ultimi lavori di Jappelli sono da ricordare la ristrutturazione del Teatro Nuovo (oggi Teatro Verdi) a Padova e trasferitosi nella natia Venezia segu\u00ec l'ambiziosa progettazione (non portata a termine) di un porto commerciale a Venezia, da realizzare sul modello dei \"docks\" londinesi che l'architetto aveva avuto modo di visitare qualche anno prima.Convinto sostenitore dei mezzi moderni pensava di portare fino a Rialto la ferrovia allora appena costruita dall'IR governo . Non riusc\u00ec a vedere l'arrivo dell'Italia in Veneto morendo nel 1852 . \u00c8 sepolto nel cimitero veneziano di San Michele.\n\u00c8 attiva in Padova dal 1978 una Loggia \" Giuseppe Jappelli\" con il numero 1344 della G.L.d:I."}
{"id": "425978", "revid": "124831377", "url": "https://it.wikipedia.org/wiki?curid=425978", "title": "Trachite", "text": "La trachite \u00e8 una roccia magmatica effusiva di composizione intermedia e chimismo alcalino, equivalente effusivo delle sieniti. Ha tessitura porfirica, ipocristallina o olocristallina, spesso vacuolare o finemente porosa e perci\u00f2 a superficie ruvida. \u00c8 di colore chiaro, biancastro o grigio-giallastro e composta principalmente da sanidino o anortoclasio, plagioclasio e biotite con \u00b1 clinopirosseni e/o anfiboli e/o olivina.\nEtimologia.\nIl nome viene dal greco \u03c4\u03c1\u03b1\u03c7\u03cd\u03c2 (trach\u00fds) = ruvido, per l'aspetto scabro e poroso della superficie della roccia.\nCaratteri mineralogici.\nNelle trachiti il minerale nettamente prevalente \u00e8 il feldspato alcalino, presente sia come fenocristalli che come microliti nella pasta di fondo. Si tratta generalmente di sanidino nelle variet\u00e0 potassiche e di anortoclasio o pi\u00f9 raramente albite nelle variet\u00e0 sodiche. I loro fenocristalli, tabulari e allungati, di solito sono fittamente addossati e isorientati dal flusso della lava, conferendo alla roccia una particolare tessitura detta \"trachitica\".Il plagioclasio (oligoclasio o andesina) \u00e8 sempre presente in quantit\u00e0 comprese tra il 10 e il 35% sul volume totale dei feldspati ma di solito non forma fenocristalli. Il quarzo, se presente nella pasta di fondo, non supera il 5% del volume totale della roccia, che pertanto si pu\u00f2 definire satura in silice. I minerali femici sono decisamente subordinati. Il vetro \u00e8 scarso e interstiziale o assente. Accessori frequenti sono l'apatite e la magnetite.\nSe il quarzo \u00e8 in quantit\u00e0 maggiore, fino al 20% del volume totale della roccia, si passa alle quarzo-trachiti. Le trachiti a foidi contengono fino al 10% in volume di feldspatoidi e/o olivina.\nQuando il contenuto in vetro \u00e8 consistente e non consente la classificazione su base modale con il diagramma QAPF di Streckeisen, si usa lo schema classificativo a sinistra, basato sui costituenti normativi, che discrimina meglio le caratteristiche delle trachiti rispetto al diagramma TAS (vedi pi\u00f9 in basso). L'aggettivo peralcaline si usa in caso di presenza di uno o pi\u00f9 costituenti normativi peralcalini: \"Ac\" (acmite), \"Ns\" (metasilicato di sodio) e \"Ks\" (metasilicato di potassio).\nOrigine.\nLa trachite \u00e8 associata ad ambiente non orogenico come isole vulcaniche non sull'asse delle dorsali e zone di sollevamento continentale e deriva da basalti alcalini per cristallizzazione frazionata.\nDistribuzione.\nIn Italia:\nNel mondo:\nUtilizzo.\nQuesta roccia \u00e8 commercializzata come materiale (lavorabile) per prodotti dell'edilizia e dell'arredo urbano. Essa \u00e8 presente in molti luoghi in Italia: da citare la Sardegna e, soprattutto, la zona dei Colli Euganei (principalmente V\u00f2, Galzignano Terme e Rovolon) in provincia di Padova. Il termine trachite, nel settore della lavorazione, \u00e8 tuttavia usato impropriamente per indicare genericamente pietre estratte da rocce effusive con struttura porfirica o microcristallina, come le ignimbriti e le andesiti.\nLa trachite fu usata in passato, e lo \u00e8 tutt'oggi, prevalentemente per lastricati stradali, marciapiedi e bordature degli stessi. In tempi pi\u00f9 recenti, grazie alle sue caratteristiche cromatiche ed alla possibilit\u00e0 di essere tagliata in lastre sottili e lucidata, si \u00e8 resa adatta anche a scopi di rivestimento e di abbellimento di edifici, sia per esterni che per interni (scale e pavimenti)."}
{"id": "425983", "revid": "729019", "url": "https://it.wikipedia.org/wiki?curid=425983", "title": "Invasione della Savoia del 3 febbraio 1834", "text": "Il 3 febbraio 1834 si registr\u00f2 un tentativo di invasione della Savoia da parte di alcune centinaia di fuoriusciti italiani, rinforzati da elementi polacchi e francesi. Loro intenzione era di abbattere la restaurazione post napoleonica facendo sollevare i contadini della Savoia mentre contemporaneamente a Genova Giuseppe Garibaldi avrebbe organizzato una rivolta della Marina militare sabauda.\nLa spedizione, finanziata da Giuseppe Mazzini (centomila lire) con fondi raccolti tra patrioti italiani tra cui la principessa Cristina Trivulzio Belgioioso (trentamila lire), nota anche come la \"nobile rivoluzionaria\", era guidata dal Generale Gerolamo Ramorino, che, scappato dal Piemonte dopo il fallimento dei moti costituzionali piemontesi del 1821 a cui aveva partecipato, aveva ottenuto una nuova fama dalla sua partecipazione alla Rivolta di Novembre del 1830-1831 in Polonia.\nLa spedizione sarebbe dovuta avvenire nell'ottobre del 1833 ma si dovette rimandarla di volta in volta prima a novembre, poi a dicembre e finalmente decisa per il mese di febbraio del 1834, perch\u00e9 Ramorino aveva dissipato (per pagare i suoi debiti di gioco) i fondi affidatigli per organizzare l'invasione. La polizia sabauda era ampiamente informata del tentativo d'invasione e per stimolare i patrioti all'azione e prenderli in trappola fu loro inviato il colonnello Andr\u00e9es, comandante del forte di Fenestrelle, che fingendo di essere loro alleato li assicur\u00f2 che al loro arrivo li avrebbe riforniti delle armi della sua caserma.\nL'azione prevedeva l'invasione della Savoia da quattro direttrici: Saint-Julien, Seyssel, Laissaud e Les \u00c9chelles ma Ramorino ben presto si rese conto dell'impossibilit\u00e0 di riuscita dell'impresa e diede ordine alle sue truppe di ritirarsi, ma non pot\u00e9 contattare la colonna che, proveniente da Grenoble, puntava su Les \u00c9chelles.\nQuesti ultimi, comandati dal tenente Benedetto Alemanni (un altro ufficiale coinvolto nei moti del 1821), giunti nella cittadina di Les \u00c9chelles conquistarono, dopo una sparatoria, la locale stazione dei Carabinieri comandata dal Brigadiere Ricciardi che cadde prigioniero insieme a due suoi sottoposti. Uno di questi (Feliciano Bobbio) nella notte riusc\u00ec a fuggire e raggiungere il presidio di Le Pont-de-Beauvoisin sede della guarnigione comandata dal tenente colonnello Adriano d'Onier.\nQuesti, radunati tutti gli uomini disponibili (5 carabinieri e 40 cavalleggeri) si port\u00f2 immediatamente a Les \u00c9chelles ricacciando in Francia i fuoriusciti che lasciarono sul campo 3 morti e 2 prigionieri: l'avvocato lombardo Angelo Volonteri ed il francese Joseph Borrel che furono condotti alla fortezza di Chamb\u00e9ry, condannati a morte il 15 febbraio e, il 27 fucilati alle spalle.\nMentre la spedizione mazziniana falliva sul nascere Giuseppe Garibaldi dovette lasciare Genova per riparare a Marsiglia dove venuto a sapere della sua condanna a morte nel giugno del 1834 s'imbarc\u00f2 per il Mar Nero.\nDa ricordare che durante gli episodi del 3 febbraio, fatto prigioniero dai fuoriusciti, fu fucilato il carabiniere Giovanni Battista Scapaccino, di anni 32 decorato con Medaglia d'Oro al Valor Militare del Regno di Sardegna, con questa motivazione: \u00abPer aver preferito di farsi uccidere dai fuorusciti, nelle mani di cui era caduto, piuttosto che gridare viva la repubblica a cui volevano costringerlo, gridando invece viva il Re. - Ponte des Echelles, 3 febbraio 1834\"\u00bb.\nAnalogo riconoscimento fu conferito al tenente colonnello Adriano d'Onier.\nAi carabinieri Feliciano Bobbio, che aveva dato l'allarme al presidio di Ponte Belvicino e a Carlo Gardino che sotto il fuoco dei repubblicani aveva spronato il suo cavallo portando a compimento la sua missione, fu concessa la Medaglia d'Argento al Valor Militare e furono promossi di grado."}
{"id": "425984", "revid": "729019", "url": "https://it.wikipedia.org/wiki?curid=425984", "title": "Giovanni Battista Scapaccino", "text": "Biografia.\nNato a Incisa Belbo, in provincia di Asti, il 15 febbraio 1802, figlio di Biagio e Margherita Allia. Nel 1822 si arruol\u00f2 nella Regia armata sarda, entrando in servizio nel Reggimento Piemonte Reale Cavalleria da cui, nel 1830, transit\u00f2 in servizio nel Corpo dei Carabinieri Reali, venendo destinato a prestare servizio in Savoia, in forza alla Stazione di Les \u00c9chelles.\nNella notte del 3 febbraio 1834, una colonna di circa cento fuoriusciti repubblicani mazziniani provenienti dalla Francia, tent\u00f2 di invadere il Regno di Sardegna, occupando il villaggio di Les \u00c9chelles. In quel momento Scapaccino stava rientrando a cavallo dal Comando della Compagnia di Chamb\u00e9ry, portando un dispaccio riservato che poneva in allerta i comandi dipendenti sul movimento di forze rivoltose alla frontiera. Fermato alle porte del paese, egli si rifiut\u00f2 di aderire alla rivolta cercando di forzare il posto di blocco impugnando la pistola d'ordinanza, ma fu colpito a morte da due colpi di fucile sparati da un certo Pietro Lanfrey. La colonna dei fuorusciti mazziniani che uccisero Scapaccino era guidata da Gerolamo Ramorino, che divent\u00f2 poi generale dell'esercito sardo.\nIl comportamento di Scapaccino fu messo all'Ordine del Giorno dell'Esercito dal Ministro della guerra e Re Carlo Alberto volle decorarlo con la Medaglia d'oro al valor militare dell'esercito sabaudo, la prima concessa da quando egli aveva reintrodotto tale onorificenza.\nRiconoscimenti.\nIl suo paese natale, Incisa Belbo, divenne nel 1928 Incisa Scapaccino in suo onore. Il comune inoltre gli ha dedicato una via e un monumento. Nel 2015 gli \u00e8 stata intitolato il Comando Carabinieri di Asti, ed anche una caserma di Alessandria porta il suo nome."}
{"id": "425988", "revid": "125861270", "url": "https://it.wikipedia.org/wiki?curid=425988", "title": "Battaglia di Eluet El Asel", "text": "La battaglia di Eluet El Asel fu uno scontro minore avvenuto il 19 dicembre 1941 durante la campagna del Nordafrica. Il 1\u00ba Battaglione carabinieri paracadutisti \"Tuscania\", trincerato in un caposaldo a Eluet El Asel come parte dello schieramento di copertura al ripiegamento del Deutsches Afrikakorps e delle truppe del Regio Esercito, oppose un'ostinata resistenza a una parte delle forze britanniche vittoriose, lanciate all'inseguimento dell'armata italo-tedesca: nello scontro i Carabinieri, male armati, ebbero la peggio e il battaglione fu in pratica annientato.\nLa battaglia.\nLa ritirata del Deutsches Afrikakorps, incalzato dall'8\u00aa Armata britannica del generale Claude Auchinleck ormai da tre mesi, mirava ad evitare di rimanere bloccati a Sollum e Bardia. Nell'ambito di questa azione il 14 dicembre 1941 fu ordinato al battaglione dei carabinieri paracadutisti comandati dal maggiore Edoardo Alessi di attestarsi a Eluet El Asel, un bivio a pochi chilometri a sud di Berta (Gubba), e resistervi ad oltranza fino al passaggio di tutti i reparti italo-tedeschi.\nAll'alba del 19 dicembre avviene l'aggancio con il nemico: una pattuglia di esplorazione britannica \u00e8 inviata a saggiare la reazione dei difensori che ne neutralizzano l'azione. Ne segue un violento scontro di artiglieria, ma non \u00e8 che l'inizio poich\u00e9 rapidamente sopraggiungono i reparti corazzati contro i quali i carabinieri non possono opporre che 6 cannoni controcarro da 47/32, granate Passaglia, bombe a mano.\nDopo una giornata di duri combattimenti, a sera giunge l'ordine di sganciarsi per una parte dei carabinieri che si avviano lungo la Via Balbia in direzione di Agedabia incontrando colonne di veicoli italo-tedesche bloccate dagli inglesi gi\u00e0 attestatisi a Lamluda. Il maggiore Alessi riesce ad eliminare il caposaldo consentendo alla colonna di defluire.\nA difesa del caposaldo di Eluet El Asel rimasero 40 uomini guidati da tre ufficiali: i tenenti Enrico Mollo, Angelo Sol\u00ecto e Grippo per proteggere la ritirata dei commilitoni. I carabinieri paracadutisti continuarono a battersi senza risparmio. Di questi sopravvissero solo in 23. Il loro sacrificio consent\u00ec, per\u00f2, il ripiegamento del grosso dell'Africa Korps.\nRadio Londra il 28 dicembre 1941 cos\u00ec rese onore agli avversari: \nI 23 sopravvissuti di Eluet El Asel, insieme ad altri soldati rimasti isolati durante i combattimenti, trovarono rifugio nei villaggi arabi lungo la Via Balbia e non mancarono di osservare i movimenti dei nemici cogliendo ogni occasione per mettere in atto azioni di guerriglia e sabotare le strutture militari inglesi. Si preoccuparono anche di difendere i coloni italiani ormai in balia delle razzie dei predoni arabi e delle violenze delle truppe britanniche.\nLa loro attesa dur\u00f2 fino al 6 febbraio 1942, quando una efficace controffensiva dell'Afrika Korps riusc\u00ec a riconquistare l'area.\nA questo punto i pochi superstiti del Battaglione Carabinieri paracadutisti furono chiamati a costituire i nuclei delle caserme dell'Arma che continuarono a funzionare per garantire l'ordine pubblico anche sotto il comando inglese dopo la sconfitta.\nIl 14 giugno 1964 alla Bandiera della Arma dei Carabinieri fu concessa la Medaglia d'Argento al Valor Militare per il I Battaglione Carabinieri paracadutisti a cui si aggiunsero cinque medaglie d'argento e sei di bronzo al Valor Militare individuali . Le cinque medaglie d'argento furono conferite postume ai carabinieri Giulio Amadei, Mario Benna Zenit, Luca Caravaggi Mazzon, Antonio Celi e Alfredo Madau, rimasti uccisi nello scontro. Quest'ultimo, nato nel 1920, era partito come volontario per il fronte nordafricano."}
{"id": "425989", "revid": "56620", "url": "https://it.wikipedia.org/wiki?curid=425989", "title": "Battaglia di Podgora", "text": ""}
{"id": "425991", "revid": "122210271", "url": "https://it.wikipedia.org/wiki?curid=425991", "title": "R\u00eda", "text": "La r\u00eda, chiamata anche fiordo, \u00e8 un tipo di costa che presenta una o pi\u00f9 insenature nelle quali penetra il mare. Questo accade perch\u00e9 nel tempo la costa, prima molto alta, si \u00e8 abbassata e il mare si \u00e8 spinto all'interno, occupando una valle in cui scorre un fiume. Le \"r\u00edas\" sono tipiche della regione iberica della Galizia, ma sono diffuse un po' in tutto il mondo, come nel Corno d'Oro in Turchia o nella Baia di Sydney in Australia.\nIn Galizia vengono distinte in:\nIn Portogallo vi \u00e8 una delle pi\u00f9 famose, la \"Ria de Aveiro\", sulla quale sorge l'omonima citt\u00e0 di Aveiro."}
{"id": "425997", "revid": "287204", "url": "https://it.wikipedia.org/wiki?curid=425997", "title": "Alfred Delp", "text": "Biografia.\nAlfred Delp nacque da madre cattolica e padre protestante, che si sposarono poco dopo la sua nascita. Crebbe come protestante ma successivamente divenne gesuita.\nFu arrestato a Monaco di Baviera il 28 luglio 1944 e condannato a morte per alto tradimento nel processo-farsa contro gli organizzatori del complotto del 20 luglio. Fu impiccato a Berlino, nella prigione Pl\u00f6tzensee, dopo aver rifiutato di abbandonare l'ordine dei Gesuiti in cambio della vita."}
{"id": "425998", "revid": "110157", "url": "https://it.wikipedia.org/wiki?curid=425998", "title": "Benediktbeuern", "text": " \nBenediktbeuern \u00e8 un comune della Germania situato nel Land della Baviera nel circondario di Bad T\u00f6lz-Wolfratshausen e nel distretto governativo dell'Alta Baviera.\nMonumenti e luoghi d'interesse.\nNel centro abitato si trova il Monastero di Benediktbeuern, celebre abbazia-Scriptorium benedettina i cui monaci scrissero i Carmina Burana. Fondata nel 739, venne rifatta in stile barocco fra XVII e XVIII secolo."}
{"id": "426000", "revid": "11497", "url": "https://it.wikipedia.org/wiki?curid=426000", "title": "Match point", "text": ""}
{"id": "426001", "revid": "486946", "url": "https://it.wikipedia.org/wiki?curid=426001", "title": "Matrice simile", "text": ""}
{"id": "426002", "revid": "36426", "url": "https://it.wikipedia.org/wiki?curid=426002", "title": "Escorial (disambigua)", "text": ""}
{"id": "426006", "revid": "125218248", "url": "https://it.wikipedia.org/wiki?curid=426006", "title": "Faustina Maratti", "text": "Biografia.\nFiglia naturale del pittore Carlo Maratta (il quale ne spos\u00f2 la madre Francesca Gommi solo nel 1698, dopo che divenne vedovo), nacque a Roma attorno al 1679. Ricevette fin da fanciulla una buona educazione umanistica studiando fra l'altro musica, arti figurative e, soprattutto, poesia.\nMolto avvenente, attir\u00f2 l'attenzione di Giangiorgio Sforza Cesarini, figlio cadetto di Federico Sforza di Santa Fiora, duca di Genzano, la localit\u00e0 dei Castelli Romani in cui Carlo Maratta si era ritirato. Il rifiuto delle profferte amorose dello Sforza Cesarini, da parte di Faustina, spinsero il giovane duca, nel maggio del 1703, a tentare di rapirla mentre la ragazza stava andando a messa in compagnia della madre e di alcune domestiche. La ragazza riusc\u00ec a sfuggire all'agguato, ma le rimase una cicatrice sulla tempia sinistra. Il duca venne condannato a una lunga pena detentiva, a cui sfugg\u00ec riparando dapprima a Napoli e poi in Spagna, dove mor\u00ec nel 1719.\nConsiderata suo malgrado un'eroina, nel 1704 la giovane poetessa fu accolta nell'Accademia dell'Arcadia dove ricevette il nome di \"Aglauro Cidonia\". Nell'Arcadia conobbe il poeta Giambattista Felice Zappi, un avvocato originario di Imola e poeta molto rinomato, che Faustina spos\u00f2 nel 1705 e col quale visse felicemente. La casa degli Zappi divenne un centro di rinomate riunioni artistiche; fra i frequentatori del loro salotto baster\u00e0 ricordare Georg Friedrich H\u00e4ndel, Domenico Scarlatti, Giovanni Vincenzo Gravina e Giovanni Mario Crescimbeni. Dal matrimonio nacquero due figli: Rinaldo nel 1709 (morir\u00e0 due anni dopo) e Luigi nel 1712. Nel 1719 rimase vedova, e rifiut\u00f2 di risposarsi.\nNel 1728 un giovane di Albano, tale Francesco, la cit\u00f2 in giudizio dichiarando di essere figlio naturale suo e del duca Giangiorgio Sforza Cesarini. Il processo dur\u00f2 a lungo. Faustina riusc\u00ec a discolparsi dall'accusa; mor\u00ec nel 1745, poco tempo dopo essere riuscita a provare la sua estraneit\u00e0 al fatto, e pochi giorni dopo le nozze del figlio Luigi. \u00c8 sepolta nella chiesa di San Carlo alle Quattro Fontane.\nOpere.\nIl Canzoniere di Faustina Maratti (o \"Aglauro Cidonia\") comprende soli 38 sonetti che vennero pubblicati, assieme ai versi del marito, la prima volta nel 1723 nella raccolta \"Rime di Giovanni Battista Felice Zappi e di Faustina Maratti, sua consorte, aggiuntevi altre poesie de' pi\u00f9 celebri dell'Arcadia di Roma\". Si tratta di sonetti in stile petrarchesco, formalmente eleganti ed equilibrati secondo i canoni del teorico Giovanni Mario Crescimbeni. I sonetti giovanili avevano per soggetto grandi figure femminili della romanit\u00e0 (Veturia, Tuzia, Porzia, Lucrezia), e traevano spesso ispirazione dai dipinti del padre Carlo Maratta. Molto pi\u00f9 sentite appaiono le rime dell'et\u00e0 matura che cantano, con stile misurato, gli affetti familiari o il dolore per la morte del figlioletto Rinaldo.\nSono noti alcuni componimenti rimasti inediti durante la vita di Faustina: 5 sonetti e una epistoletta pubblicati nella quindicesima edizione delle rime dei coniugi Zappi; l'epistoletta testimonia come la Maratti non scrivesse soltanto sonetti."}
{"id": "426009", "revid": "729019", "url": "https://it.wikipedia.org/wiki?curid=426009", "title": "Robert Bernardis", "text": "Biografia.\nBernardis inizi\u00f2 la sua carriera militare come tenente a Enns in Austria. Dopo l'annessione dell'Austria nel 1938, accett\u00f2 il nuovo regime. Con l'inizio della Seconda guerra mondiale, con l'esperienza maturata al fronte e aver assistito all'uccisione di civili cambi\u00f2 idea e si un\u00ec alla resistenza contro il Terzo Reich.\nNel 1944, promosso \"Oberstleutnant\" venne assegnato allo Stato Maggiore Generale. Quando l'attentato contro Hitler fall\u00ec fu arrestato dalla Gestapo il giorno stesso, ritenuto colpevole di aver dato il via all'esecuzione del resto del piano dell'Operazione Valkyria. L'8 agosto fu condannato a morte e fucilato immediatamente nella prigione berlinese Pl\u00f6tzensee.\nMalgrado fosse stata deportata in un campo di concentramento la famiglia di Bernardis sopravvisse alla guerra."}
{"id": "426010", "revid": "2519", "url": "https://it.wikipedia.org/wiki?curid=426010", "title": "Johannes Andreas Schmeller", "text": ""}
{"id": "426015", "revid": "126257", "url": "https://it.wikipedia.org/wiki?curid=426015", "title": "Parco Nord Milano", "text": "Il Parco Nord Milano \u00e8 un parco periurbano metropolitano (circa 640 ettari) situato nella periferia nord di Milano.\nClassificato come regionale, si estende tra i Comuni di Milano, Bresso, Cusano Milanino, Cormano, Cinisello Balsamo, Novate Milanese e Sesto San Giovanni. L'ente che gestisce l'area ha in quest'ultimo comune la sua sede legale, nella \"Cascina Centro Parco\", cui si accede per\u00f2 da Bresso.\nStoria.\nIl Parco Nord Milano \u00e8 stato realizzato inizialmente sulle aree dismesse, subito dopo la seconda guerra mondiale, della Breda Aeronautica.\nLa sua ideazione risale alla fine degli anni sessanta e nel 1970 \u00e8 classificato da un decreto prefettizio come \"parco di interesse pubblico\", ma \u00e8 solo nel 1975 che viene riconosciuto dalla Regione Lombardia come parco regionale. I primi interventi di riforestazione furono avviati a partire dal 1983 e furono realizzati grazie all'attivit\u00e0 dell'Azienda Regionale delle Foreste della Regione Lombardia, sotto la guida di Paolo Lassini.\nLa sua gestione \u00e8 affidata a un Ente pubblico composto dai sei comuni intorno al parco e dalla Citt\u00e0 Metropolitana di Milano.\nIl parco sorge in un contesto tra i pi\u00f9 densamente urbanizzati d'Europa, caratterizzato dalla presenza di storiche fabbriche (oggi quasi del tutto scomparse a seguito della de-industrializzazione) e grandi quartieri edilizi che, nel tempo, hanno saldato la periferia nord di Milano al suo hinterland senza alcun disegno urbanistico.\nGrazie all'istituzione del parco, i residui appezzamenti agricoli riusciti a scampare dalla cementificazione e condannati a scomparire in breve tempo, sono stati invece in parte bonificati, rinverditi e attrezzati per l'uso pubblico; in parte sono rimasti intatti, a testimonianza delle profonde modificazioni subite dal territorio.\nTra il 1993 e il 1998 oltre all'espansione delle aree interessate agli interventi, bisognava considerare anche la manutenzione continua delle aree gi\u00e0 sistemate: gli sfalci delle radure, i primi diradamenti forestali, l'impianto di arbusti nuovi nel sottobosco.\nTecnologie avanzate per la gestione.\nI primi rimboschimenti, oramai diventati veri e propri boschi con piante di un'et\u00e0 media di 25 anni, sono il simbolo del lavoro intrapreso, del recente passato, di una scommessa vinta. Il Parco Nord cos\u00ec si \u00e8 trovato a partire dalla fine degli anni novanta per la prima volta, a dover gestire problemi di tipo agroforestale. I boschi pi\u00f9 maturi, oltre 60 ettari, e i filari che contornano i percorsi ciclabili, ed anche quelli pedonali, sono composti da piante ora alte 20-25 metri che necessitano di essere seguite passo passo nel loro accrescimento, pena l'ammaloramento, l'indebolimento, il rischio di danni alle cose e soprattutto pericolo per l'utenza, oppure uno sviluppo scorretto. Nel corso del 2000 il servizio gestione del parco ha dato avvio a un progetto innovativo di manutenzione arborea: attraverso la tecnologia GPS (rilevamento satellitare) sono stati raccolti i dati sulle caratteristiche, lo stato di salute e la storia degli interventi realizzati relativi alle singole alberature disposte a filare. Un lavoro analogo \u00e8 cominciato nel corso del 2001 per le particelle forestali: in questo caso si doveva tenere conto anche di molteplici fattori che condizionano i boschi, quali ad esempio dimensione, composizione, funzione ecologica e l'uso intenso che se ne fa all'interno di un frequentatissimo parco pubblico.\nIl Parco Nord Milano attualmente pu\u00f2 contare su oltre 350 ettari di verde, suddivisi in zone boschive, radure, filari, macchie arbustive, siepi e piccoli specchi d'acqua. Il parco continua a espandersi e a crescere, sia in superficie sia nel patrimonio arboreo. La gestione e manutenzione del verde e la vivaistica pongono problemi di scala nuovi cui sono state date soluzioni tecnologicamente avanzate, come i rilievi satellitari.\nLago di Niguarda.\nNel gennaio 2011, nel settore nord si sono aperti i cantieri per la costruzione del primo lago del parco, terminati poi nel 2015 con il nome di Lago di Niguarda. Il lago riceve l'acqua del canale Villoresi (150 l/s.) dal Parco del Grugnotorto. La cosa si \u00e8 resa possibile con l'ampliamento del parco regionale nel territorio di Cusano Milanino. Il bacino ha un'estensione di 1000 metri quadrati, con 480 metri di lunghezza, 60 metri di larghezza e 4 metri di profondit\u00e0 mentre un apposito sistema di canali provvede alla distribuzione dell'acqua fino alle propaggini meridionali; le sponde sono per la maggior parte di tipo naturalistico e non raggiungibili dal pubblico, per favorire l'affermarsi di un ambiente umido che gi\u00e0 ha visto il ricomparire casuale di anfibi quali il tritone crestato e favorire l'ittiofauna e la sosta dell'avifauna (l'airone cenerino, per esempio).\nCaratteristiche generali.\nAll'interno del parco si trovano un complesso di scuole secondarie superiori: il liceo scientifico, linguistico e classico Casiraghi, (Cinisello Balsamo), L'ITIS Cartesio (Istituto Tecnico Industriale) e l'IIS Eugenio Montale (Cinisello Balsamo); la villa di Alessandro Manzoni a Brusuglio, l'Ospedale Bassini (Cinisello Balsamo) e un aeroporto ad uso turistico-civile (Bresso). Nelle vicinanze \u00e8 anche situato lo stadio Breda ad uso della A.C. Pro Sesto (Sesto San Giovanni).\n\u00c8 per la maggior parte della propria superficie pianeggiante; tuttavia, nell'area al confine tra Sesto San Giovanni e Bresso, a sud della passerella ciclopedonale sulla via Gian Carlo Clerici, sorge la cosiddetta montagnetta, formata nel secolo scorso da residui di lavorazione delle acciaierie e successivamente bonificata. Inoltre, sono state realizzate alcune passerelle per passare al di sopra delle sedi stradali, con altezze e pendenze di un certo rilievo, cos\u00ec come avviene a nord, in prossimit\u00e0 del ponte di via Segantini, che scavalca l'autostrada Torino-Trieste. Nella sua parte settentrionale \u00e8 attraversato da un canale di modeste dimensioni che sfocia in un piccolo specchio d'acqua artificiale; sempre nel rettangolo nord \u00e8 stata realizzata una grande fontana circolare con giochi d'acqua. Un altro canale, alimentato dall'acqua non potabile di prima falda, attraversa la parte del parco a sud-ovest. La parte ovest del parco, tra la Serenissima e i confini di Milano, \u00e8 costeggiata dall'ultimo tratto scoperto del Seveso.\nI viali al suo interno sono realizzati in asfalto o calcestre; alcuni sentieri in terra attraversano le zone boschive. Sulla montagnetta si trova una struttura in cemento e legno, denominata \"teatrino\" e utilizzata per varie manifestazioni. Nella zona a est della passerella ciclopedonale Foglia su \"via XX Settembre\", a Bresso, \u00e8 stato realizzato un anello di velocit\u00e0 per biciclette all'aperto (velodromo).\nHa tre passerelle ciclo-pedonali al suo interno, situate su \"via Giancarlo Clerici\" (a cavallo fra le citt\u00e0 di Bresso e Sesto San Giovanni) costruita nel 1989, \"via XX Settembre\" (sul confine fra i comuni di Bresso e Milano) costruita nel 1997 e \"viale Fulvio Testi\" (al confine fra Sesto San Giovanni e Milano), costruita nel 2012. Altrettante passerelle costituiscono invece un accesso al parco: quella che scavalca il viale Fulvio Testi all'altezza di \"via Rovani\" (Sesto San Giovanni), quella che sorge sopra il \"viale Enrico Fermi\" a Milano ed infine, la pi\u00f9 recente, quella che scavalca la \"via per Bresso\" e l'autostrada A4, collegando il parco al quartiere Campo dei Fiori di Cinisello Balsamo, in prossimit\u00e0 del confine con Milanino.\nSulla collinetta raggiungibile dall'ingresso in via Giancarlo Clerici \u00e8 collocato il Monumento al Deportato, un'opera scultorea del 1998 progettata dallo studio BBPR dell'architetto Lodovico Barbiano di Belgiojoso, ex deportato, e dell'architetto Alberico Barbiano di Belgiojoso, suo figlio. Si trova nel territorio del Comune di Sesto San Giovanni. Il monumento \u00e8 dedicato ai cittadini dei Comuni di Bresso, Cinisello Balsamo, Cologno Monzese, Milano, Monza, Muggi\u00f2, Sesto San Giovanni e degli altri comuni del circondario che lavoravano nelle fabbriche dell'area industriale di Sesto San Giovanni, arrestati e deportati nei campi di concentramento nazisti, a seguito degli scioperi del marzo 1944.\nFlora.\nSi stima che fra gli alberi ad alto fusto, gli arbusti e le piante ornamentali, il Parco Nord Milano conti oltre 100 diverse specie legnose, delle quali per\u00f2 solo il 30% circa autoctone.\nFra gli alberi, diverse sono le specie presenti all'interno del Parco, distinguibili fra quelle impiegate nei vari rimboschimenti, susseguitisi a partire dal 1983, e quelle impiegate nei cannocchiali prospettici e nei filari ornamentali.\nFra gli arbusti selvatici impiegati nelle operazioni di rimboschimento sono state privilegiate specie che hanno visto negli ultimi tempi contrarsi sensibilmente il livello di diffusione, divenendo sempre pi\u00f9 rare, in quanto scarsamente utilizzate dall'uomo. Fra queste il pado (\"Prunus padus\"), il prugnolo (\"Prunus spinosa\"), il biancospino (\"Crataegus monogyna\"), lo spincervino (\"Rhamnus cathartica\"), il nocciolo (\"Corylus avellana\"), il ligustro (\"Ligustrum vulgare\") e la frangola (\"Rhamnus frangula\"). Tali specie, inizialmente frutto di inserimenti artificiali, si sono via via riprodotte spontaneamente, andando a ripopolare sempre pi\u00f9 il sottobosco. Oltre a queste specie vanno segnalati diversi casi di piante erbacee gi\u00e0 presenti in natura in queste zone, ma seriamente compromesse per via dell'intensiva urbanizzazione a cui sono state sottoposte le zone del milanese, ricomparse spontaneamente fra la vegetazione tipica del parco. Fra questi il bucaneve (\"Galanthus nivalis\"), il campanellino di primavera (\"Leucojum vernum\"), l'anemone dei boschi (\"Anemone nemorosa\"), la colombina intermedia (\"Corydalis intermedia\"), la fragola di bosco (\"Fragaria vesca\") e la scilla silvestre (\"Scilla bifolia\").\nFra i fiori spontanei che crescono nel Parco, si segnalano fra le specie insolite o relativamente rare per la zona il garofanino dei Certosini (\"Dianthus carthusianorum\"), specie di montagna, che si pu\u00f2 ammirare fra i cespugli sul rilevato a sud-ovest della Montagnetta e il lino selvatico (\"Linum perenne\"), nei prati ad est del Campo Volo e a sud della \"via Villoresi\", a Bresso. Fra le specie invece pi\u00f9 significative si trovano il garofanino selvatico (\"Dianthus sylvestris\"), il garofanino minore (\"Dianthus deltoides\"), l'agrimonia (\"Agrimonia eupatoria\"), la potentilla (\"Potentilla reptans\"), l'acetosella gialla (\"Oxalis stricta\"), la margheritina (\"Bellis perennis\"), la camomilla (\"Matricaria chamomilla\"), la malva (\"Malva sylvestris\"), il vilucchione (\"Convolvulus sepium\"), la cicoria (\"Cichorium intybus\"), il dente di leone (\"Taraxacum officinalis\"), gli occhi della Madonna (\"Veronica persica\"), il tasso barbasso (\"Verbascum thapsus\"), la bardana (\"Arctium tomentosum\"), il fiordaliso (\"Centaurea cyanus\"), gli strigoli (\"Silene vulgaris\"), la saponaria (\"Saponaria officinalis\"), il papavero (\"Papaver rhoeas\"), l'iperico (\"Hypericum perforatum\"), l'achillea millefoglie (\"achillea millefoglie\"), la menta acquatica (\"Mentha aquatica\"), la menta a foglie lunghe (\"Mentha longifolia\"), la linaiola (\"Linaria vulgaris\"), il favagello (\"Ranunculus ficaria\"), la scabiosa di bosco (\"Knautia sylvatica\"), l'asterana (\"Erigeron acer\"). A ridosso e nell'acqua di laghetti e canali del parco sono invece presenti la ninfea bianca (\"Nymphaea alba\"), la ninfea gialla o nannufero (\"Nuphar lutea\"), il giaggiolo di palude (\"Iris pseudacorus\"), la cannuccia di palude (\"Phragmites australis\") e la tifa (\"Typha latifolia\").\nPurtroppo \u00e8 da segnalare la presenza di molte specie aliene infestanti e di difficile eradicazione, tra le quali, a livello arboreo: l'ailanto (\"Ailanthus altissima\"), l'acero americano (\"Acer negundo\"), il bagolaro americano (\"Celtis occidentalis\"), il gelso da carta (\"Broussonetia papyrifera\"), il ciliegio tardivo (\"Prunus serotina\"), il ligustro lucido \"(Ligustrum lucidum\"), la quercia rossa (\"Quercus rubra\"), la palma della Cina (\"Trachycarpus fortunei\"); tra le specie arbustive: il ligustro della Cina (\"Ligustrum sinense\"), il ligustro del Giappone (\"Ligustrum japonicum\"), varie specie di Mahonia (\"Mahonia\" sp.), l'alloro (\"Laurus nobilis\"),il lauroceraso (\"Prunus laurocerasus\"), l'eleagno od olivagno (\"Elaeagnus ebbingei\"); tra le specie rampicanti, in primo piano e veramente vigorosa, la vite americana/del Canada (\"Parthenocissus quinquefolia\"); tra le specie perenni, ma non legnose: la fitolacca (\"Phytolacca decandra\" o \"Ph. americana\"), la fragola matta (\"Duchesnea indica\") e l'ambrosia (\"Ambrosia artemisiifolia\").\nFauna.\n\u00c8 possibile, camminando lungo i sentieri lontani dalla strada oppure da passaggi, imbattersi in alcuni degli animali che vivono nel parco. Tra questi, il coniglio selvatico (\"Oryctolagus cuniculus\"), le invasive testuggine palustri americane (\"Trachemys\" sp.), gli anatidi (presente il germano reale), i gufi comuni, le civette, svariati rapaci diurni come gheppi e sparvieri, le volpi rosse, varie specie di picchi, le gallinelle d'acqua, i pettirossi, le cinciallegre, le libellule, gli scoiattoli rosso (autoctono) e grigio (alieno nordamericano), e tante altre ancora.\nStrutture e laboratori.\nSono localizzate aree attrezzate per i gioco dei bambini e le attivit\u00e0 degli adulti: campi da bocce, da calcio, da basket e pallavolo.\nSul confine tra Milano e Bresso c'\u00e8 anche un campo di calcio gestito da una squadra sportiva locale: la Niguarda calcio.\nAccessibilit\u00e0 e trasporti.\nIl Parco Nord Milano risulta ben servito dalla rete di trasporto pubblico gestita dall'ATM e da Trenord. Vi si pu\u00f2 arrivare con:\nAutobus.\nInoltre anche le seguenti linee automobilistiche servono le varie zone del parco: 35, 40, 41, 52, 70, 83, 166, 702, 708, 713, 727, 728 e 783."}
{"id": "426016", "revid": "2159807", "url": "https://it.wikipedia.org/wiki?curid=426016", "title": "Marco Albarello", "text": "Biografia.\nCarriera sciistica.\nIn Coppa del Mondo ha ottenuto il primo risultato di rilievo il 2 marzo 1984 nella di Lahti (17\u00ba), il primo podio il 15 dicembre 1990 nella a tecnica classica di Davos (2\u00ba) e la prima vittoria il 9 gennaio 1993 nella a tecnica classica di Ulrichen.\nIn carriera ha partecipato a quattro edizioni dei Giochi olimpici invernali (, , e ), vincendo cinque medaglie, e a sette dei Campionati mondiali, vincendo quattro medaglie.\n. Si \u00e8 ritirato al termine della stagione 1997-1998.\nCarriera da allenatore.\nTerminata la carriera agonistica \u00e8 stato nominato direttore tecnico per il settore sci di fondo della Nazionale di sci nordico dell'Italia.\nPalmar\u00e8s.\nCoppa del Mondo.\nCoppa del Mondo - vittorie.\nLegenda:\nTC = tecnica classica"}
{"id": "426019", "revid": "1705737", "url": "https://it.wikipedia.org/wiki?curid=426019", "title": "Battaglia di Yorktown", "text": "La battaglia di Yorktown (in Virginia) del 1781 fu l'episodio militare finale della rivoluzione americana.\nLa campagna fu caratterizzata dalle complesse manovre dell'esercito americano del generale George Washington e del corpo di spedizione francese del generale \nRochambeau che, con la collaborazione decisiva della flotta francese dell'ammiraglio de Grasse, riuscirono a bloccare nella citt\u00e0 di Yorktown le truppe britanniche del generale Cornwallis che erano risalite in Virginia dopo aver marciato attraverso la Carolina del Sud e la Carolina del Nord.\nPrivo di aiuti e bloccato per terra e per mare, il generale britannico decise, dopo un breve assedio e pesanti bombardamenti da parte dell'artiglieria franco-americana, di arrendersi con tutte le sue truppe il 19 ottobre 1781. La battaglia di Yorktown ebbe un'importanza decisiva per l'esito della Guerra d'indipendenza americana e indusse il governo britannico a intraprendere trattative di pace con le colonie americane ribelli; la Francia, le cui forze armate terrestri e navali ebbero un ruolo preponderante nella campagna, ottenne una brillante rivincita sulla Gran Bretagna.\nLa battaglia.\nLa campagna si concluse con la schiacciante vittoria franco-americana grazie a un notevole grado di cooperazione e di coordinamento fra le forze dei due alleati: un esercito francese nel Rhode Island, sotto il comando del conte di Rochambeau, un esercito americano a New York City, comandato dal generale George Washington, un assortimento dei regolari e della milizia americana nella Virginia sotto il Marchese Lafayette, un piccolo squadrone navale francese a Newport sotto il conte de Barras e una flotta francese sotto il conte de Grasse.\nIl generale britannico Cornwallis, spostando il suo esercito verso il litorale della Carolina del Nord, quindi, disobbedendo agli ordini dal generale Clinton di proteggere la posizione britannica nella Carolina, marci\u00f2 verso nord in Virginia. Al generale Cornwallis era stato ordinato di portare tutti i suoi uomini a New York, ma questi ancora una volta non obbed\u00ec agli ordini.\nNello stesso tempo, il generale Washington stava progettando di attaccare New York con l'aiuto dei francesi e i britannici, venuti a conoscenza del piano dei patrioti di attaccare New York, non inviarono rinforzi al generale Cornwallis gi\u00e0 a Yorktown. Questi, mantenendo tutte le sue truppe che ammontavano a circa 7.500 unit\u00e0, cominci\u00f2 a fortificare Yorktown e Gloucester Point, dall'altra parte del fiume York. Washington intanto aveva inviato l'aiuto francese, nella persona del marchese de Lafayette, che si trovava in Virginia nella primavera del 1781 con alcune truppe continentali.\nLafayette aveva osservato tutti i movimenti delle truppe di Cornwallis sul litorale della Carolina e la loro disposizione a Yorktown. Dopo aver sentito queste novit\u00e0, Washington abbandon\u00f2 il suo piano di attaccare New York e con il generale francese Rochambeau, 2.500 soldati continentali e 4.000 francesi, inizi\u00f2 a procedere verso Filadelfia. I vari contingenti arrivarono nella Chesapeake Bay virtualmente tutti nello stesso tempo.\nIl generale Clinton, capendo che gli americani non stavano dirigendosi pi\u00f9 alla volta di New York, ordin\u00f2 alla flotta britannica di muovere verso la baia di Chesapeake. Il 30 agosto, il conte de Grasse, con la flotta francese arriv\u00f2 nella baia di Chesapeake mentre la flotta britannica da New York arriv\u00f2 soltanto il 5 settembre. Ne segu\u00ec una battaglia navale con la marina francese che respinse fuori dalla baia la flotta britannica. I 3\u00a0000 soldati francesi dalla flotta navale si unirono all'esercito del generale Washington.\nL'obiettivo degli alleati franco-americani era d'intrappolare Charles Cornwallis, che si era stabilito a Yorktown nella penisola della Virginia dopo che non era riuscito a distruggere l'esercito americano del generale Nathanael Greene nella Carolina. Le operazioni di assedio contro Yorktown si aprirono il 6 ottobre 1781, l'artiglieria francese e americana cominciarono un bombardamento quasi incessante delle posizioni di Cornwallis. Dopo aver atteso alcuni giorni che gli ammiragli britannici Graves e Hood navigassero di nuovo verso New York, gli americani attaccarono.\nIl 14 ottobre 1781, in una furiosa offensiva contro le difese britanniche, le truppe dei patrioti presero con forza le giubbe rosse che proteggevano il presidio britannico di Yorktown. Armati solo di baionetta gli americani presero il caposaldo. Un attacco simultaneo dei francesi indebol\u00ec ulteriormente le linee britanniche. Solo il 17 ottobre Sir Henry Clinton a New York acceler\u00f2 una spedizione navale verso Yorktown, ma essa fu respinta dal Conte de Grasse. I britannici lanciarono un contrattacco che per\u00f2, fall\u00ec. Le truppe di Cornwallis, numericamente inferiori e sotto costante bombardamento stavano per di pi\u00f9 esaurendo i viveri.\nIl 17 ottobre fu chiesto l'armistizio, Cornwallis propose dei termini che per\u00f2 risultarono inaccettabili per Washington. Senza speranze, Cornwallis accett\u00f2 la resa dei suoi 8.000 uomini ai 17.000 dell'esercito franco-americano. Il generale Clinton, che, quando apprese della resa, stava marciando verso Yorktown con 7.000 truppe di rinforzo, decise di ripiegare verso New York. Solo il 19 ottobre Cornwallis accolse la resa incondizionata, accettando i termini di Washington. Questi erano, nel complesso, molto generosi: l'esercito britannico doveva arrendersi agli americani; la marina ai francesi. Gli ufficiali potevano mantenere le loro propriet\u00e0, i soldati furono inviati in Virginia, in Maryland o in Pennsylvania, mentre a Cornwallis ed alcuni altri ufficiali fu consentito di tornare a casa sulla parola."}
{"id": "426020", "revid": "1543377", "url": "https://it.wikipedia.org/wiki?curid=426020", "title": "Chomp", "text": "Il Chomp \u00e8 un gioco astratto, uno dei giochi di riferimento pi\u00f9 citati nella letteratura sulla teoria dei giochi combinatori, insieme ad Hackenbush e Nim. Da un punto di vista matematico, viene classificato come gioco \"poset\" (poset sta per \"partially ordered set\", \"insieme parzialmente ordinato\"). La sua ideazione viene attribuita generalmente a David Gale (professore di \"computer science\" all'Universit\u00e0 della California e autore anche del Bridg-It), ma pu\u00f2 essere interpretato come una variante del gioco dei divisori proposto da Fred Schuh nel 1952. Fu Martin Gardner a dare al gioco il nome \"Chomp\", con cui esso \u00e8 oggi noto.\nDel Chomp sono state proposte in letteratura molte varianti. Fra queste si pu\u00f2 citare il mancala di Eppstein (inventato da David Eppstein, collega di Gale all'Universit\u00e0 della California), che presenta diverse affinit\u00e0 con i giochi tradizionali della famiglia dei mancala.\nStruttura del gioco.\nIl \"campo di gioco\" del Chomp \u00e8 un'ideale tavoletta di cioccolata rettangolare suddivisa in cubetti tutti uguali. A turno, i giocatori prendono un cubetto e lo \"mangiano\" (tolgono dalla tavoletta), insieme ad ogni cubetto che sta nella parte \"sotto e a destra\" della tavoletta. Il cubetto in alto a sinistra \u00e8 avvelenato, e il giocatore che si trova costretto a mangiarlo ha perso.\nEsempio.\nRiportiamo una sequenza di mosse che pu\u00f2 prodursi partendo da una tavoletta di dimensioni 3 \u00d7 5:\nA questo punto, il giocatore A \u00e8 obbligato a mangiare l'ultimo blocco e quindi ha perso.\nStrategie.\nChomp appartiene alla categoria dei giochi imparziali a informazione completa a due giocatori.\nPer ogni tavoletta di partenza di dimensioni maggiori di 1x1, se il giocatore A gioca intelligentemente, vince. Pu\u00f2 essere verificato con una dimostrazione per furto di strategia: supponiamo che il giocatore B abbia viceversa una strategia vincente. Allora la sua strategia contempla ogni possibile prima mossa del giocatore A. Supponiamo allora che il giocatore A come prima mossa stacchi soltanto il cubetto in basso a destra. Il giocatore B avr\u00e0 una risposta che lo porta a vincere. Ma allora il primo giocatore avrebbe potuto giocare direttamente questa mossa come prima mossa. In conclusione, il giocatore B non pu\u00f2 avere una strategia vincente.\nUn computer pu\u00f2 facilmente calcolare le mosse vincenti in questo gioco, giocato su tavolette bidimensionali di dimensioni ragionevoli.\nGeneralizzazioni del Chomp.\nNel Chomp tridimensionale, il \"campo da gioco\" non \u00e8 pi\u00f9 una tavoletta ma un \"parallelepipedo\" di cioccolato, i cui cubetti sono numerati con tre indici formula_1. Una mossa consiste nel prendere un cubetto formula_2 ancora attaccato e con esso tutti i cubetti aventi tutti tre gli indici minori. Similmente, il Chomp pu\u00f2 essere generalizzato in qualsiasi dimensione.\nIl Chomp pu\u00f2 essere descritto numericamente: dato un numero naturale iniziale, i giocatori a turno scelgono un divisore proprio positivo di tale numero che non sia 1 e non sia multiplo di un divisore gi\u00e0 scelto. Dato formula_3 il numero di fattori primi del numero iniziale, questo gioco \u00e8 perfettamente equivalente al Chomp formula_4dimensionale in cui il campo da gioco iniziale aveva come dimensioni gli esponenti degli formula_3 primi nella sua fattorizzazione.\nIl Chomp ordinale si gioca su un campo infinito, in cui alcune delle dimensioni sono date da numeri ordinali: per esempio, una tavoletta di dimensioni 2 \u00d7 (\u03c9 + 4). Una mossa consiste nel prendere un cubetto e insieme ogni cubetto avente tutti gli indici maggiori o uguali degli indici di tale blocchetto. Il caso \u03c9 \u00d7 \u03c9 \u00d7 \u03c9 \u00e8 un celebre problema aperto; sono stati messi in palio dei premi per chi trovi una prima mossa vincente.\nPi\u00f9 in generale, Chomp si pu\u00f2 giocare su qualsiasi insieme parzialmente ordinato avente un elemento minimo. Una mossa consiste nel rimuovere un elemento e tutti quelli maggiori; perde il giocatore costretto a rimuovere il l'elemento minimo.\nOgni variet\u00e0 del Chomp pu\u00f2 essere giocata anche con la regola mis\u00e8re: non perde chi mangia il cubetto avvelenato, ma chi fa l'ultima mossa. Sebbene questo non modifichi in alcun modo un \"singolo\" gioco di Chomp, \u00e8 un cambiamento significativo in un'ulteriore versione del gioco, in cui i due giocatori si sfidano contemporaneamente in \"pi\u00f9 partite\" a Chomp (facendo, a ciclo, una mossa ognuno in ogni partita). In tale versione, infatti, se la regola mis\u00e8re \u00e8 valida perde chi prende l'ultimo cubetto avvelenato (invece che il primo)."}
{"id": "426024", "revid": "1543377", "url": "https://it.wikipedia.org/wiki?curid=426024", "title": "Ceratosaurus", "text": "Il ceratosauro (gen. Ceratosaurus, che significa \"lucertola cornuta\" in riferimento al suo corno nasale, dal greco: \u03ba\u03b5\u03c1\u03b1\u03c2/\u03ba\u03b5\u03c1\u03b1\u03c4\u03bf\u03c2, keras/keratos che significa \"corno\" e \u03c3\u03b1\u03c5\u03c1\u03bf\u03c2/sauros che significa \"lucertola\") era un dinosauro teropode ceratosauride di medie dimensioni, vissuto nel Giurassico superiore, circa 153-148 milioni di anni fa (Kimmeridgiano-Titoniano), in quelle che oggi sono le Formazione Morrison in Nord America e la Formazione Lourinh\u00e3 in Portogallo.\nQuesto animale era caratterizzato da grandi mascelle irte di denti a forma di lame. Gli arti anteriori era molto robusti ma piccoli rispetto al resto del corpo mentre le gambe erano lunghe e muscolose, perfettamente equipaggiate per la corsa. Le ossa del bacino erano fuse insieme (Sereno 1997) (in modo molto simile agli uccelli attuali). Ci\u00f2 che caratterizzava veramente l'animale era il bizzarro corno nasale, che non era altro che un'estensione delle ossa nasali, e le due strutture a forma di corna che proteggevano gli occhi, anch'esse estensioni delle ossa lacrimali, che davano all'animale un aspetto ancora pi\u00f9 singolare. Di recente si \u00e8 scoperto che questo animale possedeva una fila di osteodermi lungo il dorso.\nDescrizione.\nA prima vista il \"Ceratosaurus\" pu\u00f2 sembrare un tipico dinosauro carnivoro, tuttavia presentava caratteristiche uniche tra i teropodi a partire dal cranio che risultava sproporzionato rispetto al resto del corpo e presentava un corno nasale molto prominente formato dal prolungamento delle ossa nasali. Oltre al grande corno nasale, il \"Ceratosaurus\" possedeva anche due piccole creste simili a corna sopra ciascun occhio formate da un prolungamento delle ossa lacrimali. Al suo tempo il \"Ceratosaurus\" era l'unico teropode provvisto di un'armatura dermica, costituita da piccoli osteodermi per tutta la lunghezza del dorso. La sua lunga coda rappresentava circa la met\u00e0 della lunghezza complessiva dell'animale, tuttavia a differenza della coda della maggior parte dei dinosauri carnivori quella del \"Ceratosaurus\" era sottile e molto flessibile provvista di alte spine neurali.\nL'esemplare tipo apparteneva ad un individuo lungo circa 5,5 metri; tuttavia non \u00e8 chiaro se l'individuo fosse completamente sviluppato o fosse ancora un esemplare giovane. Secondo gli studi del paleontologo britannico David Norman (1985) l'animale completamente sviluppato doveva raggiungere una lunghezza complessiva di circa 6,1 metri, tale teoria sarebbe supportata dal ritrovamento di un fossile di \"Ceratosaurus\" eccezionalmente grande, custodito al Cleveland-Lloyd Quarry (UMNH 5728), scoperto a met\u00e0 del 1960, che avrebbe potuto raggiungere una lunghezza complessiva di 6,7 metri.\nNel 1884, il noto paleontologo Othniel Charles Marsh ipotizz\u00f2 che il peso del \"Ceratosaurus\" fosse circa la met\u00e0 di quello dell\"Allosaurus\". Nella monografia,\"Predatory Dinosaurs of the World\" pubblicata nel 1988, da Gregory S. Paul si stim\u00f2 che il peso dell'olotipo di \"C. nasicornis\" dovesse pesare all'incirca 524 chilogrammi, mentre l'esemplare gi\u00e0 citato esposto al Cleveland-Lloyd Quarry, rappresentante un individuo molto pi\u00f9 grande e pi\u00f9 pesante, doveva raggiungere un peso di circa 980 chilogrammi.\nIl sopracitato esemplare di Cleveland-Lloyd Quarry, fu poi assegnato alla specie \"C. dentisulcatus\", dai paleontologi James H. Madsen e Samuel P. Welles. Tuttavia nel 2007, John Foster paleontologo specializzato nei reperti della Formazione Morrison stim\u00f2 un nuovo peso per l'animale. Dalla lunghezza del femore dell'animale, estrasse un peso approssimativo di 275 chilogrammi per la specie \"C. magnicornis\" e 452 chilogrammi per \"C. dentisulcatus\".\nScoperta e specie.\nIl \"Ceratosaurus\" \u00e8 conosciuto principalmente per i fossili conservati al \"Dinosaur Quarry Cleveland Lloyd\" nello Utah e alla \"Cava di Dry Mesa\" in Colorado. La specie tipo (\"C. nasicornis\") fu descritta nel 1884 da Othniel Charles Marsh e ridescritta nel 1920 da Gilmore.\nNel 2000 furono descritte altre due specie: \"C. magnicornis\" (dal Fruita Paleontontological Area, Colorado) e \"C. dentisulcatus\". \nTuttavia, la validit\u00e0 come specie di \"C. magnicornis\" e \"C. dentisuclatus\" \u00e8 contestata da diversi paleontologi, i quali sostengono che le differenze tra le presunte specie possano essere in realt\u00e0 differenze tra individui della stessa specie o dimorfismo sessuale. La specie \"C. meriani\", invece, \u00e8 un \"dubium nomen\".\nLe specie \"C. ingens\" e \"C. stechowi\" furono descritte da materiale frammentario. La prima potrebbe essere identificata come un genere dubbio di carcharodontosauride; la seconda potrebbe rappresentare un genere dubbio di ceratosauro o uno spinosauride. I fossili di \"Ceratosaurus\" sono stati scoperti negli strati 2 e 4-6 della Formazione Morrison.\nClassificazione.\nTra gli animali pi\u00f9 simili a \"Ceratosaurus\" figurano il \"Genyodectes serus\", l\"Elaphrosaurus\" e gli abelisauridi come il \"Carnotaurus sastrei\". La classificazione di \"Ceratosaurus\" e degli animali affini \u00e8 stato a lungo oggetto di un intenso dibattito. Difatti sembra che i ceratosauri siano un gruppo a s\u00e9 stante; condividono alcuni tratti primitivi con coelophysis, ma condividono anche alcuni tratti con altri teropodi tetanuri. I suoi parenti pi\u00f9 stretti sembrano essere gli abelisauri.\nIn passato si pensava che \"Ceratosaurus\", gli abelisauri e i coelophysis, per via delle loro caratteristiche primitive facessero parte di un unico gruppo chiamato Ceratosauria, che comprendeva \"i teropodi pi\u00f9 vicini al \"Ceratosaurus\" che agli uccelli\". Tuttavia \"Ceratosaurus\" sembra essere pi\u00f9 evoluto e simili agli uccelli, come il suo contemporaneo \"Allosaurus\".\nIl seguente cladogramma basato sull'analisi filogenetica condotta da Diego Pol e Oliver WM Rauhut nel 2012, mostra le relazioni di \"Ceratosaurus\":\nPaleobiologia.\nAlimentazione.\nIl \"Ceratosaurus\" visse insieme a dinosauri molto famosi e ben conosciuti come l\"Allosaurus\", il \"Torvosaurus\", l\"Apatosaurus\", il \"Diplodocus\" e lo \"Stegosaurus\". Anche considerando le stime pi\u00f9 ottimistiche, con una lunghezza di 6,7 metri e un peso di 980 chilogrammi il \"Ceratosaurus\" era molto pi\u00f9 piccolo di altri grandi predatori come l\"Allosaurus\" e il \"Torvosaurus\" e probabilmente occupava una nicchia ecologica diversa. Si potrebbe quindi paragonare il \"Ceratosaurus\", ad una iena attuale, in grado di cacciare piccoli dinosauri o fare da spazzino divorando le carcasse dei grandi predatori. I fossili di \"Ceratosaurus\" sono molto meno comuni di quelli dell\"Allosaurus\", da cui probabilmente subiva una forte concorrenza. Il \"Ceratosaurus\", tuttavia, possedeva un corpo molto pi\u00f9 flessibile con una coda lunga e anch'essa molto flessibile, simile a quella di un moderno coccodrillo. Ci\u00f2 fa pensare che \"Ceratosaurus\" fosse un nuotatore migliore rispetto ad \"Allosaurus\" che invece possedeva una coda rigida per bilanciarsi durante la corsa. Un recente studio condotto da Robert Bakker ipotizza che il \"Ceratosaurus\" potesse essere un predatore di animali acquatici, come pesci e coccodrilli, ma poteva benissimo cacciare anche grandi prede terrestri. Sempre secondo questa teoria il \"Ceratosaurus\" potrebbe essere stato un animale gregario che viveva e cacciava in piccoli gruppi familiari.\nSulla base dell'anatomia e della posizione dei loro fossili sembra che \"Ceratosaurus\", \"Allosaurus\" e \"Torvosaurus\" avessero nicchie ecologiche differenti. \"Ceratosaurus\" e \"Torvosaurus\" preferivano cacciare intorno ai corsi d'acqua, avevano corpi pi\u00f9 bassi e sottili che avrebbe dato loro un vantaggio nelle foreste e nel sottobosco, mentre \"Allosaurus\" era pi\u00f9 robusto, con gambe pi\u00f9 lunghe, pi\u00f9 veloce ma meno agile, preferendo pianure aperte e asciutte. Il \"Ceratosaurus\", meglio noto di \"Torvosaurus\", differiva notevolmente da \"Allosaurus\" avendo un cranio pi\u00f9 alto e stretto con grandi e larghi denti. L\"Allosaurus\" era di per s\u00e9 un potenziale elemento di cibo per altri carnivori, come illustrato da un pube di \"Allosaurus\" segnato dai denti di un altro carnivoro, probabilmente un \"Ceratosaurus\" o un \"Torvosaurus\". La posizione dell'osso nel corpo (lungo il margine inferiore del tronco e parzialmente schermato per le gambe) indica che il corpo dell\"Allosaurus\" fu oggetto di saprofagia.\nCorno nasale.\nOthniel Charles Marsh (1884) considerava il corno nasale del \"Ceratosaurus\" come un'\"arma potente\" sia per scopi difensivi che offensivi. Tuttavia, tale interpretazione oggi \u00e8 considerata molto improbabile. Norman (1985) riteneva che il corno non era un'arma usata contro gli altri predatori, ma pi\u00f9 probabilmente veniva usata per i combattimenti intraspecifici tra i maschi di \"Ceratosaurus\" per il dominio sulle femmine e/o per il territorio. Nel 1988 Paul ipotizz\u00f2 una funzione simile pensando che il corno venisse usato dai maschi per cozzare violentemente con le teste tra di loro. Rowe e Gauthier (1990) ipotizzarono che il corno nasale del \"Ceratosaurus\", allo stesso modo delle creste del \"Dilophosaurus\" e della vela dello \"Spinosaurus\", fosse usato unicamente come display sessuale, inibendone l'uso durante i combattimenti; probabilmente il maschio con il corno pi\u00f9 grande si aggiudicava il diritto sulle femmine e sul territorio. Se ci\u00f2 fosse vero probabilmente il corno doveva essere vivacemente colorato, per attrarre le femmine.\nPaleopatologia.\nNel 2001, Bruce Rothschild pubblic\u00f2 uno studio sulle fratture da stress nei dinosauri teropodi. In \"Ceratosaurus\" \u00e8 stata ritrovata una singola frattura da stress all'interno di un osso del piede dell'animale.\nL'olotipo di \"C. nasicornis\", (USMN 4735) presenta il II e il IV metatarso sinistro fusi insieme. Non si sa se ci\u00f2 sia dovuto ad una patologia o se fosse lo stadio naturale delle ossa. La soluzione arriv\u00f2 nel 1890, quando si scopr\u00ec che le ossa fuse ritrovate in un fossile di \"Balaur\" erano il risultato di una frattura guarita. Quindi si pensa che la fusione tra le due ossa sia il risultato di una patologia.\nUna specie non identificata di \"Ceratosaurus\" conservava un dente rotto, che mostra ancora dei segni di usura, dopo essersi spezzato.\nNella cultura di massa.\nPer il suo aspetto caratteristico il Ceratosaurus ha acquistato una certa popolarit\u00e0. Tra le sue prime apparizioni si pu\u00f2 ricordare quella nel film \"Un milione di anni fa\", dove \u00e8 coinvolto in una battaglia anacronistica con un Triceratops, e quella nel segmento \"La sagra della primavera\" nel film Fantasia. Compare anche in una breve scena di \"Jurassic Park III\" e nei documentari \"L'impero dei dinosauri\" e \"Jurassic Fight Club\", oltre che nei videogiochi \" e Jurassic World Evolution.\""}
{"id": "426030", "revid": "599013", "url": "https://it.wikipedia.org/wiki?curid=426030", "title": "Frame Relay", "text": "In telecomunicazioni Frame Relay (o \"Frame-mode Bearer Service\") o Trasmissione a frame \u00e8 un protocollo di rete ed una tecnica di trasmissione a commutazione di circuito virtuale, e specifica sia il livello fisico sia il livello data link che utilizza il protocollo stesso utilizzando la commutazione a pacchetto. \nStoria.\nFu introdotta dalla ITU-T a partire dalla raccomandazione I.122 del 1988.\nOriginariamente progettata per la comunicazione di infrastrutture su tecnologia ISDN, viene usata oggi in diversi contesti di rete.\nCaratteristiche.\nPu\u00f2 essere pensato come una linea virtuale affittata tra 2 punti tra i quali si possono inviare frame di lunghezza variabile. Rispetto a X.25 fornisce un servizio minimale: non fornisce infatti informazioni sull'avvenuta ricezione e non fornisce controllo di flusso (garantendo cos\u00ec una latenza minore), ma permette a pi\u00f9 circuiti virtuali (VC \"Virtual Circuit\") di condividere una singola linea trasmissiva e permette di connettere router e bridge remoti senza passare dall'X.25. Rappresenta dunque un'evoluzione pi\u00f9 efficiente rispetto a X.25.\nPermette di inviare dati con \u201cbanda a richiesta\u201d: l'utente pu\u00f2 richiedere banda pi\u00f9 alta secondo il bisogno. Comunque si possono specificare sia una banda minima garantita sia la banda massima. Implementa usualmente solo il livello data-link (livello 2 del modello OSI), quindi pu\u00f2 essere usato, per esempio, come collegamento per IP su Internet. Viene usato per connettere diverse LAN su WAN, dal momento che permette di trasmettere frame di dimensione massima 8192 byte, e pu\u00f2 mandare pacchetti senza problemi di frammentazione. Simula quindi una LAN estesa su WAN.\n\u00c8 meno costosa di altre tecnologie WAN pi\u00f9 evolute come ATM o T-lines (link dedicati o SONET).\nStruttura dei frame.\nFrame Relay prevede l'uso di circuiti virtuali individuati da un numero DLCI (Data Link Connection Identifier), il quale identifica il circuito logico. I frame hanno la lunghezza stabilita in fase di negoziazione della connessione.\nIl frame \u00e8 formato da una DATA LINK (DL-CORE, DL-CONTROL), da un campo FLAG (identico a quello dell'HDLC, quindi con i flag N(R) ed N(S)), da un campo address (2,3, o 4 ottetti) con funzione di controllo congestione, da un Frame Check Sequence (o FCS) e dal Cyclic redundancy check (o CRC).\nUn frame non pu\u00f2 superare gli 8192 byte compresi header, flag, e byte di controllo detti FCS (Frame Check Sequence); gli standard pi\u00f9 recenti consigliano 1600 byte come dimensione massima complessiva."}
{"id": "426034", "revid": "1318658", "url": "https://it.wikipedia.org/wiki?curid=426034", "title": "Mefistofele (disambigua)", "text": ""}
{"id": "426035", "revid": "99395374", "url": "https://it.wikipedia.org/wiki?curid=426035", "title": "Primary Rate Interface", "text": "La Primary Rate Interface (o PRI) \u00e8 un tipo di linea ISDN.\nIn Europa, Asia ed Australia il servizio PRI \u00e8 operativo solitamente su linee E1 fino a 2,048\u00a0Mbps composte da 30 canali di tipo B (Bearer) a 64\u00a0kBps e un canale di tipo D (Delta) a 64\u00a0kBps con 64\u00a0kBps per il framing e la sincronizzazione.\nNegli Stati Uniti e in Giappone si utilizzano linee T1 fino a 1,544\u00a0Mbps composte da 23 canali di tipo B 64 Kbit/s e un canale di tipo D a 64\u00a0kBps con 8\u00a0kBps per il framing e la sincronizzazione.\nSi distingue dalla BRI (acronimo di Basic Rate Interface) che si utilizza quando serve un minor numero di canali, in quanto consiste di soli due canali B e un canale D a 16\u00a0kBps con 48\u00a0kBps addizionali per un totale di 192\u00a0kBps."}
{"id": "426036", "revid": "14002", "url": "https://it.wikipedia.org/wiki?curid=426036", "title": "Scomunicato", "text": ""}
{"id": "426037", "revid": "1652635", "url": "https://it.wikipedia.org/wiki?curid=426037", "title": "Monumento al 38\u00ba parallelo", "text": "Il monumento al 38\u00ba Parallelo sorge a \"Bocale,\" zona di Reggio Calabria, nel punto esatto dove tale parallelo incontra la strada statale 106 Jonica.\nIl monumento \u00e8 costituito da un basamento a forma di tronco di piramide, sul cui lato obliquo sono posti dei medaglioni con l'emblema delle 6 citt\u00e0 attraversate dal 38\u00ba parallelo:\nIl tutto \u00e8 sovrastato da un monolito di marmo di Carrara orientato lungo il parallelo.\nSul retro del monolito \u00e8 possibile leggere la seguente iscrizione:\nTale monumento fu creato nel 1987 in seguito al congresso internazionale della Societ\u00e0 Dante Alighieri, e vuole celebrare un ideale legame di pace e collaborazione fra tutte le citt\u00e0 che giacciono sul \"38\u00ba parallelo.\"\nDal novembre 2017 grazie al progetto \"adotta il verde\"promosso dall'amministrazione comunale di Reggio Calabria l'area \u00e8 stata ripulita totalmente e gode di una manutenzione ordinaria."}
{"id": "426038", "revid": "111734271", "url": "https://it.wikipedia.org/wiki?curid=426038", "title": "Comunit\u00e0 montana Alburni", "text": "La Comunit\u00e0 montana Alburni si trova in Provincia di Salerno (Campania).\nLa comunit\u00e0 \u00e8 costituita dai seguenti comuni:"}
{"id": "426049", "revid": "1347902", "url": "https://it.wikipedia.org/wiki?curid=426049", "title": "Anatolij Vasil'evi\u010d Filip\u010denko", "text": "Nato nei pressi di Vorone\u017e nell'allora RSSF Russa.\nVita.\nConclusa la scuola dell'obbligo, impar\u00f2 il mestiere di tornitore. Successivamente si arruol\u00f2 nell'Armata Rossa, dove venne addestrato presso l'istituto per aspiranti piloti militari di \u010cuguev. Concluse tale addestramento raggiungendo il massimo dei voti con lode.\nNel 1950 inizi\u00f2 a prestare servizio presso l'aeronautica militare sovietica. Nel 1960 si laure\u00f2 - con studio a distanza - presso l'accademia dell'aeronautica militare. A partire dal 1964 inizi\u00f2 il suo addestramento da cosmonauta. Quale comandante di una navicella spaziale scelse il nomignolo di \u0411\u0443\u0440\u0430\u043d (\"Buran\", it. \"tempesta di neve\") partecipando alle missioni della Sojuz 7 (dal 12 ottobre al 17 ottobre 1969) e della Sojuz 16 (dal 2 dicembre all'8 dicembre 1974). Filip\u010denko raggiunse 216,25 ore di volo nello spazio. In particolar modo bisogna evidenziare la sua seconda missione nello spazio, il volo della Sojuz 16, la quale venne svolta quale ultima preparazione per l'imminente programma test Apollo-Sojuz. Sin dal 1973 fece infatti parte dell'equipaggio di riserva per questa missione e per tutto il progetto, svoltosi con la Sojuz 19 nel 1975.\nAl momento della missione l'ormai Colonnello dell'Aeronautica, Eroe dell'Unione Sovietica e \"pilota-cosmonauta dell'Unione Sovietica\" era sposato e padre di due figli."}
{"id": "426053", "revid": "6066", "url": "https://it.wikipedia.org/wiki?curid=426053", "title": "Vangelo Q", "text": ""}
{"id": "426055", "revid": "122246", "url": "https://it.wikipedia.org/wiki?curid=426055", "title": "Grotta dell'Angelo (Sant'Angelo a Fasanella)", "text": "Nel comune di Sant'Angelo a Fasanella in provincia di Salerno \u00e8 presente una grotta di tipo rupestre chiamata grotta dell'Angelo o grotta di San Michele Arcangelo in cui in passato intorno all'XI secolo si \u00e8 insediata una comunit\u00e0 religiosa appartenente all'ordine dei Benedettini.\nChiesa rupestre.\nDentro la grotta vi si trovano i resti mortali dell'abate Francesco Carocciolo, una cappella, sculture, affreschi trecenteschi, la statua in marmo di san Michele Arcangelo ed un pozzo. La cappella che si pu\u00f2 ammirare all'interno della grotta naturale \u00e8 dedicata all'Immacolata; poco lontano si pu\u00f2 vedere il pulpito dell'abate Francesco Carocciolo."}
{"id": "426056", "revid": "2730", "url": "https://it.wikipedia.org/wiki?curid=426056", "title": "Henry Moore", "text": "Figlio di minatore vive la sua infanzia tra i colleghi del padre e impara a guardare e conoscere il carbone, le rocce e le pietre grezze o levigate dall'acqua. \nStudia arte e al British Museum di Londra, che visita frequentemente, \u00e8 attratto dalla scultura antica sumera ed egizia.\nBiografia.\nFiglio di un minatore, Moore divenne famoso per le sue opere astratte in bronzo di grandi dimensioni e per le sue sculture squadrate in marmo. Durante i bombardamenti della seconda guerra mondiale da parte dei tedeschi, Moore come molti dei suoi concittadini londinesi, era solito rifugiarsi nelle stazioni della metropolitana. Da qui trasse ispirazione per molte delle sue opere che lo resero famoso. Il suo stile influenzato dall'arte primitiva e tribale rompe con i canoni classici tradizionali.\nHenry Moore amava ispirarsi al corpo umano. Le sue statue rappresentano corpi primitivi e deformati, spesso dalle lunghe membra innaturalmente distese ma dinamiche nel gioco dei movimenti. Spesso raffigurano donne, simbolo di fertilit\u00e0, o figure supine che sottolineano come l'uomo appartenga alla natura. Questo tema \u00e8 stato interpretato come un segno di speranza e di fede nell'umanit\u00e0, messaggio positivo che ha contribuito al successo di cui l'artista ha goduto dopo la seconda guerra mondiale.\nNel volume \"Mailart - Il recupero della memoria\" del critico Eraldo Di Vita si parla anche dei rapporti di Moore con l'arte postale. Una sua opera \u00e8 collocata a Prato in piazza San Marco, ed \u00e8 ora uno dei simboli della citt\u00e0 (\"Forma squadrata con taglio\", 1974)."}
{"id": "426058", "revid": "1318658", "url": "https://it.wikipedia.org/wiki?curid=426058", "title": "Boulevard p\u00e9riph\u00e9rique di Parigi", "text": "Il boulevard p\u00e9riph\u00e9rique di Parigi \u00e8 una strada comunale a scorrimento veloce a forma di un anello a quattro o pi\u00f9 corsie per ciascun senso di marcia. Inaugurato il 25 aprile 1973, lungo 35,040 chilometri, il \"p\u00e9riph\u00e9rique\" circonda quasi tutto il territorio comunale della capitale francese.\nLa strada \u00e8 percorsa quotidianamente da circa veicoli e risulta una delle strade pi\u00f9 trafficate della Francia.\nIl tracciato del \"p\u00e9riph\" delimita i confini della citt\u00e0 rispetto ai comuni limitrofi quasi per l'intero suo percorso, salvo che all'altezza del bois de Boulogne e del bois de Vincennes, che appartengono a Parigi ma ne sono separati dal \"p\u00e9riph\u00e8rique\". Lo stesso dicasi per l'eliporto e le zone limitrofe, appartenenti al XV \"arrondissement\".\nViabilit\u00e0.\n\u00c8 composto per la maggior parte della sua estensione da quattro corsie per senso di marcia, su cui la velocit\u00e0 \u00e8 limitata ai 70\u00a0km/h. La carreggiata interna \u00e8 chiamata \"p\u00e9riph\u00e9rique int\u00e9rieur\", quella esterna \u00e8 detta \"p\u00e9riph\u00e9rique ext\u00e9rieur\".\nIl Boulevard p\u00e9riph\u00e9rique ha lo status di strada normale urbana e non di autostrada. Per questo, la sua viabilit\u00e0 \u00e8 regolata dalle normali regole di priorit\u00e0 del codice della strada, tra cui l'obbligo di dare precedenza a destra. Questo significa che i veicoli che si immettono sulla corsia destra del \"p\u00e9riph\u00e9rique\" hanno precedenza su quelli che gi\u00e0 si trovano sulla stessa corsia, a differenza di quanto avviene su simili infrastrutture autostradali, in cui viene data priorit\u00e0 ai veicoli circolanti nell'arteria. Il motivo \u00e8 che la corsia pi\u00f9 esterna \u00e8 interamente dedicata all'uscita dei veicoli, facendo eccezione alla regola del codice che impone di circolare sempre sulla corsia pi\u00f9 a destra. Per questo, quegli autoveicoli che si trovano ancora a circolare sulla corsia pi\u00f9 esterna, senza aver imboccato l'uscita, sono tenuti a dare la precedenza a quelli entranti. Questi ultimi, peraltro, una volta entrati non possono spostarsi subito sulle corsie pi\u00f9 interne (salvo motivi ammessi, come pericoli o emergenze), perch\u00e9 trovano un tratto della loro corsia delimitato a sinistra da una linea continua (se non vi fosse la linea continua, provenendo da destra, avrebbero la precedenza anche su tutti gli altri veicoli circolanti nelle corsie pi\u00f9 interne).\nCome per le altre strade principali della Francia, il sistema di identificazione della percorrenza del \"p\u00e9riph\u00e9rique\" \u00e8 costituito da punti chilometrici, abbreviati con l'acronimo PK, distanti un chilometro l'uno dall'altro, misurati sull'asse del terrapieno centrale fra le due carreggiate. Il PK 0 si trova sul giunto di dilatazione del Pont amont sulla riva destra, in prossimit\u00e0 della Porta di Bercy. La percorrenza aumenta secondo il senso orario ed \u00e8 indicata da opportuna segnaletica. L'indicazione della percorrenza chilometrica sui cartelli \u00e8 sottolineata da una linea rossa se vista dalla carreggiata interna e blu se vista dalla carreggiata esterna.\n\u00c8 di gran lunga la strada pi\u00f9 frequentata di Francia con la media di 1,2 milioni di veicoli giornalieri. In particolare, il tratto tra porte de Bagnolet e porte de Montreuil, a 5 corsie per senso di marcia, \u00e8 tra le strade pi\u00f9 percorse d'Europa.\nSul \"p\u00e9riph\u00e9rique\" sono installati numerosi pannelli luminosi a messaggio variabile, che indicano i tempi previsti di percorrenza nelle varie tratte, i pericoli specifici e generici, inviti alla prudenza nella guida, e altri messaggi legati alla viabilit\u00e0 di Parigi e dei suoi dintorni."}
{"id": "426061", "revid": "486946", "url": "https://it.wikipedia.org/wiki?curid=426061", "title": "Apocrifi", "text": ""}
{"id": "426062", "revid": "767487", "url": "https://it.wikipedia.org/wiki?curid=426062", "title": "Lit (Lit)", "text": "Lit \u00e8 il quarto album dei Lit e il loro primo disco completamente nuovo dopo tre anni. Inoltre \u00e8 il loro primo album con la casa discografica Nitrus Records/DRT Entertainment (nei tre anni precedenti si divisero dalla RCA). L'album \u00e8 stato registrato al World Class Audio a Anaheim e al The Pool House a Fullerton in California."}
{"id": "426073", "revid": "466539", "url": "https://it.wikipedia.org/wiki?curid=426073", "title": "Gheorghe Zamfir", "text": "Biografia.\nGheorghe Zamfir incominci\u00f2 a suonare, completamente da autodidatta, il flauto traverso tradizionale. Continu\u00f2 la sua formazione all'Accademia di musica di Bucarest, dove fu alunno di Fanica Luca e in seguito, nel 1968, al conservatorio di Bucarest, senza conseguire alcun diploma di studio.\nDivenne famoso presso il grande pubblico internazionale negli anni sessanta quando fu scoperto dall'etnomusicologo svizzero Marcel Cellier che, durante quel periodo, si interess\u00f2 profondamente della musica folk rumena, e grazie a una preziosa interazione amichevole con il giovane strumentista che in quel periodo era sempre pi\u00f9 interessato da una profonda conoscenza per gli strumenti di natura etnica della famiglia dei flauti, Zamfir decise di dedicarsi definitivamente alla riscoperta e all'utilizzo solistico di strumenti flautistici meno conosciuti ma pi\u00f9 antichi come i flauti di Pan, nelle loro diverse taglie. Da quel momento la sua notoriet\u00e0 crebbe sempre di pi\u00f9.\nNei suoi cinquant'anni di carriera, durante i quali ha contribuito in modo determinante a far conoscere il flauto di Pan al grande pubblico, Zamfir ha vinto 120 tra dischi d'oro e di platino e venduto 120 milioni di dischi in tutto il mondo.\nOltre ad aver eseguito la colonna sonora del film \"Picnic ad Hanging Rock\" di Peter Weir, sue esecuzioni sono state utilizzate anche all'interno di svariate altre pellicole, quali ad esempio \"C'era una volta in America\", in cui esegue il brano \"Cockeye's Song\" di Ennio Morricone, \"The Karate Kid\", \"\", nel quale appare il brano \"The Lonely Shepherd\", \"Pioggia di ricordi\", nel quale appaiono \"Frunzulita Lemn Adus\", e \"Cintec De Nunta.\"\nSuo figlio Emmanuel Teodor, che vive in Canada, \u00e8 musicista e percussionista."}
{"id": "426074", "revid": "1318658", "url": "https://it.wikipedia.org/wiki?curid=426074", "title": "Resende", "text": ""}
{"id": "426080", "revid": "767487", "url": "https://it.wikipedia.org/wiki?curid=426080", "title": "L'invenzione di Morel (film)", "text": "L'invenzione di Morel \u00e8 un film di fantascienza del 1974 diretto da Emidio Greco, tratto dall'omonimo romanzo dello scrittore argentino Adolfo Bioy Casares.\n\u00c8 stato presentato nella Quinzaine des R\u00e9alisateurs al Festival di Cannes 1974.\nTrama.\nUn evaso fuggito da un penitenziario collocato su un'isola, approda senza saperlo su un'altra isola, da tempo abbandonata. Un giorno vede delle figure stagliarsi sull'alta scogliera, degli uomini e delle donne, vestiti in maniera molto elegante ma antiquata, stile anni '20, che sembrano trascorrere una piacevole villeggiatura. Li spia, sperando di non essere visto, e un giorno vede intenta a leggere solitariamente una giovane donna, che scoprir\u00e0 chiamarsi Faustine.\nFaustine lo vede, o almeno \u00e8 questo quello che il naufrago pensa, ma non d\u00e0 alcun allarme. Egli \u00e8 convinto che abbia voluto aiutarlo, per questo cerca di ritrovarsi da solo con lei per poterle parlare. Ma Faustine sembra non curarsi della sua presenza, cos\u00ec una notte il naufrago penetra nella villa e scopre che Faustine non \u00e8 l'unica a ignorarlo.\nDeciso a capire, s'intrufola nuovamente nella villa e assiste a una riunione degli ospiti. Morel, il padrone di casa, sta illustrando l'esperimento in cui ha coinvolto, a loro insaputa, tutti gli ospiti: sono stati ripresi, per tutto il tempo della loro permanenza sull'isola, da una macchina di sua invenzione, capace di riprodurre all'infinito quei sette giorni di \"spensierata gaiezza\".\nAlcuni degli ospiti sono increduli, altri furibondi: chi perch\u00e9 si vede vittima di un raggiro, chi perch\u00e9 preoccupato della propria salute (gli impiegati su cui Morel aveva fatto un simile esperimento sono tutti morti). Morel, offeso, esce dalla stanza: un ospite (Roberto Herlitzka) lo raggiunge scusandosi per la reazione di alcuni di loro e gli chiede di rientrare per finire di leggere la spiegazione, scritta su una lettera. Ma Morel \u00e8 irremovibile e, indignato, non rientra nella villa: un ospite legger\u00e0 la lettera ai presenti e si capisce cos\u00ec che il soggiorno sull'isola risale al 1929. Il naufrago realizza dunque che la Faustine che vede \u00e8 quella vissuta almeno cinquant'anni prima, immortalata e ciclicamente riproposta dalla macchina.\nA questo punto la scelta per lui \u00e8 difficile: lasciare l'isola e cercare la sua Faustine oppure trovare il modo di entrare anch'egli nella proiezione, cos\u00ec da poter, forse, penetrare nel piano della memoria di Faustine e vivere con lei per sempre. Sceglie questa strada e, dopo aver attivato la macchina, cerca di modellare i suoi gesti e le sue movenze a quelle di Faustine, ricreando l'illusione che siano avvenuti contemporaneamente.\nLa macchina, per\u00f2, ha un effetto nefasto su di lui, come se la sua essenza, una volta immortalata, non possa pi\u00f9 esistere nella realt\u00e0: lentamente, infatti, il suo corpo si sta disfacendo. In un ultimo momento di lucidit\u00e0 e di forza, distrugge la macchina.\nCuriosit\u00e0.\nLa prima parte del film, quasi un terzo del totale, \u00e8 senza dialogo. Il primo \u00e8 esattamente dopo 32 minuti, nella scena in cui il protagonista evaso si presenta a Faustine.\nIl fabbricato che Morel chiama \"Il museo\" \u00e8 stato costruito appositamente per il film, senza fondamenta, da manovalanza dell'isola di Malta, utilizzando il celebre calcare locale giallo (impropriamente detto \"tufo\"). Invece i ricchi interni in marmo sono stati riprodotti interamente a Cinecitt\u00e0, avvalendosi esclusivamente di cartapesta."}
{"id": "426081", "revid": "834", "url": "https://it.wikipedia.org/wiki?curid=426081", "title": "Htm", "text": ""}
{"id": "426084", "revid": "1782831", "url": "https://it.wikipedia.org/wiki?curid=426084", "title": "Azoun Obarskyr IV", "text": "Azoun Obarskyr IV \u00e8 un personaggio immaginario appartenente all'ambientazione \"Forgotten Realms\".\nPer anni celebre condottiero e re del Cormyr, una delle regioni centrali del continente Faer\u00fbn, \u00e8 morto nel 1371 CV. Grazie a lui la nazione ha attraversato anni di pace e prosperit\u00e0. Al defunto monarca \u00e8 succeduto il nipote appena nato, Azoun V, figlio di Tanalasta Obarskyr, prima figlia del re; data la tenera et\u00e0 del bambino, il governo \u00e8 attualmente nelle mani della Reggente Alusair Obarskyr, seconda figlia del re.\nLe ultime fasi della vita di Azoun IV sono raccontate in una trilogia di romanzi, inedita in Italia, denominata \"The Cormyr Saga\" (autori Ed Greenwood, Jeff Grubb, Troy Denning):\nStoria.\nNato nel 1307 CV, sal\u00ec al trono nel 1336 CV. Per circa 35 anni govern\u00f2 con saggezza il Cormyr, aiutato dal suo consigliere, il Mago Reale Vangerdahast, portando al paese pace, prosperit\u00e0 e stabilit\u00e0.\nNel 1360 CV Azoun IV fu uno dei capi dell'alleanza Faer\u00fbniana che contrast\u00f2 l'invasione dell'Orda Tuigan. Egli stesso affront\u00f2 e uccise il condottiero Tuigan Khahan Yamun.\nGli ultimi due anni del suo regno furono i pi\u00f9 cupi: il Cormyr fu invaso da numerose orde di orchi e goblin, mentre alcuni antichi nemici degli Obarskyr tornarono trasformati in \"ghazneth\" (creature alate malvagie, capaci di assorbire la magia). Pur inizialmente sconfitto e tradito da alcuni nobili, il re continu\u00f2 a combattere, anche quando alle schiere nemiche si un\u00ec il grande Dragone rosso Nalavarauthatoryl, chiamato \"Diavolo Drago\", uno dei pi\u00f9 potenti draghi di Faer\u00fbn.\nIl re Azoun IV mor\u00ec nel 1371 CV, combattendo un lungo scontro con il \"Diavolo Drago\" e riuscendo ad uccidere il suo avversario.\nTuttora gli oggetti del re sono scomparsi; molti avventurieri sono ancora alla ricerca degli stessi."}
{"id": "426087", "revid": "36426", "url": "https://it.wikipedia.org/wiki?curid=426087", "title": "Chiesa di San Pier Scheraggio", "text": "La ex-chiesa di San Pier Scheraggio si trova in via della Ninna a Firenze.\nStoria.\nEra un'importante chiesa della Firenze medioevale, prioria di uno dei sestieri cittadini, che fu in larga parte distrutta nel 1560 quando furono realizzati gli Uffizi per opera di Giorgio Vasari.\nSu via della Ninna sono ancora visibili i resti della chiesa (soprattutto le colonne della navata e alcuni archi) ed all'interno degli Uffizi (dietro alla ex-biglietteria) esiste ancora una navata della medesima, usata per occasioni speciali ed esibizioni temporanee.\nIl nome della chiesa deriva dal fossato di \"schiaraggio\" che correva lungo la prima cinta muraria. Consacrata nel 1068, l'importante chiesa romanica non serv\u00ec soltanto per le funzioni religiose, ma anche per le riunioni dei Consigli del Comune prima della costruzione del Palazzo dei Priori (il palazzo della Signoria o Palazzo Vecchio). Qui parlarono Dante e Boccaccio, in particolare dal famoso pulpito che oggi si trova nella chiesa di San Leonardo in Arcetri. Il rosoncino mormoreo con raggi che decorava la facciata veniva creduto (o comunque si fingeva di crederlo) la ruota del carroccio fiesolano preso durante la guerra del 1123.\nLa chiesa, a tre navate, era affrescata all'interno, cosa piuttosto singolare per un edificio romanico, con una famosa \"Madonna con il Bambino\" di Cimabue. La dolcezza della Madonna, che sembrava tenere il figlio per farlo addormentare, le valse il soprannome di \"Madonna della ninna nanna\", dal quale deriv\u00f2 il nome ancora in uso di via della Ninna. Gi\u00e0 nel 1298, con la costruzione di Palazzo Vecchio (all'epoca \"Palazzo dei Priori\"), la chiesa era stata rimpicciolita demolendo proprio la cappella della Madonna di Cimabue.\nNonostante il passato cos\u00ec illustre, fu vittima ancora di trasformazioni e distruzioni, prima nel 1410, per l'allargamento della via della Ninna, quando la chiesa perse la navata nord e poi nel 1560, quando fu inglobata nel palazzo delle Magistrature o degli Uffizi. In quel occasione perse anche il campanile, la canonica ed il piccolo cimitero. Continu\u00f2 comunque ad essere una chiesa, nei cui sotterranei ad esempio si riunirono, per un certo periodo, la Compagnia di Sant'Antonio Abate dei Macellari, quella della Piet\u00e0 dei Tavolaccini (i tavolaccini erano quelli che aprivano e chiudevano le porte nelle mura), quella dell'Assunta di San Pier Scheraggio. \nSan Pier Scheraggio cess\u00f2 di essere officiata nel 1743, al tempo dei Lorena, diventando l'Archivio dei Tribunali.\nUna targa posta sulla parete esterna recita: \"Avanzi e vestigia / Della chiesa di San Piero a Scheraggio / Che dava nome ad uno dei sesti della citt\u00e0 / E fra le cui mura nei consigli del popolo / Son\u00f2 la voce di Dante\".\nNel 2020 tornata visibile, dentro gli Uffizi, una navata di San Pier Scheraggio, compresi gli scavi."}
{"id": "426090", "revid": "36426", "url": "https://it.wikipedia.org/wiki?curid=426090", "title": "San Pier Scheraggio", "text": ""}
{"id": "426091", "revid": "599013", "url": "https://it.wikipedia.org/wiki?curid=426091", "title": "Punzonatura", "text": "La punzonatura \u00e8 l'atto di imprimere un segno, o una forma, su una superficie mediante la pressione o la percussione di uno strumento detto punzone (dal latino \"punctio\", pungere).\nStoria.\nIl primo esempio importante di punzonatura applicata all'arte pittorica si ha nell'affresco della \"Maest\u00e0\" di Simone Martini nel palazzo Pubblico di Siena (1315 circa).\nQuesta tecnica veniva anticamente utilizzata nella lavorazione e decorazione di metalli e nella produzione di monete, poi anche per la dentellatura dei francobolli. Nell'arte della doratura su tavola, la punzonatura veniva adoperata per ottenere effetti di particolare preziosit\u00e0 e bellezza.\nOggi viene utilizzata frequentemente in meccanica per lavorare le lamiere, tramite uno stampo o \"(matrice)\" ed un punzone che riproducono la forma del foro da ottenere. La lamiera viene appoggiata sullo stampo e la pressione del punzone provoca la recisione della lamiera.\nTecnologie utilizzate.\nSi usano macchine automatiche (\"punzonatrici\") per tagliare e forare lamiere metalliche (alluminio o acciaio) di spessore fino a 25\u201330\u00a0mm. Con punzonatrici evolute a controllo numerico (CNC) si possono effettuare lavorazioni di taglio e sagomatura (roditura) anche molto complesse in modo veloce e sicuro. Fino ai primi anni ottanta e fino alla diffusione degli impianti di ossitaglio, le punzonatrici furono l'unico modo pratico di tagliare e lavorare lamiere di spessore maggiore di 2-3 millimetri.\nUtilizzo del termine in altri contesti.\nIn gergo ciclistico la punzonatura \u00e8 la verifica delle licenze, l'assegnazione dei numeri di gara e l'eventuale controllo dei velocipedi dove previsto. Tale atto \u00e8 divenuto noto a seguito di una scena del film Fantozzi contro tutti dove il Visconte Cobram ex ciclista appassionato di tale sport, assurto ai vertici aziendali, interroga il protagonista chiedendogli il significato di tale termine ottenendo per\u00f2 solo alcuni vagheggiamenti totalmente errati e risibili venendo messo quindi alla berlina dagli astanti ugualmente ignoranti in materia."}
{"id": "426094", "revid": "22356", "url": "https://it.wikipedia.org/wiki?curid=426094", "title": "Allosauri", "text": ""}
{"id": "426101", "revid": "474175", "url": "https://it.wikipedia.org/wiki?curid=426101", "title": "Orta Nova", "text": "Orta Nova (fino al 1862 chiamata \"Orta\") \u00e8 un comune italiano di abitanti della provincia di Foggia in Puglia.\nGeografia.\nOrta Nova \u00e8 situata nel cuore del Tavoliere delle Puglie, a 24,7 km a sud-est di Foggia.\nStoria.\nIl toponimo di Orta \u00e8 attestato in atti notarili del 1142 e in un documento del 1184 secondo il quale si trattava di un casale alle dipendenze dell'abbazia di Venosa. Si ha notizia di una residenza imperiale, fatta erigere da Federico II, che ne affidava l'esecuzione all'architetto Anseramo da Trani. A tale residenza fa cenno un frammento epigrafico rinvenuto alla fine del XVIII secolo e del quale permane solo una documentazione fotografica realizzata dall'Haseloff agli inizi del Novecento.\nDalla residenza in Orta, Federico II emise nella primavera del 1240 numerosi editti, raccolti nei \"Registri della Cancelleria Angioina\" ricostruita da R. Filangieri. Tra il 1259 ed il 1263 \u00e8 documentata la presenza di Manfredi che, da Orta, eman\u00f2 il \"Datum Orte\", atto col quale aveva inizio la fondazione di Manfredonia. Editti promulgati da Carlo D'Angi\u00f2 tra il 1266 ed il 1283 riguardano la ristrutturazione del Castello di Orta e della Masseria Regia \"custodita\" dal nobile Egidio de Ogale nel 1269. L'anno successivo troviamo \"contergius\" - e dunque custode - \"castri Orte\" Pietro Galesio, mentre nel 1271 il \"carpenterius\" Giovanni da Toul ripara il \"palazzo\". Tra il 1272 ed il 1273, Orta veniva abbandonata dagli abitanti, inducendo il Carlo D'Angi\u00f2 ad ordinare di ritornare nel \"Casale\", promettendo esenzioni dai tributi. In questo periodo era custode del castello Roberto de Sancto Arnulfo\nLe ultime notizie di epoca angioina sono del biennio 1275 - 1277, con Paolino Normando custode del Palazzo, e del 1294, quando Carlo II d'Angi\u00f2 faceva dono a suo figlio di questi territori. Con gli Aragonesi, nel 1418, Orta da propriet\u00e0 regia diventava feudo dei Caracciolo insieme a Cerignola. Con una lettera del 1429 la regina Giovanna II d\u00e0 incarico di sovrintendere alle necessit\u00e0 di chi conduceva le greggi al pascolo in Puglia e Capitanata, istituendo cos\u00ec la \"mena\", regolata nel 1447 con nuove norme da Alfonso d'Aragona. A tali pascoli, riuniti in comprensori, fu dato il nome di \"locazioni\" e nel 1548 venne istituita la \"locazione d'Orta\".\nIl 2 novembre 1611 il feudo veniva acquistato dai Gesuiti che iniziarono la trasformazione della residenza imperiale; nel 1615 \u00e8 documentata una spesa di 800 ducati per la costruzione di taverna e masseria; i Gesuiti in seguito continuarono ad investire, spendendo, nel 1645, 1.500 ducati per ampliare il palazzo e costruire la Chiesa, demolita nel 1951 quando scomparve l'arco federiciano studiato dall'Haseloff. Nel 1731 l'edificio veniva completato, assumendo la conformazione ad \"L\", visibile ancora oggi. Attorno al convento dei Gesuiti ed alla Chiesa sorgevano i primi nuclei abitativi di Orta Nova.\nEspulsi i Gesuiti nel novembre del 1767, il grande feudo ritorn\u00f2 alla corona. Nel 1773, per ordine di re Ferdinando IV di Napoli, furono istituite le colonie di Orta, Ordona, Carapelle, Stornarella e Stornara: i \"Cinque Reali Siti\". Ciascun colono ebbe in affitto \"renovandum\" una partita (10 versure) di terreno sativo, due bovi, le sementi, una casa con due versure di mezzana ad uso di pascolo. Le famiglie che concorsero alla censuazione di Orta (105) e dei villaggi annessi di Ordona (93) e di Carapelle (56) vennero dalla Capitanata, dalla Terra di Bari e dal Principato Ultra.\nLe colonie furono poi vendute dai Borbone; e nel 1795, rescisso il contratto, vennero cedute al duca Nicola de Sangro. In seguito, in un clima di rinnovamento politico - sociale, il re Giuseppe Bonaparte affranc\u00f2 gli abitanti da ogni sospensione sopprimendo la Dogana delle pecore, per dare migliore assetto ai cinque siti. Per la legge sul Tavoliere, i coloni furono chiamati a rinnovare il contratto che da affitto temporaneo divenne perpetuo.\nNel 1806 Orta, con altre colonie vicine, veniva riacquistata dal Demanio e due anni dopo, con decreto di Giuseppe Napoleone I, Orta fu eretta a comune autonomo. Il 26 ottobre 1863 ad Orta veniva aggiunto il suffisso Nova per distinguerla da altre localit\u00e0 italiane con lo stesso nome. Dal 1918 cominciarono a insediarsi nelle campagne di Orta Nova famiglie di contadini veneti che contribuirono alla bonifica delle terre.\nInfrastrutture e trasporti.\nOrta Nova \u00e8 dotata di stazione ferroviaria sulla ferrovia Adriatica, distante dal centro abitato e collegato con servizio pubblico di autobus offerto da Ferrovie del Gargano; La stazione \u00e8 servita da treni regionali per Foggia e Bari, 7 giorni su 7, dove \u00e8 possibile raggiungere il capoluogo in circa 1:40 minuti.\nInoltre l'Aeroporto Mezzanone, che prende il nome dal borgo pi\u00f9 vicino, \u00e8 di propriet\u00e0 ortese ma \u00e8 stato abbandonato per atterraggi civili. Ha fatto da supporto durante la seconda guerra mondiale.\nI collegamenti stradali sono inoltre assicurati dalla Strada statale 16 Adriatica.\n\u00c8 anche dotata di strade provinciali, che sono: S.P.83, S.P.80 e S.P.81.\n\u00c8 collegata con Foggia da un servizio di trasporto pubblico anche di autobus gestiti da Ferrovie del Gargano.\nAmministrazione.\nIl primo amministratore comunale dell'allora denominata Orta di Capitanata e di cui si ha notizia fu il March. Vincenzo Filiasi (dal 1806 al 1809).\nTra i sindaci eletti dal Consiglio comunale a partire dal 1946, si ricorda soprattutto l'ins. Saverio Zampini, socialista, che govern\u00f2 Orta Nova dal 25/5/1952 fino al 23/7/82. A lui \u00e8 anche intitolata l'aula del Consiglio comunale.\nNel 1994, anno a partire da cui i sindaci sono eletti direttamente dal popolo, \u00e8 eletto Giuseppe Moscarella (centrodestra), che ricoprir\u00e0 l'incarico per altri due mandati complessivi intervallato da Michele Vece (lista civica).\nIl 16 maggio 2011 \u00e8 eletta Maria Rosaria Calvio (PD), dopo il ballottaggio con Michele Antonio Porcelli (lista civica) con i 53.84% di voti. L'11 gennaio 2014 i 5 consiglieri di maggioranza e 4 di minoranza firmano le dimissioni decretando la conclusione prematura del mandato di Maria Rosaria Calvio.\nL'8 giugno 2014 al turno di ballottaggio viene eletto sindaco Gerardo Tarantino (lista civica).\nIl 10 giugno 2019 al turno di ballottaggio viene eletto sindaco Domenico Lasorsa (lista civica)."}
{"id": "426104", "revid": "47767", "url": "https://it.wikipedia.org/wiki?curid=426104", "title": "Sereni (cognome)", "text": "Sereni \u00e8 un cognome di lingua italiana.\nVarianti.\nSeren, Serena, Sereno, Serenella, Serenello, Serenelli.\nOrigine e diffusione.\nDall'aggettivo \"sereno\", gi\u00e0 presente come \"cognomen\" latino \"serenus\". Nella forma Sereni, \u00e8 diffuso nel Centro-Nord con circa duemila nuclei; registra anche una decina di presenze al Sud e in Sardegna. Esiste tra le molte famiglie Sereni non ebraiche, una famiglia ebraica con questo cognome, presente a Roma e in parte trasferita in Israele: tra i pi\u00f9 noti Enzo e Ada Sereni\nAltro.\nArma della famiglia Sereni di Modena: \"D'azzurro ad un cerchio d'oro, accompagnato da tre delfini dello stesso; al capo mantellato carico di tre stelle dell'Ordine di N.S. del Monte Carmelo\" (Duilio Giacobone \"Miscellanea - Archivio Araldico Italiano\", settembre 1988)."}
{"id": "426106", "revid": "1226", "url": "https://it.wikipedia.org/wiki?curid=426106", "title": "Pier Cloruro Lambicchi", "text": ""}
{"id": "426108", "revid": "2075278", "url": "https://it.wikipedia.org/wiki?curid=426108", "title": "Sony Music", "text": "La Sony Music (SM) \u00e8 una societ\u00e0 statunitense che rappresenta una delle tre pi\u00f9 grandi etichette discografiche (\"major\") nell'industria musicale, controllata dall'azienda multinazionale Sony. Le altre due sono la Universal Music Group e la Warner Music Group.\nStoria.\nNel 1988 la Sony acquisisce il catalogo dei dischi CBS Records per due miliardi di dollari e nel 1991 la ribattezza Sony Music Entertainment. La CBS mantiene comunque i diritti sul proprio marchio. La Sony acquisisce anche il catalogo della Columbia Graphophone Company direttamente dalla EMI, e successivamente anche quello della Epic Records, diventando la sezione pop-rock del listino Sony.\nNel 2004 la Sony Music Entertainment crea una joint-venture con un'altra casa di produzione storica, la BMG, creando l'impero musicale Sony BMG Music Entertainment e controllando di fatto pi\u00f9 della met\u00e0 del mercato musicale mondiale. Durante l'estate del 2008, la quota societaria in mano al gruppo Bertelsmann (BMG) passa interamente alla Sony, dando vita al nuovo nome Sony Music."}
{"id": "426109", "revid": "12497", "url": "https://it.wikipedia.org/wiki?curid=426109", "title": "Sony Music Entertainment", "text": ""}
{"id": "426110", "revid": "12497", "url": "https://it.wikipedia.org/wiki?curid=426110", "title": "Sony BMG Music Entertainment", "text": ""}
{"id": "426113", "revid": "36426", "url": "https://it.wikipedia.org/wiki?curid=426113", "title": "Via de' Calzaiuoli", "text": ""}
{"id": "426115", "revid": "36426", "url": "https://it.wikipedia.org/wiki?curid=426115", "title": "Via Calzaiuoli", "text": ""}
{"id": "426119", "revid": "46291", "url": "https://it.wikipedia.org/wiki?curid=426119", "title": "Moltkia", "text": "Moltkia \u00e8 un genere di piante della famiglia delle Boraginacee.\nDescrizione.\nComprende specie erbacee perenni o arbusti nani.\nI fiori pentameri, sono portati in cime bratteate terminali.\nI calici sono divisi fin quasi alla base.\nLa corolla, che pu\u00f2 avere colorazione azzurra, porpora o gialla, \u00e8 infundibuliforme e senza scaglie o anello di peli alla fauce. \nGli stami, che possono essere inclusi o sporgenti, sono inseriti alla met\u00e0 della corolla o sopra la met\u00e0 di questa; le antere spesso terminano con una corta punta (apicolate), ma non hanno proiezioni connettivali all'apice e non sono sagittate o apicolate alla base. \nLo stilo sporgente; ha uno stimma piccolo, intero o intagliato e leggermente biforcuto. \nLe nucule spesso solitarie per aborto, ovoidi e curve, di solito lisce e lucenti, sono carenate ventralmente e hanno la base piatta.\nDistribuzione e habitat.\nIl genere ha distribuzione euro-asiatica, essendo presente in Italia, ex-Yugoslavia, Albania, Grecia, Transcaucasia, Turchia, Libano, Siria, Iran e Iraq. In Italia \u00e8 presente una sola specie (\"M. suffruticosa\") diffusa sulle Alpi Apuane e nelle Prealpi Venete.\nSi rinviene in luoghi montagnosi specialmente nelle crepe delle rocce.\nTassonomia.\nIl genere comprende le seguenti specie:"}
