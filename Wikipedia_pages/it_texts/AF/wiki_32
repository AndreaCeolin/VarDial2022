{"id": "441881", "revid": "287204", "url": "https://it.wikipedia.org/wiki?curid=441881", "title": "Mu\u02bfallaq\u0101t", "text": "Le Mu\u02bfallaq\u0101t () costituiscono la raccolta pi\u00f9 nota di poesie arabe, composte probabilmente nel VI secolo, cio\u00e8 in epoca preislamica e riunite insieme per\u00f2 nell'VIII secolo.\nQuesta antologia sembra infatti che sia stata collezionata da \u1e24amm\u0101d al-R\u0101wiya a seguito di una richiesta del califfo interessato a una raccolta di poesie antiche per il figlio. Secondo alcune fonti arabe il califfo in questione sarebbe stato Mu\u02bf\u0101wiya (661-680) e, secondo altre, \u02bfAbd al-Malik (685-705).\nQuali siano stati il committente e il movente che hanno portato alla organizzazione della raccolta, \u00e8 certo che nei secoli queste poesie sono divenute un modello per i poeti arabi tanto che alcune di esse fanno parte, ancor oggi, dei programmi scolastici dei Paesi arabi.\nLa personalit\u00e0 del poeta iracheno \u1e24amm\u0101d al-R\u0101wiya, accusato talvolta dalle fonti di essere poco onesto nella sua importante attivit\u00e0 di trasmettitore di poesia, ha sollevato dubbi sull'autenticit\u00e0 e sull'attribuzione di tanta poesia araba preislamica, fra cui anche delle \"Mu\u02bfallaq\u0101t\".\nIl titolo \"Mu\u02bfallaq\u0101t\" \u00e8 documentato soltanto a partire dal X secolo, mentre precedentemente si hanno notizie di antologie dal titolo diverso, per esempio \u201cle Sette\u201d, che - visti i contesti in cui sono citate - fanno supporre che si trattasse di questa stessa raccolta. Sempre nel secolo X cominciano ad apparire anche le spiegazioni relative al significato del titolo. Secondo la tradizione, recepita anche da Wolfgang Goethe nel suo \"West-\u00f6stlicher Divan\", il participio passivo sostantivato \"Mu\u02bfallaq\u0101t\", \"le Appese\", starebbe a ricordare che queste poesie erano scritte, per la loro bellezza, su stoffa e appese alla Mecca nella Ka\u02bfba. Infine, basandosi sull'uso frequente nei titoli di opere arabe di termini indicanti gioielli, alcuni orientalisti, fra cui Charles Lyall e Theodor N\u00f6ldeke, hanno supposto che il titolo indicasse ciondoli preziosi, \"pendentif\" appunto.\nCome abbiamo visto si ha notizia di un'antologia composta da sette \"qaside\", come sembra fosse quella di Hamm\u0101d e come \u00e8 la maggior parte delle edizioni delle \"Mu\u02bfallaq\u0101t\". Cos\u00ec le \"qaside\" che appaiono in tutte le recensioni sono quelle attribuite a Imru l-Qays, Zuhayr e Lab\u012bd a cui sono aggiunte, nella maggior parte dei casi, quelle di \u2018Antara, Tarafa, \u02bfAmr b. Kulth\u016bm e al-\u1e24\u0101rith b. Hilliza; infatti, per esempio al-Mufaddal (m. 790 ca.) sostituisce la \"qas\u012bda\" di \u02bfAntara e quella di al-\u1e24\u0101rith con una di al-N\u0101bigha e una di al-A\u02bfsh\u0101, cos\u00ec come, in altre edizioni, l'antologia comprende dieci nomi, aggiungendo ai primi sette anche al-N\u0101bigha al-Dhuby\u0101n\u012b, al-A\u02bfsh\u0101 e \u02bfAb\u012bd b. al-Abras.\nTutti questi poeti sarebbero vissuti nel secolo antecedente l'Islam in una societ\u00e0 molto meno uniforme di quanto normalmente si crede e delle cui realt\u00e0 umane, sociali e politiche furono i portavoce. Pertanto le sette \"Mu\u02bfallaq\u0101t\" (di cui si pu\u00f2 vedere la traduzione italiana e i testi arabi in Amaldi 1991 e 1999), si presentano affatto simili fra loro anche se, essendo \"qaside\", affrontano i temi peculiari di questa antica forma poetica araba. Cos\u00ec pur avendo versi dedicati all'amore, alla descrizione o al vanto ognuna di esse ha proprie peculiarit\u00e0 tematiche e formali legate alla personalit\u00e0 del poeta, ma anche all'impostazione personale o tribale.\nLa \"mu\u02bfallaqa\" di Imru l-Qays, che secondo la tradizione sarebbe l'inventore della \"qas\u012bda\", \u00e8 nota in modo particolare per le descrizioni naturali che il poeta vi inserisce e che si susseguono a commento del viaggio, reale e metaforico, che il poeta compie. Infatti, come la maggior parte delle \"qaside\", il poeta parte dai resti dell'accampamento abbandonato dall'amata e affronta gli spazi aperti dell'Arabia fra animali e paesaggi naturali, accompagnato dalla sua cavalcatura e sostenuto da ricordi amorosi.\nLa \"mu\u02bfallaqa\" di Zuhayr \u00e8 in lode di due capi della trib\u00f9 dei B. Dhuby\u0101n che riuscirono a porre fine a una lunga e sanguinosa guerra fra la loro e i B. Abs. Il tema degli orrori della guerra si intreccia con quello della caducit\u00e0 della vita affrontata dal vecchio poeta grazie alla fede in un Dio onnipotente. La composizione termina con una serie di versi divenuti proverbiali anche se \u00e8 impossibile stabilire se sono i versi di Zuhayr a essere divenuti proverbi o piuttosto se il poeta abbia fatto sue espressioni di saggezza collettiva.\nLa struttura della \"mu\u02bfallaqa\" di Lab\u012bd corrisponde a quella codificata della \"qas\u012bda\". Infatti inizia con la descrizione dell'accampamento abbandonato dalla donna amata e dalla sua trib\u00f9, per proseguire con il viaggio del poeta, accompagnato dal suo dromedario, nella cui descrizione Lab\u012bd si sofferma con paragoni e metafore. Da qui inizia l'auto-elogio, costruito intorno alla descrizione della propria vita talvolta allegra, fra vino e amori, talaltra difficile, fra scontri fisici e verbali.\nAnche la \"mu\u02bfallaqa\" di \u02bfAntara affronta temi soggettivi, quali l'amore per la cugina \u02bfAbla, e il coraggio e le virt\u00f9 mostrate dal poeta in tante situazioni difficili ricordando, fra l'altro, anche il suo valoroso cavallo morto in battaglia. Tutti questi temi si intrecciano, infine, con dolci e vive descrizioni naturali che fanno di questa poesia una delle pi\u00f9 note.\nLa \"mu\u02bfallaqa\" di Tarafa, pur seguendo anch'essa lo schema della \"qasida\", \u00e8 famosa in modo particolare per la descrizione della cammella che occupa ben 28 versi, descrizione realistica costruita attraverso una scomposizione del corpo dell'animale i cui elementi portano a una serie di paragoni in cui la vita quotidiana si trasforma, anche grazie a un difficile lessico.\nLe \"mu\u02bfallaq\u0101t\" di \u02bfAmr ibn Kulth\u016bm e di Al-\u1e24\u0101rith ibn Hilliza sono strettamente connesse, in quanto i due poeti, portavoce delle rispettive trib\u00f9, perorano la causa del proprio gruppo in presenza del re dei Lakhmidi. Entrambe sono dunque due \"qaside\" tribali ricche di lodi e di velate minacce per il sovrano da ingraziarsi, di vanto del gruppo e di attacco agli avversari."}
{"id": "441882", "revid": "405275", "url": "https://it.wikipedia.org/wiki?curid=441882", "title": "Super Saiyan II", "text": ""}
{"id": "441883", "revid": "842", "url": "https://it.wikipedia.org/wiki?curid=441883", "title": "Carattere tipografico", "text": ""}
{"id": "441884", "revid": "363333", "url": "https://it.wikipedia.org/wiki?curid=441884", "title": "Socialismo in un solo paese", "text": "Il socialismo in un solo Paese \u00e8 una teoria economico-politica avanzata e sviluppata da Iosif Stalin sulla base di uno scritto di Vladimir Lenin del 1915. La tesi del socialismo in un solo Paese fu presentata da Bucharin al XIII Congresso del Partito Comunista dell'Unione Sovietica del 1924 in contrapposizione a quella della rivoluzione permanente di Lev Trockij e partiva dal presupposto che le prospettive di una rivoluzione europea fossero fallite dopo la distruzione della Lega Spartachista adoperata dai \"Freikorps\" del ministro della difesa tedesco Gustav Noske nel 1919 e sottolineava la necessit\u00e0 impellente del consolidamento della \u00abpatria del socialismo\u00bb (l'Unione Sovietica) attraverso la normalizzazione dei rapporti con gli altri Paesi capitalisti e il convogliamento di tutte le risorse economiche dei partiti comunisti occidentali in questa impresa.\nStoria.\nLa sconfitta di varie insurrezioni proletarie in nazioni quali Germania e Ungheria posero bruscamente fine alle speranze dei Bolscevichi di un'imminente rivoluzione mondiale. Nella prima edizione del libro \"I fondamenti del Leninismo\" (1924), Iosif Stalin si atteneva ancora alla dottrina marxista ortodossa che afferma come una rivoluzione socialista in un solo Paese sia insufficiente ai fini della realizzazione del comunismo. Vladimir Lenin mor\u00ec nel gennaio 1924 ed entro la fine dell'anno, nella seconda edizione del libro, la posizione ideologica di Stalin cambi\u00f2 in maniera diametralmente opposta affermando \"il proletariato pu\u00f2 e \"deve\" costruire la societ\u00e0 socialista in un solo Paese\". Nell'aprile 1925, Nikolaj Ivanovi\u010d Bucharin elabor\u00f2 il concetto nel pamphlet \"Possiamo costruire il socialismo in un paese in assenza della vittoria del proletariato nell'Europa occidentale?\", e l'Unione Sovietica adott\u00f2 il socialismo in un solo paese come politica ufficiale di Stato dopo l'articolo di Stalin \"Sulle questioni del Leninismo\" del gennaio 1926. Il periodo 1925\u20131926 segn\u00f2 un cambio di rotta nel comunismo internazionale dall'idea di una rivoluzione globale al concetto della difesa dello Stato sovietico, segnando il passaggio dal \"comunismo di guerra\" alla \"nuova politica economica\".\nNel suo articolo del 1915 \"Sulla parola d'ordine degli Stati Uniti d'Europa\", Lenin aveva scritto: \u00abL'ineguaglianza dello sviluppo economico e politico \u00e8 una legge assoluta del capitalismo. Ne risulta che \u00e8 possibile il trionfo del socialismo dapprima in alcuni paesi o anche in un solo paese capitalista, preso separatamente. Il proletariato vittorioso di questo paese, espropriati i capitalisti e organizzata nel proprio paese la produzione socialista, si porrebbe contro il resto del mondo capitalista, attirando a s\u00e9 le classi oppresse degli altri paesi, infiammandole a insorgere contro i capitalisti, intervenendo, in caso di necessit\u00e0, anche con la forza armata contro le classi sfruttatrici e i loro Stati\u00bb.\nNel gennaio 1918, Lenin scrisse: \u00abSo che ci sono, naturalmente, saggi che pensano di essere molto intelligenti e si definiscono addirittura socialisti, i quali affermano che il potere non avrebbe dovuto essere preso prima che la rivoluzione fosse scoppiata in tutti i paesi. Non sospettano che parlando in questo modo stiano abbandonando la rivoluzione e andando dalla parte della borghesia. Attendere fino a quando le classi lavoratrici provochino una rivoluzione su scala internazionale significa che tutti dovrebbero rimanere fermi nelle loro aspettative. Questa \u00e8 una sciocchezza\u00bb.\nDopo la morte di Lenin, Stalin utilizz\u00f2 queste citazioni e altre per legittimare il proprio punto di vista sul socialismo in un solo paese. Tuttavia egli non si rese conto che Lenin successivamente cambi\u00f2 la sua posizione, ricongiungendosi alle teorie marxiste sull'Internazionalismo proletario, come ci mostra la citazione qui di seguito. Al VII Congresso del Partito nel marzo 1918, Lenin spieg\u00f2: \u00abConsiderando la questione dal punto di vista storico-mondiale, senza dubbio non ci sarebbe alcuna speranza della vittoria finale della nostra rivoluzione se dovesse rimanere isolata, se non vi fossero movimenti rivoluzionari in altri paesi. [...] Ripeto, la nostra salvezza da tutte queste difficolt\u00e0 \u00e8 una rivoluzione in tutta Europa. [...] In ogni caso, in tutte le circostanze immaginabili, se la rivoluzione tedesca non arriva, siamo condannati\u00bb.\nGrigorij Zinov'ev e Lev Trockij criticarono aspramente la teoria suddetta. In particolare, i trotskisti affermano che il concetto stesso di socialismo in un solo Paese \u00e8 in netto contrasto con le basi stesse del pensiero marxista e leninista.\nIosif Stalin.\nStalin espose la teoria del socialismo in un solo Paese come ulteriore sviluppo del Leninismo basandosi su citazioni dello stesso Lenin. Nel suo articolo del 14 febbraio 1938 intitolato \"Risposta al compagno Ivanov\", Stalin formul\u00f2 il suo concetto sotto forma di una risposta a una lettera del \"compagno Ivanov\" pubblicata sul giornale \"Pravda\", dividendo la questione in due punti. La prima parte della questione \u00e8 in termini di relazioni sociali all'interno dell'Unione Sovietica, se sia possibile o meno costruire la societ\u00e0 socialista sconfiggendo la borghesia locale e promuovendo l'unione di lavoratori e contadini. Stalin cita Lenin scrivendo \"abbiamo tutto ci\u00f2 che \u00e8 necessario per la costruzione di una societ\u00e0 socialista completa\" e afferma che la societ\u00e0 socialista \u00e8 stata in gran parte gi\u00e0 realizzata. La seconda parte della questione \u00e8 in termini di relazioni esterne con gli altri Paesi e discute se la vittoria del socialismo sia \"finale ed irreversibile\", cio\u00e8 se il capitalismo possa o meno essere restaurato in futuro. Qui, Stalin cita nuovamente Lenin scrivendo che la vittoria finale del comunismo \"\u00e8 possibile solo su scala internazionale e con l'aiuto dei lavoratori delle altre nazioni\".\nLo scrittore marxista Isaac Deutscher fa risalire la nascita del concetto di Stalin di socialismo in un solo Paese alla pubblicazione del suo \"I fondamenti del Leninismo\" (1924) che enfatizzava la politica di isolazionismo e sviluppo economico in opposizione alla teoria della rivoluzione permanente di Trockij.\nGli oppositori di questa interpretazione stalinista, soprattutto Lev Trockij, sostengono la tesi che le citazioni di Lenin sul socialismo in un solo paese sono state prese fuori contesto. Essi affermano che la frase di Lenin nell'articolo \"Sulla parola d'ordine degli Stati Uniti d'Europa\" del 1915 che recita: \"il trionfo del socialismo [...] \u00e8 possibile in [...] un solo paese capitalista\"; nel contesto corretto si riferisce solamente alla creazione iniziale di un regime politico ed economico proletario e non all'eventuale costruzione di una societ\u00e0 socialista completa che richiederebbe generazioni."}
{"id": "441885", "revid": "599013", "url": "https://it.wikipedia.org/wiki?curid=441885", "title": "Hooligan", "text": "Hooligan \u00e8 un termine inglese che indica una persona dal comportamento violento, indisciplinato e ribelle, utilizzato per indicare i tifosi pi\u00f9 turbolenti e violenti delle squadre di calcio del Regno Unito.\nStoria.\nA partire dagli anni sessanta, molte subculture giovanili quali skinhead, herbert, mod o rude boy sono appartenuti alla schiera degli hooligan.\nSecondo alcuni \u00e8 probabile che la parola \"\"hooligan\" sia derivata dal cognome di un malvivente d'origine irlandese, Patrick Hooligan, che viveva nella capitale britannica. Altri sostengono che derivi da \"Hooley's gang\", una banda di giovani delinquenti provenienti dal quartiere londinese di Islington. C'\u00e8 anche chi sostiene che sia correlato a \"hooley\", voce dell'inglese d'Irlanda che indica una festa sregolata. Ma la connessione con l'elemento etimologico irlandese si rafforza considerando l'opinione forse pi\u00f9 probabile, secondo la quale la parola \"hooligan\"\" deriverebbe da \"Houlihan\", nome di una famiglia irlandese dalla pessima reputazione.\n. Il termine appare nel giornale di lingua tedesca di Bolzano \"Der Tiroler\" dell'8 novembre 1918 in riferimento a sbandati di guerra ungheresi e slavi che si davano ai saccheggi e agli incendi alla fine della prima guerra mondiale.\nTale termine venne riportato sulle t-shirt di uno dei primi gruppi di tifo organizzato, divenendo poi marchio d'abbigliamento. Il marchio hooley's si diffuse velocemente negli stadi inglesi e caratterizz\u00f2 insieme a diversi brand quali Three Stroke, Henry Lloyd, Lyle and Scott la seconda ondata casual.\nNel calcio.\nIl termine hooligan \u00e8 frequentemente associato al calcio ed \u00e8 passato a definire quei tifosi violenti protagonisti di tafferugli al seguito di una squadra. Il fenomeno degli hooligan \u00e8 diffuso particolarmente in Inghilterra, Italia, Scozia, Irlanda, Russia, Serbia, Polonia, Belgio, Brasile, Paesi Bassi e Svezia, differendo dal modello dei turbolenti tifosi ultras dell'Europa meridionale.\nIn seguito alla strage dell'Heysel fu elaborata una convenzione internazionale (la Convenzione europea sulla violenza e i disordini degli spettatori durante le manifestazioni sportive, segnatamente nelle partite di calcio) per prevenire e controllare la violenza degli spettatori."}
{"id": "441886", "revid": "87499", "url": "https://it.wikipedia.org/wiki?curid=441886", "title": "Caratteri tipografici", "text": ""}
{"id": "441887", "revid": "47767", "url": "https://it.wikipedia.org/wiki?curid=441887", "title": "Iosif Visarionovich Dzugasvili", "text": ""}
{"id": "441893", "revid": "727854", "url": "https://it.wikipedia.org/wiki?curid=441893", "title": "Tipizzazione tissutale", "text": "La tipizzazione tissutale \u00e8 una procedura di laboratorio che serve a determinare quali varianti degli antigeni MHC di classe I sono presenti sulla superficie delle cellule di un tessuto o organo di un determinato organismo.\nQuesta procedura si rende indispensabile ogniqualvolta ci si trovi nella drammatica necessit\u00e0 di procedere ad un trapianto, che ha tante pi\u00f9 possibilit\u00e0 di successo quanto maggiore \u00e8 la compatibilit\u00e0 degli individui a livello di MHC. Infatti, anche se oggi esistono farmaci potenti, come la ciclosporina in grado di sopprimere il fenomeno del rigetto, altrimenti inevitabile nel caso di tessuti individui diversi, la compatibilit\u00e0 degli organi permette quantomeno l'utilizzo di dosi inferiori dei farmaci, che hanno comunque importanti effetti collaterali.\nUn tempo la tipizzazione era principalmente di tipo sierologica, oggi \u00e8 molto utilizzata anche una tipizzazione di tipo molecolare (genica). "}
{"id": "441894", "revid": "196390", "url": "https://it.wikipedia.org/wiki?curid=441894", "title": "Valle dell'Amendolea", "text": ""}
{"id": "441901", "revid": "484362", "url": "https://it.wikipedia.org/wiki?curid=441901", "title": "Dalmatia (thema)", "text": "Dalmatia fu uno dei themata dell'Impero bizantino.\nEstensione del thema della Dalmatia.\nIl territorio di questo thema si estendeva dall'Istria a Ragusa Dalmata, occupando le sole zone costiere. La Dalmatia era estremamente indipendente dall'Impero ed era sotto la forte influenza della vicina Venezia, che ne rivendicava il possesso. Il thema era diviso in province, ciascuna governata da una citt\u00e0: Diadora (oggi Zara), Tragurium (oggi Tra\u00f9), Kattaros (oggi Cattaro), Arve (oggi Arbe), Vekla (oggi Veglia), Opsara (oggi Ossero), Loumbrikaton, Spalato e Ragusa Dalmata (il capoluogo).\nAltro.\nLo stratego di questa regione non benificiava di uno stipendio, pertanto riceveva parte delle tasse pagate dai suoi sudditi."}
{"id": "441902", "revid": "123854717", "url": "https://it.wikipedia.org/wiki?curid=441902", "title": "Linda Lanzillotta", "text": "\u00c8 stata ministro per gli affari regionali e le autonomie locali nel secondo governo Prodi e dal 2013 al 2018 vicepresidente del Senato della Repubblica.\nBiografia.\nFunzionario pubblico.\nAllieva del Liceo ginnasio \"Torquato Tasso\" di Roma, durante la giovent\u00f9 ha aderito per un paio di mesi alla sinistra extraparlamentare e si laurea in lettere.\nDal 1971 al 1982 \u00e8 stata funzionaria dell'ufficio legislativo del Ministero del bilancio e della programmazione economica e in quella data vince il concorso come consigliera parlamentare alla Camera dei deputati, in cui \u00e8 stata funzionaria responsabile per alcuni anni della Commissione bilancio.\nIscrittasi al Partito Socialista Italiano, ha avuto un'esperienza politica con l'incarico di assessore alla programmazione finanziaria del comune di Roma nella giunta Rutelli, che ha mantenuto dal 1993 al 1999. \u00c8 sposata dal 1996 con l'ex ministro Franco Bassanini.\n\u00c8 stata Capo di gabinetto del ministro del Tesoro dal 1999 al 2000, durante il secondo governo Amato, e fino al 2001 segretaria generale della presidenza del Consiglio dei ministri..\nCarriera parlamentare.\nDeputata e ministro della Margherita.\nHa aderito nel 2002 alla Margherita e nel 2006 \u00e8 stata eletta alla Camera dei deputati. Ministro per gli affari regionali e le autonomie locali dal 2006 al 2008 nel secondo governo Prodi.\nConfluenza nel Partito Democratico.\nNel 2007 \u00e8 stata uno dei 45 membri del Comitato nazionale per il Partito Democratico che riuniva i leader delle componenti del costituendo partito. Nel 2007 \u00e8 nominata responsabile nazionale Pubblica Amministrazione nella Segreteria nazionale di Walter Veltroni, \u00e8 nominata responsabile per funzione pubblica e l'innovazione nel Governo ombra del Partito Democratico, ruolo che ricopre dal 9 maggio 2008 al 21 febbraio 2009. Alle politiche del 2008 tenutesi ad aprile \u00e8 stata candidata nelle liste del Partito Democratico nella circoscrizione Lombardia I ed \u00e8 stata rieletta deputata..\nDal 24 febbraio 2009 il segretario del PD Dario Franceschini (gi\u00e0 vicesegretario di Veltroni nominato leader del PD dopo le sue dimissioni dalla segreteria nazionale) la nomina presidente nazionale del Forum pubblica amministrazione del PD.\nPortavoce di Alleanza per l'Italia.\nL'11 novembre 2009 ha lasciato il PD per aderire al nuovo partito centrista di Francesco Rutelli, Alleanza per l'Italia, del quale \u00e8 stata la portavoce.\nIl 2 giugno 2012, insieme all'ex sottosegretario del Ministero degli esteri del Governo Prodi Gianni Vernetti, abbandona l'ApI, di cui entrambi sono stati promotori e fondatori, denunciando troppo personalismo da parte del leader Francesco Rutelli ed il fallimento del progetto del Nuovo Polo per l'Italia, coalizione unitaria delle forze moderate e centriste che comprendeva UdC, FLI, API e MpA. La Lanzilotta era stata molto critica con Rutelli dopo lo scoppio dello scandalo che riguardava l'ex tesoriere della Margherita Luigi Lusi, accusato di appropriazione indebita dei rimborsi al partito per spese personali, parlando di \"omesso controllo\" da parte di Rutelli, allora presidente della Margherita. La Lanzilotta e Vernetti si iscrivono entrambi al gruppo misto della Camera senza aderire a nessuna componente.\nSenatrice di Scelta Civica e ritorno al PD.\nNel 2013 \u00e8 stata candidata al Senato per la lista Con Monti per l'Italia ed \u00e8 stata eletta senatrice nella circoscrizione Umbria. Il 21 marzo 2013 viene eletta vicepresidente del Senato della Repubblica per Scelta Civica con 126 voti di preferenza.\nA febbraio del 2015, insieme ad altri sette parlamentari di Scelta Civica, annuncia il passaggio nelle file del Partito Democratico, considerando ormai conclusa l'esperienza formatasi intorno a Mario Monti.\nAl Senato inoltre \u00e8 componente della Commissione affari costituzionali e segretario della Commissione bicamerale per l'attuazione del federalismo e della Giunta per il regolamento. Attualmente \u00e8 membro della commissione III del Senato (Affari Esteri) nonch\u00e9 della Giunta per il regolamento del Senato.\nAttivit\u00e0 scientifica.\n\u00c8 stata docente di programmazione e controllo delle pubbliche amministrazioni presso la facolt\u00e0 di scienze politiche dell'Universit\u00e0 di Roma Tre.\n\u00c8 presidente del think tank Glocus, membro della Fondazione Italia USA dal 2013 con la carica di consigliere delegato, membro dell'Executive Board e Ambassador per l'Italia del Women in Parliaments Global Forum."}
{"id": "441903", "revid": "14214", "url": "https://it.wikipedia.org/wiki?curid=441903", "title": "Potenziale standard elettrodico", "text": ""}
{"id": "441904", "revid": "32698", "url": "https://it.wikipedia.org/wiki?curid=441904", "title": "Cifrario a blocchi", "text": ""}
{"id": "441905", "revid": "188116", "url": "https://it.wikipedia.org/wiki?curid=441905", "title": "Prefetto (disambigua)", "text": "Il termine prefetto ha vari significati:"}
{"id": "441906", "revid": "2141989", "url": "https://it.wikipedia.org/wiki?curid=441906", "title": "Eroidi", "text": "Eroidi (latino \"Heroides\", \"Eroine\") \u00e8 una raccolta di epistole immaginarie di Publio Ovidio Nasone, composte tra il 25 ed il 16 a.C. circa (le prime cinque furono pubblicate il 5 a.C., le ultime tra il 4 e l'8 d.C.).\nComposizione.\nLa raccolta \u00e8 costituita da 21 lettere d'amore o di dolore, in distici elegiaci, che si immaginano scritte da famose eroine ai loro mariti o innamorati.\nLa prima serie, da 1 a 15, \u00e8 scritta da donne famose eroine del mito greco (Penelope a Ulisse, Fillide a Demofonte, Briseide ad Achille, Fedra a Ippolito, Enone a Paride, Ipsipile a Giasone, Ermione a Oreste, Deianira a Ercole, Arianna a Teseo, Canace a Macareo, Medea a Giasone, Laodamia a Protesilao, Ipermnestra a Linceo), del mito latino (Didone a Enea) e storiche (Saffo a Faone).\nLa seconda serie, da 16 a 21, che attinge interamente dalla mitologia greca, contiene le lettere di tre innamorati con le risposte delle loro donne (Paride ed Elena, Ero e Leandro, Aconzio e Cidippe).\nIl nucleo principale \u00e8 costituito dalle epistole aventi come soggetto lamenti di donne abbandonate o tradite: dalla vicenda di Fillide si passa al lamento di Briseide.\nLe pi\u00f9 famose sono le vicende di Didone e di Arianna: la prima scrive una lettera ad Enea nel tentativo di convincerlo a restare con lei, arrivando a tale scopo con argomentazioni pratiche, e altre che dovrebbero far leva sui sentimenti dell'uomo: l'annuncio di una gravidanza, o il suicidio; per quanto riguarda Arianna, Ovidio coglie il momento pi\u00f9 commovente, cio\u00e8 quando lei si sveglia, si accorge che Teseo non c'\u00e8 pi\u00f9 e lo vede in mare che fugge.\nNelle epistole IV e X l'autore affronta il tema dell'amore incestuoso: quindi la passione che ha travolto Canace al fratello Macareo, in quella il tentativo di Fedra di convincere il figliastro Ippolito a cedere ai suoi desideri.\nIl personaggio di Fedra \u00e8 il tipico esempio di come Ovidio si serva del mito solo come di un pretesto, per rappresentare scandali e costumi delle matrone dell'epoca, disposte a tutto pur di soddisfare i loro desideri. A questo ambiente si ispira anche la figura di Elena quale \u00e8 delineata nella lettera XVII, indirizzata a Paride, rimproverandolo all'inizio del suo innamoramento. Elena nega e promette allo stesso tempo, facendo capire quale sia ormai la sua decisione, ma ritirandola e nascondendola a seconda della convenienza, del buon nome e dei falsi scrupoli.\nCon quest'opera Ovidio d\u00e0 vita a un nuovo genere letterario, quello della raccolta di lettere poetiche d'amore. Subisce sotto molti aspetti l'influenza di Euripide e dell'eleg\u00eca erotica latina. Ma le \"Eroidi\" saranno soprattutto un degno modello per Giovanni Boccaccio che, nell\"'Elegia di Madonna Fiammetta\", mutua da Ovidio non soltanto il \"lagrimevole\" stile elegiaco ma anche la rivalutazione femminista del poeta latino."}
{"id": "441907", "revid": "4", "url": "https://it.wikipedia.org/wiki?curid=441907", "title": "Brute force", "text": ""}
{"id": "441908", "revid": "44880071", "url": "https://it.wikipedia.org/wiki?curid=441908", "title": "Province", "text": ""}
{"id": "441909", "revid": "14214", "url": "https://it.wikipedia.org/wiki?curid=441909", "title": "Potenziale d'elettrodo standard", "text": ""}
{"id": "441912", "revid": "125354200", "url": "https://it.wikipedia.org/wiki?curid=441912", "title": "Intelletto", "text": "L'intelletto (dal latino \"intellectus\",-\"us\", derivato dal participio passato del verbo \"intell\u00ecgere\" = \"intell\u00e8gere\", composto da \"inter\" e \"l\u00e8gere\", nel senso di \u00abraccogliere, scegliere\u00bb) genericamente pu\u00f2 essere definito come la facolt\u00e0 della mente umana di intendere, concepire pensieri, elaborare concetti e formulare giudizi. \nLa prima etimologia accenna all'intelletto come una facolt\u00e0 capace di cogliere l'essenzialit\u00e0 che \u00e8 all'interno (\"intus\") delle cose e dei fatti. Il termine intelletto nel significato filosofico compare per la prima volta nella scolastica medioevale che lo usava per tradurre in latino la parola greca \u03bd\u03bf\u1fe6\u03c2 o \u03bd\u03cc\u03bf\u03c2 (\"no\u00fbs\", \"nus\") che i greci contrapponevano alla \"di\u00e0noia\", la ragione.\nL'intelletto come nous.\nIl termine nel significato originario che si ritrova in Omero, dove indica l'organo sede della rappresentazione delle idee chiare, quindi la \"comprensione\", posseduta in misura maggiore dagli d\u00e8i; quindi l'intendimento che le provoca.\nIn Anassagora il come intelletto acquista un valore metafisico poich\u00e9 in qualit\u00e0 di potenza attiva e ordinatrice, organizza il caos (\u1f04\u03c0\u03b5\u03b9\u03c1\u03bf\u03bd, \"\u00e1peiron\"), creando cos\u00ec il mondo:\nIl nous come intuizione.\nPer Platone l'intelletto conserva quel grado di divinit\u00e0 attribuitogli da Anassagora, ma che ora viene riservato alla facolt\u00e0 umana quando, con la visione delle idee, raggiunge il culmine della conoscenza e quindi del bene, della moralit\u00e0 connesse al mondo ideale.\nIl grado di conoscenza raggiungibile con l'intelletto \u00e8 superiore alla conoscenza \"scientifica\" che si pu\u00f2 raggiungere con la matematica. L'intelletto infatti \u00e8 quello che permette, senza alcun residuo di sensibilit\u00e0, la visione pura e incontaminata delle idee.\nNella storia della filosofia compare con Platone la concezione della possibilit\u00e0 di un conoscere filosofico puro ed immediato della verit\u00e0 tramite l'intuizione intellettuale che nel mito della caverna viene distinta dall'erronea intuizione sensibile e contrapposta alla ragione, o \"dianoia\", per la quale occorre invece la mediazione, cio\u00e8 una serie di passaggi che portino alla conoscenza.\nAristotele.\nPer Aristotele, a differenza di Platone, la visione intellettuale immediata non conosce contenuti concettuali definiti come le idee, separati dagli oggetti, ma giunge a coincidere con la verit\u00e0 insita negli oggetti stessi.\nIl \"nous\" aristotelico riesce cos\u00ec a penetrare nell'interiorit\u00e0, a cogliere ci\u00f2 che ha l'essere in proprio, cio\u00e8 la sostanza, quel sostrato che rimane sempre unico e identico a se stesso, prescindendo dalle particolarit\u00e0 esteriori.\nAnche in Aristotele, tuttavia, come gi\u00e0 in Platone, solo l'intelletto riesce a dare garanzia di verit\u00e0, fornendo una conoscenza \"noetica\", superiore a quella \"dia-noetica\" della razionalit\u00e0 logica o sillogistica: quest'ultima, infatti, \u00e8 capace unicamente di trarre conclusioni coerenti con le premesse, di effettuare cio\u00e8 deduzioni corrette da un punto di vista formale, ma senza assicurare in alcun modo la verit\u00e0 dei contenuti; per cui se il ragionamento parte da premesse false, anche il risultato sar\u00e0 falso, pur essendo formalmente corretto se si sono osservate le regole della logica.\nPoich\u00e9 la verit\u00e0 di ogni premessa discende dalla conclusione di un precedente sillogismo, si instaurerebbe una catena all'infinito se al culmine non vi fossero delle \u00abpremesse immediate\u00bb (\u03c0\u03c1\u03bf\u03c4\u03ac\u03c3\u03b5\u03b9\u03c2 \u1f04\u03bc\u03b5\u03c3\u03bf\u03b9) che non abbiano bisogno a loro volta di essere sillogisticamente dimostrate vere, e queste sono i principi primi (\u1f00\u03c1\u03c7\u03b1\u03af) a cui si arriva appunto, non per dimostrazione, ma tramite l'intuizione immediata dell'intelletto.\nQuesto perviene non solo a dei contenuti necessariamente e universalmente validi, da cui prender\u00e0 avvio la deduzione logica, ma anche a stabilire la forma con cui la deduzione sar\u00e0 argomentata, ossia le leggi necessarie e universali che la guidano: esse sono il principio di identit\u00e0, e quello di non-contraddizione, che vengono appercepite o intuite con la stessa immediatezza \"noetica\".\nIl processo attraverso cui l'intelletto giunge all'astrazione delle essenze \u00e8 avviato inizialmente da un procedimento chiamato \"epagogh\u00e9\" (traducibile impropriamente con induzione), nel quale i sensi fanno attivare un primo movimento del pensiero ancora latente, altrimenti detto \"intelletto potenziale\"; in seguito a vari passaggi, si ha infine l'intervento di un trascendente \"intelletto attivo\", dotato cio\u00e8 di conoscenza in atto, capace di \"astrarre\" le forme universali dagli oggetti. Queste rappresentano gli assiomi, comuni a una o pi\u00f9 scienze, che costituiscono il primo passo di ogni sapere scientifico, e consentono all'intelletto di legarsi alla \"scienza\" a formare insieme la \"sophia\".\nL'intelletto si colloca cos\u00ec al vertice pi\u00f9 alto della conoscenza, essendo non solo in grado di dare un fondamento universale e oggettivo ai sillogismi, ma comportando anche un'esperienza contemplativa, tipica di un sapere fine a se stesso, che rappresenta per Aristotele la quintessenza della saggezza.\nIntelletto agente o attivo.\nL'intelletto agente o attivo in Aristotele \u00e8 la capacit\u00e0 dell'intelletto di tradurre in atto, tramite le immagini sensibili, le essenze o le forme degli oggetti, conoscibili solo in potenza dall'intelletto potenziale o passivo.\nRifacendosi all'identit\u00e0 di essere e pensiero, l'intelletto passivo, dice Aristotele, \u00abdiventa tutte le cose\u00bb, mentre l'intelletto attivo \u00abtutte le produce... E questo intelletto \u00e8 separato, impassibile e senza mescolanza, perch\u00e9 la sua sostanza \u00e8 l'atto stesso\u00bb.\nAd esempio, come \u00e8 l'udito a dare vita al suono, facendolo passare all'essere, o come la luce rende attuali i colori che sono solo potenzialmente visibili, allo stesso modo ci\u00f2 che esiste in potenza pu\u00f2 passare all'atto solo per il tramite di un pensiero supremo, produttivo, che abbia gi\u00e0 in s\u00e9 tutte le forme.\nLa distinzione introdotta da Aristotele tra intelletto attivo e intelletto potenziale \u00e8 stata in vario modo interpretata nel corso della storia della filosofia: \nper Alessandro di Afrodisia (II, III secolo) l'intelletto attivo \u00e8 Dio che illumina l'intelletto passivo materiale dell'uomo, permettendo la conoscenza. \nTemistio (c. 317-c. 388) sostiene che l'intelletto attivo sia una parte dell'anima dell'uomo senza chiarire se esso sia lo stesso per tutti gli uomini o se questi ne abbiano uno particolare. \nSecondo Avicenna (980\u20131037), l'intelletto passivo \u00e8 incorporeo e presente nell'uomo che arriva alla conoscenza tramite l'intervento dell'intelletto attivo trascendente ed immateriale, unico per tutto gli uomini. \nAverro\u00e8 (1126\u20131198), seguendo la concezione di Alessandro di Afrodisia, sia l'intelletto attivo che quello passivo appartengono a Dio mentre l'uomo \u00e8 solo dotato di immaginazione.\nGli interpreti aristotelici cristiani cercarono di correggere queste teorie dalle quali derivava la negazione dell'immortalit\u00e0 dell'anima, per cui Alberto Magno e Tommaso d'Aquino attribuirono all'anima dell'uomo entrambi gli intelletti, mentre Occam neg\u00f2 ogni distinzione riguardo all'intelletto che, unico e proprio dell'uomo, opera nel procedimento conoscitivo talora in forma potenziale e talora in modo attuale.\nAncora nel Rinascimento alcuni autori come Pietro Pomponazzi (1462\u20131525) ripresero la concezione di Alessandro di Afrodisia, altri come Alessandro Achillini (1463\u20131512), quella di Averro\u00e8, altri ancora come Francisco Su\u00e1rez, S.J. ( 1548\u20131617), Tommaso De Vio (1469\u20131534),si ispirarono alle tesi tomistiche.\nNeoplatonismo.\nNella filosofia neoplatonica (in particolare Plotino) l'Intelletto \u00e8 la seconda ipostasi, il livello di realt\u00e0 che possiede pi\u00f9 pienamente pensiero ed essere. Esso \u00e8 molteplice, in quanto composto da diversi intelligibili o archetipi, ma pi\u00f9 unitario rispetto al livello successivo, l'Anima, perch\u00e9 ogni intelligibile conosce s\u00e9 stesso unitamente agli altri. Possiede una forma di pensiero intuitiva e perfetta, non discorsiva e non legata alle categorie di spazio e di tempo.\nTeologia.\nPer la teologia cristiana l'Intelletto \u00e8 uno dei sette doni dello Spirito Santo. Esso consente una comprensione immediata delle verit\u00e0 di fede, offrendo all'anima una visuale pi\u00f9 viva e completa sulla realt\u00e0 divina. Mentre la fede rappresenta una semplice adesione ai contenuti della Rivelazione, col dono dell'intelletto \u00e8 possibile elevarsi ad un maggior livello di comprensione, non solo razionale, ma anche soprattutto intuitiva e interiormente sentita. Esso \u00e8 quindi intelligenza del cuore oltre che della mente, che accresce le virt\u00f9 del cristiano e approfondisce, senza aggiungervi nuove nozioni, i significati e le concezioni gi\u00e0 implicite negli articoli di fede.\nDall'agostinismo alla Scolastica.\nAd opera di Sant'Agostino la concezione teologica cristiana dell'intelletto riprende da vicino la dottrina neoplatonica, tramite la dottrina dell'illuminazione dell'intelletto umano da Dio, inteso come depositario delle idee. Il sapere dell'intelletto \u00e8 per Agostino qualcosa di immediato, personale, ineffabile, simile all'intelletto di Plotino per il quale conoscere un oggetto equivale a mescolarsi, confondersi con esso.\nNella scolastica medioevale ispirata soprattutto ad Aristotele, ad esempio con San Tommaso, oltre a quelli neoplatonici si mantengono gli elementi fondamentali della concezione aristotelica. Permane cos\u00ec la differenza tra ragione e intelletto: mentre la prima conosce discorsivamente una realt\u00e0 nelle sue relazioni con gli altri oggetti, l'intelletto arriva invece a penetrarne l'essenza in maniera assoluta e unitaria.\nRinascimento.\nPer Nicola Cusano l'intelletto \u00e8 superiore alla ragione perch\u00e9 rappresenta la sfera \"divina\" nell'uomo: a differenza della logica razionale, che \u00e8 limitata dal principio di non-contraddizione (comune anche agli animali), l'intelletto (\"intellectus\") riesce ad intuire la comune radice di ci\u00f2 che appare contraddittorio alla semplice ragione (\"ratio\"), cogliendo unitariamente il molteplice tramite quella \"coincidenza degli opposti\" che \u00e8 propria di Dio.\nAnalogamente per Giordano Bruno l'intelletto \u00abempie il tutto, illumina l'universo, \u00e8 fabro del mondo\u00bb, in maniera simile al Demiurgo platonico.\nXVII secolo.\nCon Cartesio scompare la distinzione fra intelletto e ragione, recuperata invece da Spinoza. Il discorso sull'intuizione intellettiva viene ripreso e approfondito da Baruch Spinoza, che la ritiene il sommo grado della conoscenza poich\u00e9 tramite essa si pu\u00f2 cogliere un sapere \"sub specie aeternitatis\" come quello del Dio spinoziano, immanente, coincidente con la Natura (\"Deus sive Natura\"). Tutto ci\u00f2 che l'intelletto conosce intuitivamente ha infatti le caratteristiche dell'eternit\u00e0 infinita mentre la ragione pu\u00f2 solo aggirarsi nell'ambito della finitezza.\nSecondo John Locke invece bisogna superare l'opposizione tra ragione e intelletto per cui, dopo averne stabilito i limiti, si deve al solo intelletto la facolt\u00e0 di conoscere, distinta dalla volont\u00e0.\nQuesta concezione rimane nella scuola inglese che distinguer\u00e0 la conoscenza intellettuale, che ora viene intesa come intelligenza (\"understanding\"), da quella inferiore sensibile (Leibniz).\nCome per Leibniz anche per la filosofia ispirata a Wolff la differenza tra la conoscenza intellettuale e quella sensibile \u00e8 semplicemente qualitativa, nel senso che quella derivata dall'intelletto \u00e8 chiara e distinta al contrario di quella sensibile oscura e confusa. Si deve infatti all'anima che partendo da un'apparente passivit\u00e0 in realt\u00e0 \u00e8 sempre attiva, capace di progredire da una conoscenza confusa e oscura a una chiara e distinta.\nKant.\nImmanuel Kant accuser\u00e0 questa dottrina di \u00abintellettualizzazione dei fenomeni\u00bb e restaurer\u00e0 una netta distinzione tra la conoscenza sensibile e quella intellettuale, distinzione che tuttavia lo esporr\u00e0 a sua volta alle accuse di cadere in un dualismo insanabile tra concetto e intuizione sensibile, o tra fenomeno e noumeno. Per Kant, mentre la sensazione \u00e8 passiva nella ricezione intuitiva dei dati sensoriali, l'intelletto opera attivamente come capacit\u00e0 di sintetizzare \"a priori\" la molteplicit\u00e0 dei fenomeni tramite le categorie, distinte dalle forme \"a priori\" della sensibilit\u00e0 (spazio e tempo), elaborando cos\u00ec concetti, pensando cio\u00e8 concetti che hanno per contenuto i dati materiali che provengono dalla sensibilit\u00e0, mettendo cos\u00ec in atto una collaborazione tra sensibilit\u00e0 ed intelletto.\nPer mezzo dei sensi un oggetto ci \u00e8 \"dato\"; per mezzo dell'intelletto un oggetto \u00e8 \"pensato\". I pensieri dell'intelletto presuppongono infine una suprema attivit\u00e0 ordinatrice che \u00e8 l\"'io penso\", il quale opera appunto tramite i giudizi dell'intelletto. Riducendo il pensiero ad attivit\u00e0 di mediazione, sensibilit\u00e0 e intelletto diventano in tal modo del tutto eterogenei tra loro e non potr\u00e0 pertanto esistere un intelletto intuitivo, che pensi in modo immediato come fa l'intuizione sensibile. \u00abL'intelletto non pu\u00f2 intuire nulla e i sensi non possono pensare nulla.\u00bb Solo Dio possiamo pensare che abbia un intelletto intuitivo ma questo perch\u00e9 egli nello stesso momento che pensa \"crea\" le cose e quindi le conosce sino in fondo, mentre l'uomo non pu\u00f2 far altro che limitare la sua conoscenza ai fenomeni, alle cose come sensibilmente si presentano nell'apparenza fenomenica ai nostri sensi, inquadrandoli nelle forme di spazio e tempo, funzioni \"a priori\" della mente umana. La conoscenza dell'uomo sar\u00e0 sempre finita nello spazio e nel tempo e pretendere una conoscenza che superi i limiti della sensibilit\u00e0 \u00e8 l'origine del \u00abfanatismo filosofico\u00bb e delle \u00abfantasticherie metafisiche\u00bb che si sono succedute nella storia della filosofia a cominciare da Platone.\nIntelletto e ragione.\nCon Kant avviene tuttavia un'inversione tra intelletto e ragione: la tendenza ad andare oltre il finito diventa infatti prerogativa non del primo ma del secondo, sicch\u00e9 all'intelletto \u00e8 ora assegnata la possibilit\u00e0 di costruire scienza in forma discorsiva, e alla ragione invece il compito superiore di rendere conto dei limiti della conoscenza umana.\nLa pretesa dell'intelletto di andare oltre la conoscenza del mondo fenomenico mette in moto la ragione che elabora idee che dovrebbero assolvere il compito metafisico di una conoscenza compiuta e perfetta di tutta l'esperienza fenomenica interiore, esteriore e noumenica, e cio\u00e8 dell'anima, del mondo e di Dio. Ma quello a cui aspira la ragione \u00e8 semplicemente la pretesa dei metafisici \"dogmatici\" di fondarla come una scienza che invece andr\u00e0 inevitabilmente incontro alle antinomie.\nLe idee della ragione infatti non hanno nessuna funzione nell'ambito della ragion pura, rispecchiano semplicemente l'esigenza alla totalit\u00e0, priva di contenuto reale, della ragione umana che crea le idee, pure e semplici astrazioni di una metafisica che pretende di presentarsi come scienza. L'unica funzione che le idee svolgono nel campo conoscitivo sar\u00e0 quella di offrirsi come modelli di perfetta compiutezza conoscitiva, cio\u00e8 quella di stimolo all'andare oltre la conoscenza gi\u00e0 raggiunta, ma niente pi\u00f9 di questo. Il loro ruolo sar\u00e0 assolto invece esclusivamente nell'ambito dell'etica, nella \"Critica della ragion pratica\".\nHegel e l'idealismo.\nCon l'idealismo viene mantenuta la confusione kantiana tra intelletto e ragione, che assegna alla seconda la capacit\u00e0 di cogliere la totalit\u00e0 del reale, e all'intelletto una funzione secondaria. Per Hegel la ragione \u00e8 realmente superiore all'intelletto poich\u00e9 mentre questo pu\u00f2 essere applicato alle scienze particolari proprie dell'empirismo, la ragione \u00e8 in grado di soddisfare la superiore conoscenza filosofica. Riprendendo da Fichte e Jacobi la concezione di un intelletto (\"Verstand\") che cristallizza astrattamente le posizioni che invece il procedere dialettico della ragione (\"Vernunft\") mostra come vive e in movimento, Hegel supera la logica classica affermando che l'intelletto si basa sul principio di contraddizione che invece la ragione \u00e8 in grado di superare con il grado sintetico della dialettica. L'intuizione intellettuale nella sua funzione di apprensione dell'Assoluto era stata rivendicata da Fichte e Schelling nei confronti dell'intelletto mediatore kantiano che opera solamente nell'ambito del finito, Hegel ora dichiara la superiorit\u00e0 della ragione, contrapposta all'intuizione intellettuale, una \u00abromantica fantasticheria\u00bb, per la conoscenza dell'Assoluto.\nSecolo XX.\nCon Henri Bergson si evolve la critica di stampo hegeliano dell'intelletto astratto ma questo viene inteso in maniera diversa assimilandovi la funzione dell'intelligenza che si esprime proprio nell'intelletto dove si manifesta anche l'istinto, da cui l'intelligenza deriva.\nTipica dell'intelligenza umana \u00e8 la capacit\u00e0 di creare strumenti inorganici per i quali l'\"homo faber\" prepara la strada all'\"homo sapiens\" che tramite l'intelletto-intelligenza costruisce forme astratte, categorie, schemi di cui si servir\u00e0 la scienza nello svolgere la sua funzione \"economica\", nel tradurre cio\u00e8 la realt\u00e0 complessa in elementi semplici utilizzabili."}
{"id": "441913", "revid": "266224", "url": "https://it.wikipedia.org/wiki?curid=441913", "title": "Centro d'Italia", "text": ""}
{"id": "441917", "revid": "347132", "url": "https://it.wikipedia.org/wiki?curid=441917", "title": "Giulio Santagata", "text": "Biografia.\nNato a Zocca, in provincia di Modena, cresce nella famiglia di un esponente modenese della Democrazia Cristiana, insieme al fratello, nonch\u00e9 studioso di letteratura italiana Marco. Laureato in economia e commercio presso l'Universit\u00e0 di Bologna; ha lavorato per vari anni come coordinatore dell'area bilancio e programmazione della regione Emilia-Romagna, per poi passare alla libera professione negli anni ottanta.\nPrimo dirigente della societ\u00e0 \"Promo\", e presidente di vari istituti di consulenza, dal 1995 collabora con Romano Prodi. Nel 1996 approda a Palazzo Chigi come Consigliere economico di Prodi, diventato Presidente del Consiglio, e nel 1999 approda a Bruxelles presso la Commissione europea con Prodi Presidente della Commissione.\nAlle elezioni politiche 2001 viene candidato, e successivamente eletto, alla Camera dei deputati per la prima volta, tra le file de La Margherita nel collegio uninominale di Modena Centro. Al termine delle politiche del 2006, ha confermato il suo seggio alla Camera, nella circoscrizione Lazio 1 per\u00f2, ed ha successivamente aderito al gruppo parlamentare de L'Ulivo.\nNel febbraio 2005 ha fondato e diretto a Bologna la \"Fabbrica del Programma\", un esperimento innovativo di comunicazione politica che ha avuto una certa influenza nella stesura del programma de L'Unione. Nel settembre dello stesso anno ha curato le pi\u00f9 importanti campagne elettorali affrontate da Prodi: le primarie de L'Unione del 18 ottobre e la campagna per le elezioni politiche del 2006, che Prodi ha vinto tutte e due.\nIl 17 maggio del 2006 presta giuramento come Ministro senza portafoglio per l'attuazione del programma di governo nel secondo esecutivo guidato da Prodi, carica che mantiene fino alla fine dell'esecutivo, l'8 maggio del 2008.\nRieletto per l'ultima volta alle politiche del 2008, il 2 febbraio 2012 \u00e8 l'unico ad astenersi sull'emendamento Pini alla Legge Comunitaria 2011 che introduce la \"responsabilit\u00e0 civile\" dei magistrati nonostante la forte ostilit\u00e0 del suo partito, il PD, che ha votato contro. Il testo \u00e8 approvato con 264 si, 211 no e un astenuto.\nIn vista delle imminenti elezioni politiche 2018, dopo il ritiro di Giuliano Pisapia e del suo progetto \"Campo Progressista\", di ispirazione \"ulivista\", il 14 dicembre 2017, nasce la lista elettorale \"Italia Europa Insieme\", nota semplicemente come \"Insieme\", lista che federa il Partito Socialista Italiano di Riccardo Nencini, i Verdi di Angelo Bonelli e i prodiani orfani di Pisapia, raccolti in Area Civica guidati da Santagata, a sostegno e che si colloca nella coalizione di centro-sinistra."}
{"id": "441923", "revid": "327773", "url": "https://it.wikipedia.org/wiki?curid=441923", "title": "Ponte San Michele", "text": "Il ponte San Michele, noto anche come ponte di Calusco, ponte di Paderno o ponte R\u00f6thlisberger \u00e8 un ponte ad arco in ferro, a traffico misto ferroviario-stradale, che collega i paesi di Paderno d'Adda e Calusco d'Adda attraversando una gola del fiume Adda. \nCapolavoro riconosciuto come uno dei simboli dell'archeologia industriale italiana, nel 2017 il ponte \u00e8 stato candidato per essere inserito nella lista UNESCO dei patrimoni dell'umanit\u00e0.\nTecnica e struttura.\nIl ponte venne progettato dall'ingegnere svizzero Jules R\u00f6thlisberger (1851-1911), direttore dell'ufficio tecnico della Societ\u00e0 Nazionale Officine di Savigliano, che si fece carico della costruzione; \u00e8 lungo 266 metri e si eleva ad 85 metri al di sopra del livello del fiume Adda. Fu tra i primi esempi di costruzione che sfrutt\u00f2 i principi della teoria dell\u2019ellisse di elasticit\u00e0 e fu pertanto successivamente reso oggetto di studi, analogamente ad altri grandi ponti metallici eretti negli stessi anni, come il ponte Maria Pia di Oporto e il viadotto di Garabit, entrambi progettati da Gustave Eiffel, ideatore anche della famosa torre di Parigi che porta il suo nome. Esso \u00e8 formato da un'unica campata in travi di ferro da 150 metri di corda, che sostiene tramite 7 piloni ferrei un'impalcatura a due livelli di percorribilit\u00e0 (uno ferroviario e l'altro carrabile, con un dislivello di 6,3 metri tra le due sedi). La sede stradale \u00e8 larga cinque metri ed \u00e8 a singola corsia, con due passaggi pedonali sui lati. Nel livello inferiore del ponte transita la linea ferroviaria Seregno-Bergamo, mentre sul livello superiore passa la strada carrabile che collega la provincia di Lecco a quella di Bergamo.\nLa campata \u00e8 costituita da due archi parabolici simmetrici e affiancati, leggermente inclinati tra loro e a sezione variabile (pi\u00f9 snella verso la cima). La scelta di un ponte a singola campata, senza appoggi intermedi a terra, fu dettata sia dalla particolare forma della gola da scavalcare, molto stretta e profonda, sia dalla volont\u00e0 di non intralciare la navigazione sul corso d'acqua. Gli archi si appoggiano a opere cementizie e murarie costruite a met\u00e0 delle pareti della scarpate contrapposte che discendono verso il fiume. I plinti e i contrafforti di sostegno sono costituiti da oltre 5.000 metri cubi di pietra di Moltrasio e 1.200 metri cubi di granito di Baveno.\nLa struttura \u00e8 interamente chiodata e del tutto priva di saldature: del resto, all'epoca della costruzione del ponte, per saldare erano necessari impianti ingombranti e poco pratici, inadatti ad essere adoperati nei manufatti in opera, soprattutto se di dimensioni cos\u00ec rilevanti e in posizioni cos\u00ec poco agevoli. Le macchine portatili per la saldatura (soprattutto quelle a elettrodi) avrebbero cominciato a diffondersi pochi anni dopo e si sarebbero affermate solo con la prima guerra mondiale.\nNonostante tali limiti tecnici, il ponte risult\u00f2 un'opera di ingegneria imponente: per unire e reggere le oltre 2.500 tonnellate della complessa struttura a maglie triangolari degli archi, dei piloni e dei due livelli percorribili, furono infatti impiegati 100.000 chiodi ribattuti. Inoltre il doppio arco da solo pesa oltre 1.320 tonnellate, mentre la travata principale raggiunge le 950 tonnellate. \nPer le sue peculiarit\u00e0 tecniche il ponte \u00e8 considerato un capolavoro di archeologia industriale italiana, nonch\u00e9 una delle pi\u00f9 notevoli strutture realizzate dall'ingegneria ottocentesca. Esso si trova inoltre a poca distanza da altri due importanti siti di archeologia industriale, ovvero le centrali idroelettriche Esterle e Bertini. La rilevanza del ponte San Michele, dal punto di vista storico, \u00e8 paragonabile a quella della gi\u00e0 citata Torre Eiffel, costruita esattamente nello stesso periodo storico e con tecnologie analoghe: entrambe le strutture, in tale periodo, divennero il simbolo del trionfo industriale per i rispettivi paesi. All'epoca della sua costruzione il ponte San Michele era infatti il pi\u00f9 grande ponte ad arco al mondo per dimensioni e il quinto in totale per ampiezza di luce.\nStoria.\nIl ponte venne costruito tra il 1887 e il 1889 per farvi transitare uno dei pochi collegamenti ferroviari tra le due rive del fiume Adda.\"\"\nDopo l'Unit\u00e0 d'Italia il neonato regno inizi\u00f2 l'opera di raccordo e unificazione delle diverse tratte ferroviarie gestite da diverse societ\u00e0 private. Le varie reti erano principalmente su scala locale, assai poco omogenee tra loro per mezzi e materiali e spesso nemmeno adeguatamente collegate.\nMilano aveva gi\u00e0 visto le prime ferrovie nell'agosto del 1840, quando venne aperto il collegamento con Monza: la presenza dell'Adda separava la citt\u00e0 dalle emergenti aree industriali che gravitavano intorno a Bergamo e Brescia (quest'ultima particolarmente strategica per via della produzione militare).\nLungo l'Adda stesso si trovavano numerosi impianti principalmente di tipo tessile e le vie di comunicazione esistenti ormai cominciavano a diventare sempre pi\u00f9 insufficienti alle necessit\u00e0 dell'industrializzazione.\nDa questo scenario deriv\u00f2 dunque la decisione di costruire un raccordo ferroviario tra Carnate-Usmate e Ponte San Pietro, in modo da collegare efficientemente i poli produttivi dell'area dell'Adda.\nIl primo progetto venne affidato alla Societ\u00e0 per le Strade Ferrate Meridionali, che aveva in carico la costruzione del tracciato ferroviario: il progetto prevedeva inizialmente un ponte a pi\u00f9 piloni, con travatura in ferro ma a struttura rettilinea. Questo ponte avrebbe dovuto essere dotato di due piani di percorrenza, il superiore per la ferrovia e quello inferiore per la strada.\nLa Societ\u00e0 Nazionale Officine di Savigliano (SNOS) chiese di poter partecipare con un proprio progetto all'assegnazione del lavoro e ne ottenne facolt\u00e0 presentando nel marzo 1886 una raccolta di dodici tavole tecniche. La SNOS aveva gi\u00e0 realizzato alcuni ponti in ferro, tra cui quello sul Po a Casale Monferrato e quello di Asti sul Tanaro, ed anche il ponte stradale di Trezzo sull'Adda, in calcestruzzo armato.\nLa gara vide quattro progetti partecipanti in tutto e il Consiglio Superiore dei Lavori Pubblici (organo tecnico dell'omonimo Ministero) assegn\u00f2 l'incarico alla SNOS.\nIl 22 gennaio 1887 il commendator Di Lena, Ispettore Generale delle Strade Ferrate, firm\u00f2 il contratto con la societ\u00e0 piemontese, rappresentata dal direttore generale ing. Moreno.\nPer la costruzione dell'opera venne concordato un tempo di soli diciotto mesi. Furono fatte piccole modifiche al progetto originale, allungando ed elevando il ponte alle misure attuali (cinque metri in pi\u00f9 di corda dell'arco, 42 in pi\u00f9 di lunghezza).\nL'importo dei lavori venne stabilito in 1.850.000 lire per la costruzione, pi\u00f9 128.717,50 lire per le opere preliminari.\nPer la costruzione del ponte vero e proprio venne realizzato un primo ponte di servizio, per il quale furono necessari 1.800 metri cubi di legno di pino importato dalla Baviera. Durante la realizzazione di questa struttura temporanea, che richiese ben 11 mesi per via della complessit\u00e0 del terreno, si iniziarono a costruire i plinti e le fondamenta del ponte San Michele, grazie al continuo afflusso di granito e pietra trasportato lungo l'Adda con le chiatte.\nIl ferro (2.515 tonnellate) e la ghisa (110 tonnellate) necessari vennero importati dalle fonderie tedesche e lavorati a Savigliano in modo da ottenere i moduli da assemblare per costruire la struttura, che venivano poi trasportati a Paderno tramite la ferrovia e montati in posizione tramite una funicolare azionata da una potente locomotiva.\nLa SNOS mise a disposizione del cantiere 470 operai: l'efficace logistica e l'organizzazione permisero di rispettare i tempi promessi, anche se vi furono alcune vittime tra i lavoratori.\nLa costruzione venne terminata nel marzo 1889; nel maggio dello stesso anno venne effettuato il collaudo, in una giornata di pioggia torrenziale, tramite il transito di un treno molto pesante prima alla velocit\u00e0 di 25 km/h, poi a quella di 35 km/h ed infine, come venne definita nel resoconto de L'Eco di Bergamo, alla \"velocit\u00e0 vertiginosa\" di 45\u00a0km/h. Il convoglio era composto da 3 locomotive da 83 tonnellate l'una e trenta vagoni, risultando ben pi\u00f9 lungo di tutto il ponte, ed aveva peso complessivo di 850 tonnellate. In tale frangente si diffuse una leggenda metropolitana, secondo cui il progettista R\u00f6thlisberger si sarebbe suicidato prima del collaudo per timore di un fallimento, dando il via a una serie di continui suicidi (in realt\u00e0 R\u00f6thlisberger non mor\u00ec affatto suicida nel 1889, ma di polmonite il 25 agosto 1911, nella sua casa di Chaumont-Neuch\u00e2tel).\nIl 26 maggio 1889, alla presenza dell'arcivescovo di Milano Luigi Nazari di Calabiana ed altri membri del clero milanese, viene svolta la cerimonia di benedizione del ponte. Il successivo 30 giugno, a Paderno d'Adda, come da deliberazioni congiunte delle allora Deputazioni Provinciali di Bergamo, Milano e Como, venne celebrata l'inaugurazione del ponte alla presenza delle autorit\u00e0. Alla cerimonia presenziarono anche diversi ingegneri, tra cui lo stesso Rothlisberger. Il rinfresco si tenne in una collina nei pressi del ponte da cui il sindaco di Robbiate pronunci\u00f2 il discorso celebrativo, invitando tutti ad un simbolico abbraccio corale tra le genti dell\u2019Adda, e il senatore Giuseppe Robecchi rivolse un saluto di omaggio alle centinaia di lavoratori coinvolti nella realizzazione del ponte. Il 1\u00b0luglio 1889 il ponte entra ufficialmente in servizio.\nNel 1890 il ponte fu infine interamente concluso con una nuova verniciatura.\nSolo tre anni dopo il primo, il ponte sub\u00ec un secondo collaudo, per verificare la percorribilit\u00e0 con le locomotive di nuova generazione, pi\u00f9 potenti e pesanti. \nL'apertura del ponte offr\u00ec la possibilit\u00e0 di stabilire comunicazioni rapide e stabili tra le due parti della Lombardia, riducendo i tempi di percorrenza e rendendo di fatto praticabile l'apertura di nuove tratte commerciali tra le zone produttive del Piemonte orientale (Novara e Vercelli) e le industrie dell'est lombardo, soprattutto del bresciano e del bergamasco.\nIl ponte venne gi\u00e0 all'epoca della sua costruzione ritenuto un capolavoro di tecnica ingegneristica, tanto da venire inserito nell'elenco dei maggiori ponti ad arco del mondo e da venire citato come esempio di splendore dell'ingegneria civile, sia per il progetto ardito che per la perizia della realizzazione.\nDurante la seconda guerra mondiale il ponte (sebbene la zona fosse stata interessata da bombardamenti, con la caduta di vari ordigni nella valle dell'Adda) non venne danneggiato seriamente da azioni belliche; nel secondo dopoguerra necessit\u00f2 ugualmente di alcuni lavori di consolidamento, che furono realizzati dal genio militare. Un completo restauro della travatura venne messo in atto nei primi anni cinquanta.\nAltri due cospicui interventi di restauro vennero condotti nel 1972 e nel 1992; negli anni ottanta il ponte venne inserito nell'elenco dei beni tutelati dalla Soprintendenza per i Beni Ambientali e Architettonici della Regione Lombardia. Nonostante i lavori fatti, sul ponte si applicarono comunque notevoli limitazioni al traffico sia stradale che ferroviario (vedi sotto).\nNel XX secolo il ponte venne sfruttato per praticarvi il bungee jumping con l'installazione di apposite strutture temporanee, poi rimosse dopo essere state dichiarate non conformi alle normative in vigore.\nIl 15 settembre 2018, dopo il riscontro di valori anomali e preoccupanti forniti dal sistema di monitoraggio continuo da parte dei tecnici di RFI, il ponte \u00e8 stato chiuso d'urgenza alla circolazione stradale e ferroviaria. I lavori di manutenzione sono stati stimati essere della durata di due anni. A partire da tale data i treni hanno circolato unicamente tra Milano e Paderno e tra Calusco e Bergamo; tra Paderno e Calusco \u00e8 stato attivato un collegamento tramite autobus, inizialmente limitato alle due stazioni ai lati del ponte ed in seguito esteso fino a Terno d'Isola, che attraversava l'Adda presso il ponte di Brivio. \nIl 29 marzo 2019 il ponte \u00e8 stato riaperto a pedoni e biciclette, in occasione anche dell'apertura dell'autodromo di Monza ai cicli, e sono stati attivati collegamenti mediante autobus navetta tra le estremit\u00e0 del viadotto e le stazioni di Paderno e Calusco, che arrivavano e partivano in coordinazione tra le estremit\u00e0 opposte e consentivano ai viaggiatori di transitare sul ponte a piedi. L'8 novembre 2019 il ponte \u00e8 stato riaperto anche al traffico veicolare, con l'attivazione di un servizio di autobus che collegava Paderno e Calusco tramite il ponte (venendo quindi effettuato con mezzi di dimensione e capienza ridotta); il servizio automobilistico via Brivio, rimasto invariato, \u00e8 stato effettuato fino al successivo 15 dicembre, data in cui \u00e8 stato soppresso in occasione dell'entrata in vigore del nuovo orario ferroviario invernale, che prevedeva che gli autobus navetta che transitavano sul ponte partissero ed arrivassero in coincidenza con i treni.\nI lavori di ristrutturazione del ponte sono proseguiti anche dopo l'inizio della pandemia di COVID-19, a seguito della quale \u00e8 stato deciso di imporre un lockdown sull'intero territorio nazionale italiano dal 9 marzo al 18 maggio 2020, ed il 14 settembre dello stesso anno il ponte \u00e8 stato infine riaperto anche al transito dei treni, ad esattamente 2 anni dalla data in cui era stato chiuso; di conseguenza tutti i servizi di autobus sostitutivi sono stati eliminati.\nManutenzione straordinaria.\nAll'inizio degli anni novanta si ipotizz\u00f2 di chiudere il ponte, ormai centenario, strutturalmente obsoleto e inadeguato al traffico che vi transitava, e di preservarlo costruendo accanto ad esso una nuova struttura in cemento a singola campata, su cui trasferire tutta la viabilit\u00e0, per una spesa prevista di 42 miliardi di lire italiane dell'epoca. Tale progetto non ebbe tuttavia seguito. Il ponte, per via della sua altezza e della conformazione delle barriere, \u00e8 stato spesso teatro di suicidi, con 15 episodi avvenuti tra il 2004 e il 2005: si \u00e8 pertanto ipotizzato di migliorare le ringhiere e le protezioni al fine di prevenire tali tragici eventi. Dal 5 dicembre 2014 i passaggi pedonali a lato della sede stradale, usurati e pericolanti, sono chiusi da reti metalliche e interdetti al passaggio, e ne \u00e8 prevista la ristrutturazione e la riapertura nell'ambito dei lavori condotti a partire dal 2018.\nUn nuovo intervento di riqualificazione, per una spesa complessiva di 25 milioni di euro, \u00e8 stato annunciato alla fine del 2015. Esso avrebbe dovuto permettere il transito ferroviario a velocit\u00e0 pi\u00f9 elevata, la messa in sicurezza e riapertura dei passaggi pedonali e un'azione di manutenzione globale della struttura. Il 20 giugno 2016, la Regione Lombardia ha stanziato 1,6 milioni di euro, per lavori di ristrutturazione ai fini di miglioramento della viabilit\u00e0 stradale e ferroviaria, che si andranno ad aggiungere ad un fondo di 20 milioni di euro stanziati da RFI per la viabilit\u00e0 ferroviaria. Uno degli obiettivi del progetto di ristrutturazione era innalzare il limite massimo di velocit\u00e0 dei treni a 75 km/h, a fronte degli attuali 15 km/h.\nA seguito di parametri anomali riscontrati la sera del 14 settembre 2018, \u00e8 stata decisa la chiusura improvvisa e a tempo indeterminato del ponte, con effetto dalla mezzanotte. Sono stati quindi avviati importanti lavori di consolidamento e ristrutturazione; il ponte \u00e8 stato reso nuovamente accessibile il 29 marzo 2019 al traffico ciclopedonale, l'8 novembre 2019 al transito dei veicoli a motore ed il 14 settembre 2020 al traffico ferroviario.\nViabilit\u00e0.\nAncora oggi il ponte continua a rappresentare un nodo viario cruciale per l'attraversamento del fiume Adda e la comunicazione tra le province di Lecco e Bergamo. Il ponte si raccorda a tre strade, in una configurazione a \"Y\": sulla parte occidentale vi confluiscono due strade locali del comune di Paderno d'Adda, mentre dalla parte opposta la strada, dopo pochi chilometri, raggiunge l'abitato di Calusco d'Adda.\nLa carreggiata \u00e8 a singola corsia, con due camminamenti pedonali laterali, e presenta una restrizione ad entrambi gli accessi, realizzata con due paracarri metallici posti ai lati della carreggiata, al fine di limitare la velocit\u00e0 di immissione e la dimensione dei veicoli che passano sul ponte; a seguito dei lavori condotti tra il 2018 ed il 2019 \u00e8 stato operato un ulteriore restringimento. Dai primi anni novanta, infatti, vige il divieto permanente di transito a tutti i veicoli di massa complessiva superiore ai 35 quintali, i quali, per l'attraversamento dell'Adda, vengono indirizzati sui pi\u00f9 capienti ponti di Trezzo sull'Adda e Brivio e sul ponte dell'arteria autostradale A4 Torino-Trieste.\nLa parte stradale presenta semafori dotati di telecamere per la rilevazione delle infrazioni a semaforo rosso che regolano il traffico a senso unico alternato ad intervalli di diversi minuti, con code che spesso arrivano nei centri abitati; su entrambi i lati vige l'obbligo di spegnere i motori a semaforo rosso. I semafori sono regolati in modo tale da evitare il passaggio contemporaneo di autoveicoli e treni, in modo da ridurre le sollecitazioni sulla struttura. Prima del 2018 il limite di velocit\u00e0 per gli autoveicoli era di 30 km/h, mentre dal settembre 2019 \u00e8 stato ridotto a 20 km/h, ed \u00e8 attivo un sistema automatico di rilevazione delle infrazioni a tale limite.\nLa linea ferroviaria del livello inferiore \u00e8 a binario unico, con scartamento ordinario di 1435 mm ed elettrificata a 3000 V in corrente continua, e il ponte viene attraversato dai treni con riduzione di velocit\u00e0 a 15\u00a0km/h per via delle caratteristiche della struttura; tale imitazione era presente gi\u00e0 da prima dei lavori iniziati nel 2018.\nCandidatura a bene dell'umanit\u00e0.\nAlla fine del 2017 il ponte \u00e8 stato candidato per essere inserito nella lista dei patrimoni dell'umanit\u00e0 protetti dall'UNESCO come parte di un bene transnazionale, assieme ad altri quattro ponti ad arco in ferro del XIX secolo. Tale candidatura \u00e8 stata ufficializzata dal sindaco di Paderno d'Adda in collaborazione con la giunta comunale di Calusco d'Adda, durante un convegno internazionale tenutosi a Solingen, in Germania. \nGli altri quattro ponti sono il viadotto di Garabit in Francia, il ponte di M\u00fcngsten in Germania e i ponti Maria Pia e Dom Lu\u00eds I di Porto, in Portogallo."}
{"id": "441925", "revid": "115175895", "url": "https://it.wikipedia.org/wiki?curid=441925", "title": "Tricholoma terreum", "text": "\"Tricholoma terreum\" (Schaeff.) Qu\u00e9l., \"F\u00fchrer Pilzk.\": 134 (1871).\nIl T. terreum \u00e8 il prototipo di un gruppo di specie di piccola taglia appartenenti al genere \"Tricholoma\", volgarmente note come morette.\nCappello.\nDa giovane assume la forma di una capocchia di spillo, poi globoso, campanulato, convesso, infine pianeggiante, leggermente umbonato; colore grigio topo, ricoperto da numerose squame, seriche grigio-nerastre.\nLamelle.\nSmarginate al gambo, poco fitte, fragili, con margine denticolato, di colore da bianco a grigio-cenere.\nGambo.\nPieno, fistoloso, poi cavo, cilindrico; 4\u20138\u00a0cm di altezza, con un diametro variabile da 1 a 2,5\u00a0cm; di colore bianco farcito con picchiettature forforacee verso l'apice; ha una cortina quasi persistente di colore grigiastro.\nSpore.\nEllittiche, non amiloidi, lisce, 5-8 x 4-5\u00a0\u00b5m, bianche in massa.\nCarne.\nMinuta, fragile, tenera, di colore bianco o bianco cenere; odore e sapore tenui e delicati.\nCommestibilit\u00e0.\nOttima.\nSpecie apprezzata,molto ricercata.\nHabitat.\nSi pu\u00f2 trovare nei boschi di latifoglia o in quelli misti, ma il suo habitat ideale \u00e8 la pineta; cresce dal tardo autunno all'inverno; in certe zone si pu\u00f2 trovare anche tra maggio e giugno, in certe primavere piovose e fredde.\nSpecie simili.\nPrestare molta attenzione a possibili confusioni con \"Tricholoma pardinum\", specie molto pericolosa. Da questa specie prende il nome una nota sindrome detta, appunto, pardinica."}
{"id": "441926", "revid": "697352", "url": "https://it.wikipedia.org/wiki?curid=441926", "title": "Hellas", "text": "Hellas fu il nome classico dell'Antica Grecia. Hellas (, \"Thema Hellados\") fu anche la denominazione di uno dei themata dell'impero bizantino. Il thema si estendeva su parte della Grecia Centrale, della Tessaglia e, fino intorno al 800, sulla penisola del Peloponneso. Fu istituito alla fine del VII secolo, e sopravvisse fino alla fine dell'XI o XII secolo, quando fu suddiviso in distretti di estensione minore.\nStoria.\nL'antico termine \"Hellas\" era gi\u00e0 in uso nel VI secolo per designare la Grecia meridionale in un contesto amministrativo, venendo impiegato nel \"Synekdemos\" come nome alternativo della provincia romana di Acaia. Tra la fine del VI e gli inizi del VII secolo, a causa del collasso definitivo della frontiera danubiana dell'Impero bizantino, avvennero invasioni e insediamenti slavi a larga scala in tutta la Penisola balcanica. Dal 578, le incursioni slave raggiunsero la Tessaglia e la Grecia meridionale. Favoriti dal fatto che l'Impero bizantino avesse concentrato il grosso dell'esercito sul fronte orientale dove stava combattendo lunghe e inconcludenti guerre contro i Persiani Sasanidi, gli Slavi saccheggiarono e si insediarono senza trovare resistenza. Gli insediamenti slavi che seguirono le incursioni della fine del VI e gli inizi del VII secolo coinvolsero il Peloponneso al sud e la Macedonia al nord in misura molto maggiore della Tessaglia o Grecia Centrale, con le citt\u00e0 fortificate che rimasero per lo pi\u00f9 nelle mani della popolazione greca nativa. Nonostante ci\u00f2, nei primi decenni del VII secolo gli Slavi furono liberi di saccheggiare la Tessaglia e il sud relativamente indisturbati; secondo i \"Miracoli di San Demetrio\", intorno al 615 le trib\u00f9 slave arrivarono a costruire monoxyla e a saccheggiare le coste della Tessaglia e di molte isole dell'Egeo, spopolandone molte. Alcuni dei Greci nativi fuggirono nelle citt\u00e0 fortificate, o in isole al di fuori della loro portata, o in Italia.\nLa creazione del thema di Hellas \u00e8 datata grossomodo tra il 687 e il 695, durante il primo regno dell'Imperatore Giustiniano II (r. 685-695 e 705-711), probabilmente in diretta conseguenza della sua campagna militare del 688/689 contro gli Slavi. Il primo \"strategos\" (governatore militare) di Hellas, attestato nel 695, fu Leonzio, in precedenza \"strategos\" del thema anatolico, caduto in disgrazia in seguito alla sua sconfitta nella Battaglia di Sebastopoli, e che in seguito si rivolt\u00f2 a Giustiniano e lo detronizz\u00f2. Anche se le fonti coeve assegnano il termine \"thema\" all'Hellas solo successivamente all'VIII secolo, usando il termine \"strategia\" (\u03c3\u03c4\u03c1\u03b1\u03c4\u03b7\u03b3\u03af\u03b1) al suo posto, \u00e8 quasi certo che fu fondato fin dall'inizio come entit\u00e0 amministrativa a pieno titolo, con giurisdizione sui territori della vecchia provincia di Acaia ancora sotto controllo imperiale. Quale sia stata l'estensione originaria del thema non \u00e8 chiaro ed \u00e8 tuttora oggetto di dibattito, ma, sulla base di quanto si conosce sull'estensione dei territori sotto controllo bizantino, si pu\u00f2 presumere che il suo territorio comprendesse la costa orientale della Grecia continentale (Grecia Centrale orientale con Eubea e parti della Tessaglia), e forse il Peloponneso orientale, oltre ad alcune isole dell'Egeo come Sciro e Kea. Non \u00e8 chiaro se Atene o Tebe fosse il capoluogo originario della provincia, ma molto probabilmente fu Tebe, in quanto ricopriva questo ruolo con certezza ai primi del X secolo. Nella seconda met\u00e0 del X secolo, tuttavia, la sede dello \"strategos\" fu trasferita a Larissa.\nDato il suo esiguo hinterland, probabilmente il thema era in origine orientato per lo pi\u00f9 verso il mare e comprendeva le regioni costiere che la marina bizantina era in grado di controllare. Fu solo a partire dal regno di Leone III Isaurico (r. 717-741) che sono attestate importanti operazioni di terra, ma il ristabilimento completo del controllo imperiale sull'entroterra fu completato solo all'inizio del IX secolo. Giustiniano II insedi\u00f2 alcune migliaia di Mardaiti in Hellas, che fornivano guarnigioni ed equipaggi agli squadroni navali locali. Il numero delle truppe di terra d'altra parte rimase esiguo per l'intera durata del thema, annoverando forse effettivi, secondo le stime di Warren Treadgold. La flotta dell'Hellas rivest\u00ec un ruolo importante nella rivolta del 726/7. Nel corso dell'VIII secolo, tuttavia, l'autorit\u00e0 imperiale sull'entroterra fu gradualmente estesa. Gli abitanti slavi locali furono convertiti al Cristianesimo e si sottomisero all'autorit\u00e0 bizantina, spesso in distretti autonomi sotto i loro \"archontes\". Questo processo fu interrotto, ma non arrestato, intorno al 746/747 da un'ulteriore ondata di insediamenti slavi dalla Bulgaria; sembrerebbe per\u00f2 che i possedimenti imperiali non subirono grandi danni, e il fatto che nel 766, l'Imperatore Costantino V (r. 741-775) fu in grado di chiamare circa 500 artigiani provenienti da \"Hellas e isole\" a Costantinopoli suggerisce contatti sicuri e regolari tra la provincia e il centro imperiale. La spedizione anti-slava del ministro Stauracio nel 783 ripristin\u00f2 ed estese il controllo imperiale ancora una volta, soprattutto nel Peloponneso e nella Grecia settentrionale. Nella Grecia Centrale e in Tessaglia, la campagna sembrerebbe essere stata per lo pi\u00f9 una prova di forza per rinforzare la dominazione imperiale e sottomettere i nuovi insediamenti, mentre nel Peloponneso probabilmente vi furono dei combattimenti veri e propri contro gli Slavi. Anche se gli Slavi locali del Peloponneso a quella epoca non erano stati ancora completamente sottomessi, l'effettivo rinforzamento dell'autorit\u00e0 imperiale condusse alla separazione del Peloponneso per costituire un thema separato intorno o subito dopo l'anno 800.\nDurante il IX e X secolo, l'Hellas sub\u00ec le incursioni saracene, soprattutto in seguito alla conquista araba di Creta negli anni 820 e la fondazione dell'Emirato di Creta. Tra gli eventi maggiori, negli anni 880 l'emiro arabo di Tarso attacc\u00f2 Euripos (Chalcis) ma fu sconfitto, e nel 902 i Saraceni condotti dal disertore Damiano di Tarso saccheggiarono la citt\u00e0 portuale di Demetrias. Dieci navi dall'Hellas presero parte al tentativo fallimentare di riconquista di Creta sotto Himerios nel 911/2. Nel 918 e ancora nel 923, la regione sub\u00ec le incursioni bulgare dello Tsar Simeone che raggiunsero finanche il Peloponneso e potrebbero aver distrutto Tebe. Nonostante ci\u00f2, a partire dalla fine del IX secolo sembrerebbe che Hellas, insieme al resto della Grecia, avesse goduto di un periodo di prosperit\u00e0, con un aumento di emissioni di monete, la fondazione di nuove citt\u00e0 e la fondazione di nuove industrie (soprattutto l'industria della seta a Tebe). La minaccia saracena recedette durante il X secolo ed era di fatto terminata come effetto della riconquista bizantina di Creta nel 960\u2013961, ma la minaccia bulgara fu rinnovata sotto lo Tsar Samuele, che occup\u00f2 la Tessaglia nel 986 e sferr\u00f2 alcune incursioni devastanti nella Grecia Centrale e nel Peloponneso fino alla sua sconfitta nella Battaglia dello Spercheo nel 997.\nDurante il X e XI secolo, l'Hellas era spesso governata insieme al Peloponneso dallo stesso \"strategos\", e, con l'aumento di importanza dell'amministrazione civile, accadde lo stesso anche per le cariche civili, con i \"protonotarioi\", \"praetores\" e \"kritai\" che avevano giurisdizione su entrambi i themata. Sembrerebbe che la Tessaglia fosse stata distaccata dall'Hellas e fosse stata inglobata nel thema di Tessalonica a partire dai primi dell'XI secolo\u2014anche se la valle dello Spercheo rimase parte dell'Hellas\u2014fino almeno al XII secolo. Lo \"strategos\" di Hellas \u00e8 ancora attestato per gran parte dell'XI secolo, e un \"doux\" di Tebe e Euripo dopo la met\u00e0 dell'XI secolo. Dalla fine dell'XI secolo, l'amministrazione congiunta di Hellas e Peloponneso pass\u00f2 sotto il controllo del \"megas doux\", il comandante supremo della marina bizantina. A causa dell'assenza di quest'ultimo dalla provincia, tuttavia, l'amministrazione locale rimase sotto il \"praetor\" locale, una posizione spesso detenuta in questo periodo da prestigiosi ufficiali di alto grado come gli studiosi di diritto Alessio Aristeno e Nicola Agioteodorita. In misura sempre maggiore, tuttavia, giurisdizioni di estensione minore apparvero entro i confini di entrambi i themata. Questi finirono con l'evolvere in quei distretti fiscali di estensione minore denominati \"horia\" (sing. \"horion\"), \"chartoularata\" (sing. \"chartoularaton\"), e \"episkepseis\" (sing. \"episkepsis\") nel XII secolo, mentre i vecchi themata di Hellas e Peloponneso gradualmente si dissolsero come entit\u00e0 amministrative. Le \"horia\" in particolare sono attestate solo in Grecia, e sembrerebbero aver avuto sede a Larissa, Tebe e Euripo, Atene, Corinto, e Patras.\nL'XI secolo fu per gran parte un periodo di pace per la Grecia meridionale, interrotto soltanto da incursioni durante la rivolta di Petar Delyan (1040\u20131041), un'incursione della trib\u00f9 turca degli Uzi nel 1064 e le fallimentari incursioni normanne in Tessaglia nel 1082\u20131083. Le repubbliche marinare italiane, soprattutto la Repubblica di Venezia, cominciarono a imporre la propria presenza nella regione verso la fine del secolo, segnando l'inizio del dominio degli Italiani nel commercio marittimo e del loro graduale controllo dell'economia bizantina: immediatamente dopo la fallimentare invasione normanna, Alessio I concesse i primi privilegi commerciali ai Veneziani, garantendo loro l'esenzione dalle imposte e il diritto di fondare colonie commerciali in certe citt\u00e0; in Hellas, esse erano Euripo, Tebe e Atene. I successori di Alessio tentarono a limitare tali privilegi con alterni successi\u2014portando al sacco veneziano di Euripo nel 1171 come rappresaglia\u2014ma nel 1198 Alessio III Angelo (r. 1195-1203) fu costretto a concederne di ancora pi\u00f9 estensivi, permettendo ai Veneziani di creare stazioni commerciali in tutte le citt\u00e0 situate nelle vicinanze della costa.\nNel 1148, i Normanni condotti da Ruggero II di Sicilia saccheggiarono Tebe, deportando i suoi lavoratori della seta a Palermo. L'industria della seta locale, tuttavia, sopravvisse e in parte si riprese con lavoratori ebrei come attestato da Beniamino di Tudela nella sua visita nel 1165. Sia Beniamino sia il geografo arabo al-Idrisi descrivono la Grecia alla met\u00e0 del XII secolo come densamente abitata e prospera, mentre Beniamino attesta la presenza di comunit\u00e0 ebraiche a Tebe, Krisa, Euripo, Ravenica, e Zetouni (Lamia). La situazione cominci\u00f2 a cambiare verso la fine del regno di Manuele I Comneno (r. 1143-1180), le cui dispendiose iniziative militari portarono a un aumento delle tasse. Ci\u00f2, insieme alla corruzione e al comportamento autocratico dei funzionari, port\u00f2 al declino dell'industria e all'impoverimento dei contadini, eloquentemente lamentato dal Metropolita di Atene, Michele Coniata. Questo declino fu temporaneamente arrestato sotto Andronico I Comneno (r. 1182-1185), che invi\u00f2 il capace Niceforo Prosouch come \"praetor\", ma riprese dopo la caduta di Andronico.\nAl volgere del XIII secolo, le tendenze centrifughe nello stato bizantino divennero sempre pi\u00f9 accentuate. Nel Peloponneso nord-orientale, Leone Sgouros, governatore di Nauplia, aveva gi\u00e0 preso possesso di Argo e Corinto, e aveva sferrato incursioni in Attica. Approfittando che le autorit\u00e0 imperiali fossero impegnate nel tentativo di arrestare la Quarta Crociata, nel 1204 espugn\u00f2 Atene, prima di insignorirsi della Beozia e della Tessaglia senza nemmeno un combattimento. Essendo diventato il possessore di un reame quasi indipendente che comprendeva gran parte della Grecia continentale orientale, tent\u00f2 di legittimare la propria posizione sposando la figlia dello spodestato Alessio III Angelo a Larissa. In seguito al sacco di Costantinopoli per mano dei Crociati nell'aprile 1204, tuttavia, la situazione cambi\u00f2: nello stesso autunno, Bonifacio I del Monferrato condusse un'armata crociata in Grecia. Leo Sgouros tent\u00f2 di arrestare l'avanzata dei Crociati alle Termopili, ma i suoi soldati fuggirono, e fu costretto a ritirarsi nelle sue basi fortificate nel Peloponneso, dove resistette ancora per alcuni anni. Bonifacio spart\u00ec le terre conquistate tra i suoi seguaci; i principali stati latini costituiti nell'ex regione di Hellas furono il Ducato di Atene, il Marchesato di Bodonitsa, la Signoria di Salona e la Signoria di Negroponte.\nNella cultura di massa.\nLa denominazione \"Hellas\" \u00e8 presente anche nei nomi di alcune societ\u00e0 calcistiche: tra queste vi sono l'Hellas Verona (la prima squadra del capoluogo veneto), l'Hellas Narni (provincia di Terni, in Umbria), l'Hellas Solofra (provincia di Avellino, in Campania), l'Hellas Pesaro (provincia di Pesaro-Urbino, nelle Marche) e l'Hellas Taranto (in Puglia)."}
{"id": "441927", "revid": "729019", "url": "https://it.wikipedia.org/wiki?curid=441927", "title": "Asistolia", "text": "Con il termine asistolia si indica l'assenza della sistole cardiaca. Questo comporta il blocco della circolazione sanguigna, una situazione che porta alla morte in brevissimo tempo se il paziente non viene rianimato.\nFisiopatologia.\nL'asistolia \u00e8 dovuta alla mancanza di attivit\u00e0 elettrica cardiaca che determina la contrazione ventricolare e quindi l'eiezione ematica a livello dell'arteria polmonare e dell'aorta, con conseguente blocco della circolazione sanguigna.\nA livello elettrocardiografico viene rilevata un'onda isoelettrica (onda piatta).\nEziologia.\nL'asistolia ventricolare pu\u00f2 essere dovuta ad alterazioni importanti del segnapassi primario, secondario e terziario o a una depressione o soppressione della capacit\u00e0 di conduzione dello stimolo.\nAlcune cause che possono portare ad asistolia possono essere:\nTrattamento.\nL'asistolia viene trattata con la rianimazione cardiopolmonare (CPR) combinata con la somministrazione di vasopressori per via endovenosa, come l'epinefrina (adrenalina). Talvolta una causa reversibile pu\u00f2 essere rilevata e trattata (un esempio \u00e8 l'ipokaliemia). Diversi interventi precedentemente raccomandati, come ad esempio l'atropina per via endovenosa e la defibrillazione, non fanno pi\u00f9 parte dei protocolli di routine raccomandati dalla maggior parte dei principali organismi internazionali.\nPrognosi.\nSe non iniziata subito la rianimazione cardiopolmonare, l'assenza di sangue al cervello porta in pochi minuti alla morte cerebrale. Dopo che ogni tentativo di rianimazione \u00e8 stato applicato, ma il cuore non riprende il suo ritmo spontaneo, pu\u00f2 essere dichiarata, da parte di un medico, la morte del paziente. I tassi di sopravvivenza di eventi di asistolia avvenuti fuori dagli ospedali (anche con un intervento di emergenza) sono meno del 2%."}
{"id": "441928", "revid": "1373765", "url": "https://it.wikipedia.org/wiki?curid=441928", "title": "Barbara Pollastrini", "text": "Biografia.\nDurante il sessantotto, si leg\u00f2 all'organizzazione di ispirazione maoista Unione dei Comunisti Italiani (marxisti-leninisti), di cui fu dirigente nel capoluogo lombardo. Laureata in lingue e letterature straniere all'Universit\u00e0 commerciale Luigi Bocconi, ha insegnato alla Statale di Milano, ed in seguito ha aderito al Partito Comunista Italiano nel 1978, di cui \u00e8 stata eletta segretaria comunale nel capoluogo lombardo verso la fine degli anni ottanta.\nNel 1991 aderisce alla svolta della Bolognina di Achille Occhetto del Partito Democratico della Sinistra (PDS), mantenendo l'incarico di segretaria comunale di Milano, che mantiene fino al 1992.\nDapprima consigliera comunale di Milano, alle elezioni politiche del 1992 viene candidata ed eletta deputata per il Partito Democratico della Sinistra. Nel corso della XI legislatura della Repubblica Italiana ha fatto parte della 12\u00aa Commissione Affari sociali e della Commissione parlamentare per l'indirizzo generale e la vigilanza dei servizi radiotelevisivi.\nNello stesso anno, durante l'inchiesta Mani Pulite, viene accusata di corruzione e immediatamente si dimette da ogni incarico politico, fino al 1996, anno della sua completa assoluzione da ogni accusa.\nEntrata nel comitato nazionale del PDS, dopo essere confluita nel 1998 nei Democratici di Sinistra alla svolta di Massimo D'Alema, nel 1999 viene eletta Coordinatrice nazionale delle donne diessine.\nAlle elezioni politiche del 2001 viene candidata nelle circoscrizioni Lombardia 1 e Lombardia 3, e torna alla Camera, eletta nell'ambito della quota proporzionale Lombardia 1. Alle politiche del 2006 viene riconfermata per la terza volta nella medesima circoscrizione.\nIl 17 maggio 2006 giura nelle mani del Presidente della Repubblica Giorgio Napolitano come Ministro per i diritti e le pari opportunit\u00e0 nel secondo governo Prodi, incarico che mantiene fino alla fine prematura dell'esecutivo, l'8 maggio 2008. Il suo nome, insieme a quello del ministro per le politiche per la famiglia Rosy Bindi, \u00e8 legato al disegno di legge sui DICO e a tutte le battaglie sui diritti umani, dalle unioni civili al testamento biologico, dai diritti delle donne a quelli delle minoranze in generale.\nDal 23 maggio 2007 \u00e8 uno dei 49 membri del Comitato Promotore del Partito Democratico.\nNel dicembre 2012 si candida alle primarie del PD in provincia di Milano. In quest'occasione Pollastrini risulta essere la pi\u00f9 votata, tra tutti i candidati, con 4.527 preferenze. Alle elezioni del 24 e 25 febbraio 2013 viene eletta deputata. Pollastrini \u00e8 attualmente componente della Commissione I Affari Costituzionali della Presidenza del Consiglio e Interni e rappresentante per il PD nella Commissione Jo Cox sull'intolleranza, xenofobia, razzismo e fenomeni d'odio.\nDal 2014 \u00e8 Coordinatrice nazionale di SinistraDem - Campo Aperto, associazione politico-culturale presieduta da Gianni Cuperlo.\nDal marzo 2017 \u00e8 stata voluta da Andrea Orlando, ministro della Giustizia e candidato alla segreteria del Partito Democratico, come Presidente nazionale del suo comitato elettorale.\nIl 7 maggio 2017 viene eletta Vicepresidente del Partito Democratico, in rappresentanza della sinistra del partito, ossia la \"minoranza Dem\" rimasta nel PD dopo la scissione di Bersani, D'Alema e Speranza. Rimane in carica fino al rinnovo delle nomine, all'Assemblea nazionale del partito, il 17 marzo 2019.\nAlle elezioni politiche del 2018 viene rieletta per la sesta volta alla Camera, tra le liste del PD ancora nella stessa circoscrizione.\nA poche settimane dal referendum costituzionale sulla riduzione del numero di parlamentari legato alla riforma \"Fraccaro\" avviata dal governo Conte I guidato dalla Lega assieme al Movimento Cinque Stelle e concluso dal governo Conte II guidato dalla coalizione M5S e PD, annuncia il suo voto contrario, in dissidenza con la linea ufficiale del suo partito, schierato per il \"S\u00ec\".\nVita privata.\nAttualmente, dopo essere stata sposata con il sondaggista Renato Mannheimer, \u00e8 moglie di Pietro Modiano, presidente della Carlo Tassara, oggi presidente del consiglio di amministrazione della SEA, la societ\u00e0 che gestisce gli aeroporti milanesi.\nInchieste giudiziarie.\nNel 1992, durante l'inchiesta di Mani pulite, Barbara Pollastrini venne accusata da Sergio Eolo Soave di aver preso tangenti per conto del PCI-PDS in merito alla costruzione delle Metropolitane Milanesi; dopo che Soave nel 1996 ritir\u00f2 tutte le accuse, venne definitivamente assolta."}
{"id": "441929", "revid": "116568217", "url": "https://it.wikipedia.org/wiki?curid=441929", "title": "Microsoft WordPad", "text": "WordPad \u00e8 un programma sviluppato da Microsoft, fornito nel pacchetto Windows a partire da Windows 95, che permette di creare semplici testi a formattazione basilare.\nFunzionalit\u00e0.\nIl programma \u00e8 di fatto un sottoinsieme molto limitato di Microsoft Word per una gestione elementare di documenti di testo. Rispetto al programma Notepad, aggiunge una serie di opzioni per la gestione elementare di un testo formattato e con caratteristiche di stile:\nFormati file supportati.\nFino alla versione inclusa in Windows 98 WordPad poteva aprire e salvare file in formato Microsoft Word con estensione .doc. Dalla versione 6.1 WordPad pu\u00f2 salvare, leggere e modificare i formati .docx creati con Word.\nIl programma \u00e8 in grado di salvare i documenti nei seguenti formati di file:"}
{"id": "441930", "revid": "287204", "url": "https://it.wikipedia.org/wiki?curid=441930", "title": "Chinesinho", "text": "Biografia.\nLa sua data di nascita \u00e8 stata spesso argomento di disputa. Finch\u00e9 militava nel Modena, nel Catania e nella Juventus gli almanacchi riportavano la data del 28 giugno, ma dopo il suo passaggio al Lanerossi Vicenza emerse quella del 1\u00ba gennaio, data che lui stesso ha sempre confermato come sua data di nascita. L'albo degli allenatori inoltre lo registr\u00f2 come nato il 13 gennaio. Il figlio, Sidney Cunha, nato a San Paolo il 15 giugno 1961, ha giocato come interno negli anni 1980 nelle giovanili del e nel , senza mai arrivare al livello del padre.\n\u00c8 deceduto il 16 aprile 2011, dopo essere stato a lungo malato di Alzheimer. I suoi funerali si sono tenuti il 18 aprile a San Leopoldo, nello stato di Rio Grande do Sul; il suo corpo \u00e8 stato cremato. Il 17 aprile, giorno successivo alla scomparsa, allo stadio Angelo Massimino di Catania, in occasione dell'incontro Catania- (1-4) \u00e8 stato osservato un minuto di raccoglimento in sua memoria.\nCaratteristiche tecniche.\nGiocatore.\nCome molti altri calciatori brasiliani, aveva un soprannome legato al suo aspetto, che con gli occhi a mandorla e il viso paffuto, unitamente a una statura che non arrivava al metro e settanta, lo faceva sembrare un piccolo cinese (\"chinesinho\" in portoghese).\nVeloce e tecnico, soffriva le marcature strette, ci\u00f2 nonostante scendeva anche in difesa per iniziare nuovamente l'azione d'attacco, dove poi si rendeva pericoloso battendo calci d'angolo e punizioni a effetto: in questo senso rimane nella memoria un suo gol su calcio piazzato, tirato in prossimit\u00e0 della bandierina in un - del campionato 1967-1968, con Zoff e la difesa azzurra rimasti sorpresi dall'audace traiettoria impressa al pallone.\nCarriera.\nGiocatore.\nGli inizi in patria.\nGioc\u00f2 in Brasile nel , nell' e nel ; in questo periodo, fu convocato 17 volte in nazionale, collezionando 7 reti.\nNel 1955 debutt\u00f2 nell'International di Porto Alegre, insieme a Larry e Bodinho, vincendo in quello stesso anno il Campionato Ga\u00facho, titolo che aveva gi\u00e0 vinto con il Renner l'anno precedente, e nel 1956 fu convocato nella nazionale brasiliana per i Giochi Panamericani di quell'anno disputati a Citt\u00e0 del Messico, vinti con Cinesinho che nel corso della manifestazione realizz\u00f2 quattro reti (tre nel 7-1 contro la e una contro gli storici rivali dell').\nNel 1958 insieme a Valdir e Andrade fu ceduto al Palmeiras, con cui nel 1959, insieme a Valdir, Djalma Santos, Zequinha, Julinho, vinse il campionato Paulista, contro il di Pel\u00e9 dopo tre incontri di finale di cui il terzo giocato allo stadio Pacaembu di San Paolo. Nel 1960 con la sua squadra di club vinse la Ta\u00e7a Brasil.\nNel Palmeiras realizz\u00f2 in totale 55 reti. Negli stessi anni, con la nazionale partecip\u00f2 al Campeonato Sudamericano di , ma in occasione del successivo disputati in Cile gli fu preferito Meng\u00e1lvio.\nL'esperienza italiana e gli ultimi anni.\nArriv\u00f2 in Italia nel 1962, accasandosi al neopromosso in Serie A; a proposito della sua cessione, Arnaldo Tirone, presidente del Palmeiras, ricord\u00f2 che \u00abcon i soldi della vendita di Cinesinho il Palmeiras acquist\u00f2 15 giocatori formando cos\u00ec la prima \"academia\", una grande squadra\u00bb.\nAl termine della prima stagione in Italia, in cui pur essendo stato frenato dagli infortuni, aveva dato un notevole contributo alla salvezza dei canarini con 3 reti in 20 gare (di cui la prima realizzata contro il nella prima partita casalinga giocata allo stadio Alberto Braglia), pass\u00f2 nel 1963 al dove rimase per due anni totalizzando 59 presenze e 5 reti, disputando anche la finale di Coppa delle Alpi 1964 persa contro il Genoa allo stadio Wankdorf di Berna.\nNell'estate 1965 pass\u00f2 alla sostituendo nel ruolo e nel numero di maglia Omar S\u00edvori, e vincendo all'esordio in bianconero la Coppa Italia 1964-1965 nella finale disputata il 29 agosto contro la Grande Inter allo stadio Olimpico di Roma. Nella formazione allenata dal paraguaiano Heriberto Herrera divenne, grazie alle sue doti di palleggio, tecnica e lanci, il faro di centrocampo dei bianconeri campioni d'Italia nella stagione 1966-1967.\nNei tre campionati disputati a Torino segn\u00f2 8 reti in 85 partite, dopodich\u00e9 nell'estate 1968 fu ceduto al ; con i biancorossi visse una seconda giovinezza realizzando 10 reti in 90 partite.\nEsord\u00ec anche nella NASL con la maglia dei .\nAllenatore.\nChiusa la carriera, ricopr\u00ec incarichi tecnici nelle file beriche, fra cui quelli di secondo allenatore e anche di allenatore della prima squadra. Allen\u00f2 poi il con cui retrocedette in Serie C e il , con cui sfior\u00f2 la promozione in Serie B nella stagione 1979-1980, ma fu poi esonerato nel campionato successivo.\nNel 1985 torn\u00f2 ad allenare il per 14 incontri, ottenendo 5 vittorie, 6 pareggi e 3 sconfitte.\nNel 1995, allenando la formazione \"Giovanissimi\" del , ebbe tra i ragazzi un promettente Luca Toni."}
{"id": "441935", "revid": "599013", "url": "https://it.wikipedia.org/wiki?curid=441935", "title": "Dikembe Mutombo", "text": "\u00c8 membro del Naismith Memorial Basketball Hall of Fame dal 2015.\nCarriera.\nIl college e l'esperienza a Denver.\nDa giovane emigra negli Stati Uniti, dove si iscrive al college di Georgetown, un ateneo con una lunga tradizione di centri (tra i pi\u00f9 noti, Patrick Ewing e Alonzo Mourning). Viene scelto nel draft del 1991 come quarta scelta assoluta dai Denver Nuggets. A Denver Mutombo dimostra tutto il suo talento difensivo, vincendo ripetutamente la classifica di miglior stoppatore, nonostante i suoi limiti in attacco. La stagione migliore nei Nuggets \u00e8 quella del 1993-94 quando la squadra di Mutombo si qualifica ai play-off come ultima squadra della Western Conference, ma al primo turno elimina i Seattle SuperSonics, migliore squadra della Conference. Non era mai accaduto prima, nella storia della NBA, che la testa di serie n\u00ba 8 eliminasse la n\u00ba 1. \u00c8 ormai leggendaria l'immagine in cui Mutombo, al termine di questa serie, si accascia a terra piangendo di gioia.\nGli anni di Atlanta.\nNell'estate del 1996 per\u00f2 Mutombo diventa free agent, poich\u00e9 i Nuggets offrono un contratto non adatto allo status di una superstar quale \u00e8 Mutombo. Il centro africano si accasa agli Atlanta Hawks, squadra formata da un gruppo promettente (Christian Laettner, Steve Smith e Mookie Blaylock) ed allenato da Lenny Wilkens. Mutombo va a dare il contributo difensivo che mancava per fare il salto di qualit\u00e0. Negli anni successivi, in una Conference affollata da squadre come i Chicago Bulls, gli Indiana Pacers, i New York Knicks e i Miami Heat, gli Hawks riescono ad arrivare massimo al secondo turno dei play-off. Negli ultimi anni agli Hawks non arrivano pi\u00f9 neanche la qualificazione ai play-off, il che fa s\u00ec che Mutombo chieda il trasferimento. Il segno lasciato da Mutombo nella storia degli Hawks induce la squadra di Atlanta a ritirare la maglia numero 55 il 24 novembre 2015.\nL'approdo ai 76ers.\nNell'All Star Game del 2001 Mutombo \u00e8 il centro della Eastern Conference allenata dal coach dei Philadelphia 76ers. L'africano gioca una partita eccellente tanto che l'allenatore dei 76ers chiede alla sua dirigenza di portare il centro a Filadelfia, appoggiato nella decisione anche dalla stella della sua squadra, Allen Iverson. Va cos\u00ec in porto uno scambio che dirotta Mutombo alla corte di coach Brown, mandando Theo Ratliff, Toni Kuko\u010d e Nazr Mohammed ad Atlanta. In quello scorcio di regular season che lo vede impegnato a Filadelfia, Mutombo si trova a suo agio, dato che al suo fianco ha un realizzatore come Iverson. I 76ers arrivano in finale dopo aver impiegato 7 partite sia per battere i Toronto Raptors che per battere i Milwaukee Bucks. In finale Mutombo deve vedersela forse con il migliore Shaquille O'Neal della carriera. L'africano combatte con volont\u00e0, ma non pu\u00f2 niente contro lo strapotere del centro dei Los Angeles Lakers che si portano a casa la finale per 4-1.\nLe varie peregrinazioni.\nDopo un anno interlocutorio a Philadelphia, nell'estate 2002 Mutombo viene girato ai New Jersey Nets che, reduci da una finale contro i Lakers, vogliono qualcuno che possa quantomeno arginare O'Neal. Viene cos\u00ec mandato nel New Jersey in cambio di Keith Van Horn e Todd MacCulloch. Con i Nets, Mutombo torna in finale, ma questa volta contro i San Antonio Spurs che hanno in Tim Duncan un lungo troppo dinamico per Mutombo. L'africano gioca alcune buone partite, confrontandosi con un altro veterano come David Robinson, ma i Nets perdono 4-2.\nNell'estate 2003 firma da free agent con i New York Knicks, dove gioca senza lasciare troppo il segno. L'anno dopo va agli Houston Rockets, dove fa da tutore e maestro dell'astro nascente cinese Yao Ming. Nel 2006-07, grazie all'infortunio della stella cinese, Mutombo parte titolare in 33 partite su 82, facendo registrare cifre record per un quarantenne nei rimbalzi e nelle stoppate; ma quello che sembrava l'anno buono per i Rockets si trasforma in una disfatta nel primo turno dei play-off, da cui escono sconfitti contro gli Utah Jazz.\nMutombo pensa seriamente al ritiro, ma viene reingaggiato al minimo salariale, sempre da Houston, per il suo 17\u00ba anno di NBA, dove per la prima parte di stagione scende poche volte in campo; l'ennesimo infortunio del titolare Yao Ming fa risalire in cattedra il \"vecchio leone d'Africa\". Con l'assenza del cinese i Rockets perdono nuovamente contro gli Utah Jazz nel primo turno di play-off: nonostante ci\u00f2, tenendo anche conto delle quasi 42 primavere, Mutombo mette a referto delle buone cifre nelle partite in cui parte in quintetto (25 gare, 5 punti, 7 rimbalzi e pi\u00f9 di una stoppata di media a partita).\nNel maggio 2008 dichiara di voler giocare ancora una stagione per il suo 18\u00ba anno tra i professionisti. Nel frattempo, voci di mercato lo accostano ai Boston Celtics, dove avrebbe potuto ricoprire il ruolo di cambio d'esperienza dei lunghi e avrebbe avuto la possibilit\u00e0 di vincere magari un titolo: queste voci vengono tuttavia smentite il 30 dicembre 2008 con l'ingaggio ufficiale da parte degli Houston Rockets. Con i texani conquista nuovamente la qualificazione ai play-off, disputando la serie del primo turno contro i Portland Trail Blazers: il 21 aprile 2009, durante il primo quarto di gara-2, il centro africano riporta un infortunio al ginocchio a seguito di uno scontro di gioco con Greg Oden. Poche ore pi\u00f9 tardi Mutombo annuncia il ritiro dall'attivit\u00e0 agonistica e la conclusione della sua lunga carriera, complice l'infortunio subito, anche se la decisione era nell'aria gi\u00e0 da tempo. Qualche giorno dopo riceve il suo secondo J. Walter Kennedy Citizenship Award.\nTecnica e riconoscimenti.\nMutombo \u00e8 un giocatore prettamente difensivo, con qualche buon movimento in post basso ed un discreto gancio destro. Ha vinto per ben quattro volte il NBA Defensive Player of the Year Award. \u00c8 stato inoltre inserito per due volte nel terzo quintetto ideale della lega, e una volta nel secondo. Ha partecipato per 8 volte all'All Star Game. \"Not in my house\" (frase ripetuta dallo stesso Mutombo all'avversario stoppato) \u00e8 secondo di tutti i tempi nell'NBA per stoppate (3.289), dietro a Hakeem Olajuwon, avendo superato nel gennaio 2007 Kareem Abdul-Jabbar."}
{"id": "441937", "revid": "287204", "url": "https://it.wikipedia.org/wiki?curid=441937", "title": "Levyne-Ca", "text": ""}
{"id": "441939", "revid": "2178", "url": "https://it.wikipedia.org/wiki?curid=441939", "title": "Nazionale di calcio andorrana", "text": ""}
{"id": "441941", "revid": "287204", "url": "https://it.wikipedia.org/wiki?curid=441941", "title": "Levyne-Na", "text": ""}
{"id": "441942", "revid": "14214", "url": "https://it.wikipedia.org/wiki?curid=441942", "title": "Urti anelastici", "text": ""}
{"id": "441943", "revid": "339392", "url": "https://it.wikipedia.org/wiki?curid=441943", "title": "Lindsey Naegle", "text": ""}
{"id": "441944", "revid": "148107", "url": "https://it.wikipedia.org/wiki?curid=441944", "title": "Normale (superficie)", "text": "In matematica, una normale a una superficie piana \u00e8 un vettore tridimensionale perpendicolare a quella superficie. Una normale ad una superficie non piana nel punto formula_1 su quella superficie \u00e8 un vettore perpendicolare al piano tangente a quella superficie in formula_1. La parola \"normale\" \u00e8 adoperata anche come aggettivo e come nome con questo significato: una retta \"normale\" ad un piano, la componente \"normale\" di una forza, il \"vettore normale\", ecc. (v.a. perpendicolarit\u00e0).\nCalcolare la normale ad una superficie.\nPer un poligono (come un triangolo), la normale alla superficie pu\u00f2 essere calcolata come il vettore prodotto vettoriale di due lati non paralleli del poligono.\nPer un piano ricavato da un'equazione del tipo formula_3, il vettore formula_4 \u00e8 una normale.\nSe una superficie formula_5 (possibilmente non-piana) \u00e8 parametrizzata da un sistema di coordinate curvilinee formula_6, con formula_7 e formula_8 numeri reali, allora una normale \u00e8 data dal prodotto vettoriale delle derivate parziali\nSe una superficie formula_5 \u00e8 data implicitamente, come la serie di punti formula_11 che soddisfano formula_12, allora, la normale nel punto formula_11 alla superficie \u00e8 data dal gradiente \nSe una superficie non ha un piano tangente in un punto, allora non avr\u00e0 neanche una normale in quel punto. Per esempio, un cono non ha una normale nel suo vertice e nemmeno ha una normale lungo il bordo della sua base. Comunque la normale al cono \u00e8 definita quasi ovunque. In generale, \u00e8 possibile definire una normale quasi ovunque per una superficie che soddisfi la condizione di Lipschitz.\nUnicit\u00e0 di una normale.\nLa normale ad una superficie non ha un unico verso; il vettore che punta nel verso opposto della normale alla superficie \u00e8 anch'esso una normale a quella superficie. Per una superficie orientata, la normale alla superficie \u00e8 solitamente determinata dalla regola della mano destra."}
{"id": "441947", "revid": "124825788", "url": "https://it.wikipedia.org/wiki?curid=441947", "title": "Tress MacNeille", "text": "\u00c8 nota per aver prestato la sua voce a personaggi delle serie di cartoni animati di Matt Groening \"I Simpson\" e \"Futurama\" nella loro versione originale in lingua inglese. Ha inoltre doppiato Paperina in varie produzioni della Disney e nel videogioco \"Kingdom Hearts II\".\nPersonaggi dei Simpson doppiati.\nAgnes Skinner, Lindsey Naegle, Spada, Brandine Spuckler, Cookie Kwan, l'insegnante di catechismo, Mrs. Glick, Joan Bushwell, Bernice Hibbert, Poor Violet, Gavin, Psychic, Billy, Eleanor Abernathy (la gattara pazza), Nonna Sofia Mussolini."}
{"id": "441949", "revid": "78273", "url": "https://it.wikipedia.org/wiki?curid=441949", "title": "Nazionale di calcio azerbaijana", "text": ""}
{"id": "441954", "revid": "108259376", "url": "https://it.wikipedia.org/wiki?curid=441954", "title": "Fortunato Licandro", "text": "Biografia.\nCandidato per la Democrazia Cristiana, consigliere Comunale per la prima volta nel 1963, confermato nelle successive due elezioni.\nDirigente dello Stato, esperto nei problemi del lavoro, laureato in lettere classiche, ricopr\u00ec l'incarico di assessore al contenzioso, ai tributi, al personale, allo sport ed al Lido ed infine quello di Sindaco dal 25 novembre 1971 al 20 agosto 1975.\nAssunse l'incarico di primo cittadino immediatamente dopo l'esplosione della rivolta di Reggio e si dedic\u00f2 alla difficile opera di ricucitura del rapporto fra i cittadini e lo stato.\nNelle successive elezioni del 1975 venne eletto consigliere provinciale e dopo aver ricoperto l'incarico di assessore ai lavori pubblici assunse quella di Presidente della provincia di Reggio Calabria nel 1981.\nRieletto consigliere provinciale per la terza volta, primo eletto in assoluto con il 53% delle preferenze, ricopriva l'incarico di presidente f.f. del \"Comitato di Gestione dell'ASL di Reggio Calabria\" quando mor\u00ec prematuramente all'et\u00e0 di 62 anni.\nIl 2 marzo 2017 l'amministrazione comunale gli ha intitolato una strada (ex Circonvallazione parco Caserta).\nVoci correlate.\nhttp://www.cdse.it/index.php?id=944"}
{"id": "441956", "revid": "14214", "url": "https://it.wikipedia.org/wiki?curid=441956", "title": "Collisione", "text": ""}
{"id": "441958", "revid": "1714743", "url": "https://it.wikipedia.org/wiki?curid=441958", "title": "Guglielmo VII del Monferrato", "text": "Biografia.\nGiovinezza ed ascesa.\nNacque a Trino verso il 1240 da Bonifacio II del Monferrato, venne nominato erede del padre dal testamento da lui redatto il giorno della sua morte nel 1253. Da quel momento Guglielmo VII fu marchese di Monferrato. Ancora posto sotto la tutela della madre Margherita, non prese parte direttamente al governo nei primi tempi, fino al 1257, quando raggiunse la maggiore et\u00e0 atta a regnare.\nPrimo matrimonio.\nGuglielmo spos\u00f2 nel 1258 Isabella di Clare, figlia di Riccardo di Clare, VI conte di Gloucester.\nPolitica piemontese.\nMira principale del giovane marchese nei suoi primi anni fu la supremazia, come i suoi stessi antenati volevano attuare, sul Piemonte meridionale. La signoria dei Monferrato aveva sempre cercato di combattere i comuni di Alessandria e Asti, e per sottometterli Guglielmo si schier\u00f2 dalla parte francese e della Chiesa. La sua posizione apertamente anti imperiale gli procur\u00f2 in principio non pochi problemi, specialmente con i vicini signori ghibellini.\nIl passaggio di Guglielmo dalla parte di Carlo d'Angi\u00f2 gli procur\u00f2 l'avversione del signore di Pavia Oberto II Pallavicino, che gli dichiar\u00f2 guerra nel 1264: la risposta di Guglielmo fu determinata ed efficace. Occup\u00f2 infatti le fortezze di Acqui Terme, Tortona e Novi Ligure, stabilendo i suoi domini anche su Nizza Monferrato quando l'anno seguente lo raggiunsero i rinforzi francesi. Cos\u00ec, dopo appena otto anni dalla sua ascesa al potere, Guglielmo aveva esteso i domini dei Monferrato sottomettendo inoltre anche Lanzo Torinese e vincendo pi\u00f9 volte la vicina Alessandria.\nAffiancamento ad Alfonso X e secondo matrimonio.\nLa fortuna a fianco degli angioni era tuttavia destinata a finire presto. La tradizione di famiglia dei Monferrato era stata di cambiare repentinamente alleati e alleanze in caso di problemi di politica estera o per semplice tornaconto. Il caso che coinvolse Guglielmo VII fu la crescente potenza che Carlo d'Angi\u00f2 aveva acquistato dopo essersi incoronato \"Re di Sicilia\" come Carlo I d'Angi\u00f2.\nLa paura per un possibile accerchiamento indusse Guglielmo a cambiare bandiera schierandosi con gli imperiali: la parte pi\u00f9 antiangioina era capitanata da Alfonso X di Castiglia, proclamatosi erede di Manfredi di Svevia e pertanto anche erede del Sacro Romano Impero. Anche per questa ragione venne progettato un nuovo matrimonio tra Guglielmo, rimasto vedovo, e la figlia di Alfonso, Beatrice. Le nozze vennero celebrate a Murcia e venne deciso anche il futuro matrimonio tra la figlia di Guglielmo, Margarita, e l'infante di Castiglia. Oltre a ci\u00f2, Alfonso promise aiuti militari al marchese nella possibilit\u00e0 di un possibile attacco angioino.\nIn seguito alla fastosa cerimonia, Alfonso nomin\u00f2 Guglielmo suo vicario generale della Lombardia, ma anche Carlo d'Angi\u00f2 aveva nominato un vicario in Italia del nord: questi attaccher\u00e0 a pi\u00f9 riprese i domini di Guglielmo, che dovette difendersi da solo nonostante le promesse di aiuto dategli da Alfonso X.\nTrionfi di Guglielmo.\nLa paura di veder crollare i propri domini in mano nemica dopo tanti sacrifici lo indusse a formare una lega antiangioina alla quale aderirono Pavia, Asti e Genova. Guglielmo aveva perso Tortona e Acqui. Sperava ancora in un aiuto di Alfonso, ma il monarca spagnolo abbandon\u00f2 le mire in Italia e lasci\u00f2 la corona a Rodolfo I d'Asburgo. Le poche milizie inviate dalla Spagna non erano certamente sufficienti per una difesa efficace del territorio monferrino, ma Guglielmo decise di tentare la ripresa delle sue terre nonostante la scarsezza di forze e la scomunica inflittagli dal papa Gregorio X.\nIl 10 novembre 1274 a Roccavione Guglielmo VII e gli antiangioini sconfissero definitivamente Carlo I. Tutto sembr\u00f2 ruotare ancora dalla parte di Guglielmo, che si impadron\u00ec di Trino Vercellese e anche di Torino, inimicandosi i Savoia che si consideravano legittimi signori della citt\u00e0 padana. Nel 1278 il comune di Vercelli lo riconobbe quale suo signore, Alessandria lo nomin\u00f2 capitano e torn\u00f2 sotto i suoi domini. Casale e Tortona lo nominarono anch'esse capitano e in tal modo Guglielmo usciva dal conflitto nel modo migliore, pi\u00f9 potente di quando lo aveva iniziato.\nCapitano di Milano.\nGuglielmo divenne in sostanza il signore militare di uno svariato numero di citt\u00e0: Pavia, Vercelli, Novara, Alessandria, Tortona, Alba, Genova, Torino, Asti, Brescia, Cremona e Lodi. Fu cos\u00ec nominato anche capo in carica della lega antiangioina. Anche Milano lo nomin\u00f2 capitano, ove Ottone Visconti gli chiese di combattere i Torriani. Il 5 agosto 1278 venne cos\u00ec insignito del titolo di capitano della citt\u00e0 con uno stipendio annuo di 10000 lire. In seguito, quando fu sconfitto, venne costretto a rinunciare al dominio sulla citt\u00e0 e a tornare in Monferrato.\nOttone si era liberato di un pericoloso rivale alla signoria sulla citt\u00e0, ma era rimasto privo di un capo militare. Sconfitto nuovamente, venne costretto a richiamare Guglielmo, che dett\u00f2 ancora le sue condizioni: la signoria su Milano per dieci anni.\nLa smisurata potenza raggiunta da Guglielmo VII cominci\u00f2 a ritorcersi contro di lui. Alessandria e Asti si ribellarono alla sua signoria, Guglielmo lasci\u00f2 il controllo di Milano ad un suo vicario e mosse contro le citt\u00e0 ribelli. Nella campagna, per\u00f2, egli venne fatto prigioniero dalle truppe di Tommaso III di Savoia e, per ottenere la libert\u00e0, dovette cedere Torino, Grugliasco e Collegno, oltre che provvedere al pagamento di un enorme riscatto in oro. Era il 21 giugno 1280. Da quel momento il capoluogo piemontese avrebbe legato indissolubilmente il suo destino con quello della dinastia sabauda. Luigi Cibrario, celebre storico torinese, fornisce un estratto del trattato, dal quale emergono i comuni ceduti e quelli rimasti in mano al signore aleramico:\nLa disfatta e le continue guerre sostenute in seguito indebolirono il suo controllo su Milano, ove Ottone Visconti lo destitu\u00ec con la forza il 27 dicembre 1281, cacciando dalla citt\u00e0 il podest\u00e0 da lui eletto.\nUltime guerre e morte.\nA compensare la perdita di Milano, Guglielmo VII ottenne la signoria su Alba. La figlia Violante spos\u00f2 l'imperatore Andronico II Paleologo e la situazione politica sembr\u00f2 stabilizzarsi. Ma le nuove campagne di Guglielmo si impantanarono in un continuo alternarsi di vittorie e sconfitte tanto veloci quanto effimere. Dopo aver riconquistato e riperso Alessandria per l'ennesima volta, gli astigiani corruppero gli alessandrini con una forte somma e la costrinsero a sollevarsi contro il marchese. Compreso quanto stava accadendo ad Alessandria, Guglielmo si spinse in armi fino davanti alla citt\u00e0, ove si accamp\u00f2. Gli alessandrini lo convinsero allora ad entrare dentro le mura per negoziare protetto solo da una piccola scorta. Venne allora catturato e rinchiuso in una gabbia di ferro. Guglielmo mor\u00ec dopo un anno, il 6 febbraio 1292 forse di fame, forse per l'avvilimento, certamente ancora prigioniero dei suoi nemici.\nIl suo corpo, restituito ai sudditi, fu tumulato nell'abbazia cistercense di Santa Maria di Lucedio dove era gi\u00e0 sepolto il padre: l'obituario lo ricorda come \"fundator huius monasterii\", appartenente cio\u00e8 alla famiglia dei fondatori (che era infatti stato fondato da Ranieri I)\nDiscendenza.\nGuglielmo VII di Monferrato spos\u00f2 in prime nozze nel 1258:\nRimasto vedovo di Isabella spos\u00f2 in seconde nozze nel 1271:\nConsiderazioni.\nIl Marchesato del Monferrato era stato dilaniato dalle guerre di espansione di Guglielmo, senza riuscire ad ottenere alcun giovamento: Asti, la vera mira del marchese, non era stata conquistata. Senza una capitale di rilievo gli Aleramici non sarebbero mai riusciti ad imporre la loro figura sul Piemonte: Chivasso, il borgo che fungeva in quegli anni da sede marchionale, non poteva certo considerarsi importante.\nLa guerra con Carlo d'Angi\u00f2, l'altro obiettivo di Guglielmo, era nata dall'esigenza di difendere il territorio monferrino dagli attacchi stranieri; ma la vittoria di Roccavione non suscit\u00f2 il totale abbandono della Contea di Piemonte da parte degli Angi\u00f2 (che, tra l'altro, tornarono nel giro di cinquant'anni ad interessarsi della situazione subalpina).\nIn definitiva, molte citt\u00e0 prima sottoposte ai domini degli Aleramici in seguito alla cattura di Guglielmo si erano rese autonome, oppure erano state invase dai potenti signori confinanti: la figura del marchese, che era riuscito a coordinare politicamente ed economicamente una realt\u00e0 cos\u00ec eterogenea, venendo meno fece crollare l'intero Monferrato.\nNon esercit\u00f2, comunque, un governo oppressivo e corrotto, anzi i contemporanei spesso lodano la liberalit\u00e0 di Guglielmo, e tra essi vi \u00e8 anche Dante Alighieri (Convivio; IV, XI 12):"}
{"id": "441966", "revid": "47767", "url": "https://it.wikipedia.org/wiki?curid=441966", "title": "Vincent Vega", "text": ""}
{"id": "441967", "revid": "37401", "url": "https://it.wikipedia.org/wiki?curid=441967", "title": "Shatt al-'Arab", "text": "Lo Sha\u1e6d\u1e6d al-\u02bfArab (, 'sponda degli Arabi') o \"Arvand rud\" (, 'fiume Arvand') \u00e8 un fiume dell'Asia sud-occidentale formato dalla confluenza del Tigri e dell'Eufrate presso la cittadina di Al-Qurna, nel sud dell'Iraq, circa 150 chilometri prima di sfociare nel Golfo Persico.\nLo Sha\u1e6d\u1e6d al-\u02bfArab, su cui si affaccia la citt\u00e0 irachena di Bassora, \u00e8 navigabile per un vasto tratto e ci\u00f2 lo rende prezioso per il traffico di petroliere della regione. Per questo motivo la zona che gravita intorno a questo corso d'acqua \u00e8 stata al centro di varie dispute territoriali fino alla guerra che ha contrapposto l'Iraq all'Iran fra il 1980 e il 1988.\nCaratteristiche.\nLa via d'acqua ha una larghezza che va dai 232 metri all'altezza di Bassora, agli 800 metri nei pressi della foce. \nSi ritiene che la via d'acqua si sia formata in tempi relativamente recenti in seguito ai continui apporti alluvionali del Tigri e dell'Eufrate, e che precedentemente i due fiumi sfociassero separatamente nel Golfo Persico, ma in posizione pi\u00f9 arretrata, dove sono state trovate le tracce degli antichi insediamenti protostorici allora situati direttamente sulla sponda del mare, come le citt\u00e0 di Eridu, Ur e in generale della cultura di Ubaid.\nIl fiume Karun, un affluente proveniente dal versante iraniano, apporta ingenti quantitativi di limo che richiedono un continuo dragaggio per consentire la navigabilit\u00e0 della via d'acqua.\nNella regione si trova una delle pi\u00f9 vaste coltivazioni di palme da datteri, che attorno alla met\u00e0 degli anni 1970 era costituita da 17 a 18 milioni di piante, che rappresentavano circa un quinto dei 90 milioni di piante stimate nel mondo. Gli effetti combinati della Guerra del Golfo, sali e pesticidi hanno portato alla scomparsa di circa 14 milioni di piante, suddivise tra 9 milioni in Iran e 5 milioni in Iraq. La maggior parte dei rimanenti 3 o 4 milioni di esemplari sono in condizioni precarie.\nNell'antica letteratura persiana e nello \"Shahnameh\", il nome \"Arvand\" \u00e8 usato per indicare il solo Tigri, uno dei fiumi che confluiscono nello Sha\u1e6d\u1e6d al-\u02bfArab. Gli Iraniani iniziarono a usare questo nome per indicare specificamente lo Sha\u1e6d\u1e6d al-\u02bfArab durante la dinastia Pahlavi e continuarono poi a farlo anche dopo la rivoluzione iraniana del 1979.\nLe dispute territoriali per il controllo della via d'acqua.\nLa disputa per la giurisdizione territoriale su questo fiume \u00e8 stato uno dei motivi principali del conflitto tra Iran ed Iraq, terminato nel 1988 quando venne ripristinata la situazione pre-bellica.\nIl controllo della via fluviale \u00e8 stata oggetto di dispute gi\u00e0 prima del conflitto Iraq-Iran sin dal trattato di pace del 1639 firmato tra Impero ottomano e Impero safavide, che si divisero il territorio seguendo le varie appartenenze tribali degli abitanti della regione. Tuttavia proprio in base a questo criterio, l'Impero ottomano reclam\u00f2 il controllo totale della via d'acqua, proclamandosi rappresentante ufficiale e tutore delle popolazioni chiamate Arabi delle Paludi che abitano entrambe le rive del fiume (da qui il toponimo usato in arabo) lungo il suo corso inferiore.\nLe tensioni tra Impero ottomano e Persia si protrassero e si intensificarono fino allo scoppio delle ostilit\u00e0 nel XIX secolo. Si giunse poi al Trattato di Erzurum del 1847, che vide la partecipazione di delegazioni britanniche e russe. Tuttavia anche in seguito continuarono le rivendicazioni da entrambe le parti e la tensione rest\u00f2 alta fino a quando Lord Palmerston, Ministro degli Esteri britannico, non giunse a dichiarare la necessit\u00e0 nel 1851 di istituire un arbitrato tra Russia e Gran Bretagna per dipanare l'annosa questione. Fu cos\u00ec che nel 1913 venne siglato a Costantinopoli un protocollo tra Giovani Turchi e Impero Persiano che venne per\u00f2 del tutto vanificato con lo scoppio della Prima guerra mondiale.\nDurante il mandato britannico in Mesopotamia (1920-1932), per il controllo della via d'acqua fu applicato lo stesso principio che era allora in vigore in Europa per il Danubio, cio\u00e8 che la linea di confine correva lungo la linea di maggior profondit\u00e0 del corso del fiume.\nNel 1937 Iran e Iraq firmarono un trattato che poneva fine alla disputa sul controllo dello Shatt al-Arab. Il trattato stabiliva il confine lungo la linea di bassa marea sul lato orientale del fiume, tranne che a Abadan e Khorramshahr dove invece la frontiera coincideva con la linea di massima profondit\u00e0; questo dava di fatto all'Iraq il controllo dell'intera via d'acqua. L'Iran aveva il diritto di utilizzare il canale, purch\u00e9 le sue navi issassero la bandiera irachena, al comando messo un capitano iracheno e venisse pagato un pedaggio.\nVerso la fine degli anni 1960, l'accresciuta potenza militare iraniana determinata dalla politica dello sci\u00e0 Mohammad Reza Pahlavi port\u00f2 l'Iran ad assumere una posizione sempre pi\u00f9 determinante nel Medio Oriente, il che sfoci\u00f2 nell'aprile 1969 nell'abrogazione del trattato del 1937; l'Iran smise a questo punto di pagare il pedaggio all'Iraq per il passaggio delle sue navi. Lo sci\u00e0 giustific\u00f2 la sua decisione affermando che in tutto il mondo il confine corre lungo la linea di massima profondit\u00e0 del fiume; inoltre, poich\u00e9 la maggioranza delle navi che solcavano lo Sha\u1e6d\u1e6d al-\u02bfArab era iraniana, il trattato del 1937 non era equo. L'Iraq minacci\u00f2 sanzioni militari, ma il 24 aprile 1969, quando una petroliera iraniana scortata da navi da guerra percorse il canale, l'Iraq conscio di essere militarmente pi\u00f9 debole non intervenne. L'abrogazione da parte iraniana del trattato del 1937 segn\u00f2 l'inizio di un acuto periodo di tensione tra i due paesi, che perdur\u00f2 fino agli accordi di Algeri del 1975.\nPrima dell'accordo infatti il leader iracheno Saddam Hussein aveva reclamato per il suo paese il controllo dell'intera via d'acqua fino alle sponde iraniane; in risposta l'Iran dal 1970 cominci\u00f2 a sostenere la lotta dei Curdi iracheni per l'indipendenza. Tutte le proposte di mediazione delle Nazioni Unite furono respinte da entrambi i contendenti fino al marzo 1975 quando i due paesi firmarono gli accordi di Algeri con cui l'Iraq riconosceva come linea di frontiera la linea di massima profondit\u00e0 e in cambio l'Iran smetteva di sostenere le rivendicazioni curde.\nNel 1980 Hussein abrog\u00f2 il trattato di Algeri che egli stesso aveva firmato e inizi\u00f2 l'invasione dell'Iran. La maggior parte del supporto alle truppe di terra irachene avveniva attraverso la via grande d'acqua che era anche il solo sbocco iracheno al Golfo persico. La via d'acqua divenne cos\u00ec il bersaglio degli attacchi iraniani. Quando la penisola di Al-Faw fu catturata dagli Iraniani nel 1986, l'Iraq fu costretto ad utilizzare altri porti arabi come il Kuwait e anche Aqaba, in Giordania. Al termine del conflitto, entrambe le parti accettarono di considerare ancora validi gli accordi di Algeri.\nConflitti recenti.\nDurante l'invasione dell'Iraq nel 2003, la via d'acqua era un obiettivo chiave militare per le forze della Coalizione. Dal momento che \u00e8 l'unico sbocco al Golfo Persico, la sua cattura \u00e8 stata importante nel garantire gli aiuti umanitari al resto del paese, e anche per fermare il flusso di operazioni di contrabbando illegale. All'inizio del conflitto i Marines britannici pianificarono un assalto anfibio per catturare le importanti installazioni petrolifere e le piattaforme portuali situate a Umm Qasr, sulla penisola di al-Faw sull'estuario del Khawr Abd Allah.\nDopo la fine della guerra, su mandato della risoluzione 1723 del Consiglio di sicurezza delle Nazioni Unite, al Regno Unito \u00e8 stata affidata la responsabilit\u00e0 di pattugliare la via d'acqua e la zona del Golfo Persico attorno alla foce del fiume, e di assicurarsi che le navi nella zona non vengano utilizzate per il trasporto di munizioni all'Iraq.\nIn due occasioni, le forze iraniane che operano sullo Shatt al-Arab hanno catturato marinai della Royal Navy accusandoli di aver sconfinato nel loro territorio."}
{"id": "441969", "revid": "547034", "url": "https://it.wikipedia.org/wiki?curid=441969", "title": "Partito Liberale d'Australia", "text": "Il Partito Liberale d'Australia (\"Liberal Party of Australia\", LPA) \u00e8 un partito politico australiano.\nIl LPA \u00e8 stato fondato nel 1945 ed \u00e8 di orientamento conservatore, conservatore-liberale, liberal-conservatore, liberale classico e liberista. Contende ai laburisti la guida del governo centrale e dei singoli stati che compongono la federazione.\nVisione ideale.\nDurante la lunga leadership di sir Menzies il partito ebbe un'impronta \u201cstatalista\u201d, continuata fino alla leadership di Malcolm Fraser. Negli anni Ottanta il partito ha visto invece prevalere la componente dei neoliberali, sostenitori della deregolamentazione del mercato e di un programma di forte privatizzazione, paradossalmente attuato in quegli anni dal governo laburista di Bob Hawke. In materia di ordine pubblico il PL ha promosso una legislazione repressiva, mentre in politica estera ha sostenuto le alleanze tradizionali con il Regno Unito e con gli Stati Uniti, anche a costo di pregiudicare i rapporti con i vicini asiatici. Il governo liberale di John Howard fu tra i principali sostenitori dell'intervento statunitense in Iraq. Circa la politica di immigrazione, il PL, con Howard al governo, ha contrastato in modo deciso l'immigrazione illegale.\nIl partito non aderisce all'Internazionale Liberale, come potrebbe presumersi dal nome, ma \u00e8 membro dell'Unione Democratica Internazionale, un'alleanza di ispirazione conservatrice.\nStoria.\nIl PL pu\u00f2 essere considerato erede del \"Partito Australia Unita\", fondato nel 1931 da Joseph Lyons e James Fenton, esponenti della destra del Partito Laburista Australiano, e guidato per lungo tempo da Robert Menzies e sciolto dopo la pesante sconfitta alle elezioni del 1943; e del Partito Liberale del Commonwealth, cartello elettorale formato da diversi partiti di centro-destra, fondato nel 1909 per contrastare la predominanza del partito laburista. \nNel dicembre del 1944, Robert Menzies convoc\u00f2 un congresso di partiti di orientamento conservatore dal quale nacque il PL. I liberali di fatto assorbirono molti partiti conservatori, principalmente il partito dell'Australia Unita e la lega nazionale delle donne australiane. Nel 1949 Menzies condusse i liberali alla vittoria ed guid\u00f2 il governo per ben sedici anni. L'opposizione forte al socialismo ed al comunismo in Australia \u00e8 stato sfruttato con successo in questi anni da Menzies, anche se nel 1951 non \u00e8 riuscito ad ottenere lo scioglimento per legge del partito comunista. Negli anni Cinquanta e Sessanta, del resto, il LPA ha governato grazie al sostegno del \"Partito Laburista Democratico\", di centro-sinistra, nato nel 1954 dalla frattura all'interno del Partito Laburista Australiano, ad opera del componente anti-comunista, soprattutto cattolica, preoccupata delle possibili infiltrazioni dei comunisti nel partito e nei sindacati.\nDopo le dimissioni di Menzies, nel 1966, e la morte del suo successore, Harold Holt, nel 1967, i liberali hanno attraversato una fase di declino culminata nella sconfitta elettorale del 1972, ad opera dei laburisti, che nel frattempo avevano abbandonato il socialismo democratico per la visione socialdemocratica, pi\u00f9 moderata.\nTornati al governo nel 1975 con Malcolm Fraser, che per otto anni consecutivi conserv\u00f2 la carica di primo ministro, i liberali vengono nuovamente sconfitti dai laburisti di Bob Hawke nel 1983.\nDa allora persero cinque elezioni di fila, ma tornarono al potere nel 1996 con John Howard, fautore di una politica di stampo thatcheriano, guidando il governo federale fino al dicembre 2007.\nAl livello locale, i liberali sono stati maggioritari per lunghi periodi in tutta l'Australia, con l'eccezione del Queensland, dove il maggiore partito \u00e8 il Partito Nazionale d'Australia, anch'esso conservatore. Negli anni Ottanta, tuttavia, i liberali hanno subito un declino a livello locale e dal 2002 i laburisti controllarono tutti gli stati australiani. \nI liberali sono stati, per anni, il partito della classe media (che Menzies ha chiamato \"la gente dimenticata\"), ma dagli anni Settanta nel ceto medio australiano \u00e8 emersa un'ala riformista che ha cominciato a sostenere i laburisti. Al fine di dar voce alle nuove esigenze avanzate dalla classe media, nel 1977 l'ex ministro liberale Don Chipp, insieme a membri delle correnti minoritarie del suo movimento, fond\u00f2 il Partito dell'Australia, poi confluito nei Democratici Australiani.\nIl partito \u00e8 diviso tra l'ala monarchica e l'ala repubblicana guidata da Peter Costello. \nNelle elezioni federali del 2004 i liberali ottennero 74 seggi alla Camera, contro i 68 delle elezioni precedenti. Il partito oltre a rafforzare la sua maggioranza alla Camera riusc\u00ec, con i suoi alleati (Partito Nazionale d'Australia e \"Country Liberal Party\"), a conquistare, per la prima volta dopo venti anni, la maggioranza anche al senato (PLA - 17 senatori, PNA - 3 sen., CLP - 1 sen. su 40).\nAlle elezioni federali del novembre 2007 John Howard fu sconfitto dallo sfidante laburista Kevin Rudd. I liberali persero il 4% dei consensi, scendendo al 36,6% ed eleggendo 55 deputati, 20 in meno. Nel settembre 2008 fu eletto leader del Liberal Party Malcolm Turnbull, repubblicano e favorevole nel novembre 2009 alla tassa sulle emissioni di anidride carbonica, proposta dai laburisti e che spacc\u00f2 i conservatori. Il mese seguente perse per un solo voto la leadership, in seguito a un ballottaggio, contro Tony Abbott. Alle politiche del 2010 la coalizione - formata dai liberali, liberali-nazionali e dai nazionalisti - guidata da Abbott, ottenne 72 seggi su 150, tanti quanti i laburisti che persero ben 11 seggi. I liberali rimasero all'opposizione perch\u00e9 il governo guidato da Julia Gillard ottenne il sostegno dell'unico deputato verde e di due deputati indipendenti.\nOggi.\nDopo quasi sei anni di opposizione, Tony Abbott riport\u00f2 il partito al governo vincendo le elezioni federali del 7 settembre 2013, in cui la coalizione ottenne 90 seggi al parlamento. In calo di popolarit\u00e0 dopo una serie di iniziative impopolari, che portarono alla sconfitta in elezioni locali della coalizione di centro-destra, Abbott fu estromesso dalla leadership, e quindi dalla carica di primo ministro, il 14 settembre 2015 dal suo ministro delle Comunicazioni Malcolm Turnbull attraverso una votazione sulla leadership da parte del gruppo dei parlamentari liberali (54 a 44 a favore di Turnbull). Turnbull \u00e8 entrato in carica come primo ministro d'Australia il 15 settembre."}
{"id": "441970", "revid": "124513583", "url": "https://it.wikipedia.org/wiki?curid=441970", "title": "Giovanni Lorenzo Forcieri", "text": "Da maggio 2009 all'8 novembre 2016 \u00e8 Presidente dell'Autorit\u00e0 Portuale della Spezia; da gennaio 2016 \u00e8 Presidente di Liguria Ports Alliance (LPA). \u00c8 stato il fondatore del Distretto Ligure delle Tecnologie Marine (DLTM), di cui \u00e8 Presidente. \nL'attivit\u00e0 parlamentare.\nDopo un'esperienza politica nei movimenti studenteschi di sinistra e poi come assessore del Comune di Sarzana, nel 1989 fu acclamato come sindaco di questa citt\u00e0.\nEletto al Senato, \u00e8 stato il primo firmatario del DDL per la messa al bando delle mine antiuomo ed ha rappresentato il Senato alla Convenzione di Ottawa, con cui la Comunit\u00e0 Internazionale ne ha deciso la messa al bando. \u00c8 stato inoltre primo firmatario di varie proposte legislative, alcune delle quali approvate, in materia di infrastrutture, di riconversione produttiva delle imprese operanti nel settore degli armamenti e delle aree territoriali interessate.\nSu sua iniziativa \u00e8 stata inserita, all'art.4 della legge 8 ottobre 1997, la previsione dell'istituzione del parco Nazionale delle Cinque Terre, oggi uno dei siti considerati Patrimonio dell'Umanit\u00e0 dall'Unesco.\nNella XIII legislatura, nella qualit\u00e0 di questore anziano, ha promosso e varato la riforma dell'Amministrazione, del sistema informatico e una prima revisione del sistema pensionistico dei senatori e dei dipendenti del Senato della Repubblica.\nDal 2002 al 2004 \u00e8 stato Vicepresidente dell'Assemblea Parlamentare della NATO. \u00c8 stato membro del Gruppo Speciale Mediterraneo della stessa Assemblea.\nNella XIV legislatura, viene costituita la Commissione di inchiesta del Senato sull'uranio impoverito e sui casi di morte e gravi malattie che hanno colpito i militari che hanno prestato servizio in missioni internazionali all'estero.\nCome parlamentare ha, inoltre seguito le questioni locali inerenti soprattutto lo sviluppo delle grandi infrastrutture (raddoppio della linea Pontremolese/asse Tirreno-Brennero); finanziamento lotti Variante Aurelia; il porto, il suo sviluppo ed efficientamento.\nL'attivit\u00e0 di Governo.\nQuale Sottosegretario alla Difesa \u00e8 stato delegato per la trattazione delle questioni di cooperazione internazionale con l'Europa, compresa la Russia e i Paesi rivieraschi del Mediterraneo; per i rapporti con la NATO e l'Unione Europea; per i programmi di cooperazione internazionale nel campo degli armamenti, anche in sede OCCAR, Loi e Agenzia Europea per la Difesa. Rientravano nelle sue attribuzioni anche le questioni relative all'industria della difesa, i rapporti con il Ministero dello Sviluppo Economico e con il Ministero dell\u2019Universit\u00e0 e della Ricerca. Ha sovrinteso alla riorganizzazione degli Arsenali militari, delle aree tecnico-operativa, tecnico-amministrativa e tecnico-industriale della difesa; alla dismissione degli immobili; ai rapporti tra gli enti del Ministero della difesa e il territorio per l'area Nord del Paese. Sua la delega a partecipare alla Conferenza Stato-Regioni, alla Conferenza Stato citt\u00e0 e autonomie locali e alla Conferenza unificata, a seguire l'iter parlamentare della legge finanziaria e di bilancio.\nPresidente dell'Autorit\u00e0 Portuale della Spezia.\nCome Presidente dell'Autorit\u00e0 Portuale della Spezia ha avviato e portato a termine un ampio processo di riorganizzazione dell'Ente. In questo senso ha dato impulso alla realizzazione del Piano Regolatore Portuale.\nHa sostenuto e avviato la realizzazione del Progetto AP NET, sistema informativo, che coinvolge tutti i soggetti della comunit\u00e0 portuale nella gestione di funzioni amministrative ed operative in un ambito significativamente innovativo.\nA livello europeo, ha ottenuto il riconoscimento della Spezia come Core Port della Rete Transeuropea di Trasporti (TEN-T) e il rafforzamento del ruolo di porto strategico per collegare i mercati emergenti del bacino del Mediterraneo e del nord Africa al continente europeo. In materia di finanziamenti comunitari, tra i principali topic affrontati ci sono: le reti TEN-T programma TEN-T MOS; corridoi logistici (corridor management approach); Smart Cities and Intelligent port.\nIl 2 novembre si scopre che Lorenzo Forcieri \u00e8 indagato per corruzione e turbativa d'asta in concorso nell'ambito delle indagini della Guardia di finanza su alcuni episodi di corruzione in porto. La magistratura ne ha chiesto l'interdizione\nL'inchiesta della Guardia di Finanza della Spezia si \u00e8 conclusa a dicembre 2018 con sei patteggiamenti e cinque rinvii a giudizio per i reati di abuso d'ufficio, corruzione e turbativa d'asta.\nPresidente di Ligurian Ports Alliance.\nDa gennaio 2016, Forcieri \u00e8 Presidente di Ligurian Ports Alliance, un'associazione nata nel 1998.\nFondatore e Presidente del Distretto Ligure delle Tecnologie Marine.\nNel 2005, nasce proprio da Lorenzo Forcieri l'idea di costituire Il Distretto Ligure delle Tecnologie Marine Scrl (DLTM). Il DLTM fu cos\u00ec costituito nel luglio 2009 come societ\u00e0 consortile a responsabilit\u00e0 limitata a maggioranza privata, sulla base dell'Accordo di Programma Quadro sottoscritto da Regione Liguria, Ministero dell'Istruzione Universit\u00e0 e Ricerca ed il Ministero dello Sviluppo Economico.\nCandidato sindaco a La Spezia.\nNel 2017 si candida Sindaco a La Spezia con le due liste civiche \"Al Lavoro per Spezia\" e \"Avanti per Spezia\" piazzandosi terzo con il 9,19% e voti dietro ai candidati di centro-destra e centro-sinistra e davanti a quella dei 5 Stelle."}
{"id": "441972", "revid": "1782831", "url": "https://it.wikipedia.org/wiki?curid=441972", "title": "Premio Lovecraft", "text": "Il premio Lovecraft \u00e8 un riconoscimento italiano, in attivit\u00e0 dal 1994, che premia i migliori racconti fantasy e horror, inediti o editi, purch\u00e9 il copyright sia di sola propriet\u00e0 dell'autore. \u00c8 organizzato, insieme al Premio Alien (dedicato ai racconti di Fantascienza), dagli scrittori e curatori editoriali Franco Forte e Franco Clun.\nI racconti vincitori e finalisti vengono poi inclusi in antologie pubblicate da editori come Arnoldo Mondadori Editore, Garden e Avvenimenti o su riviste telematiche come \"Delos\", \"Robot\" e \"Carmilla\", nonch\u00e9 nelle antologie del \"meglio del premio Lovecraft\".\nL'organizzazione ha comunicato che quella del 2006 \u00e8 stata l'ultima edizione bandita. Non \u00e8 noto se verr\u00e0 ripreso."}
{"id": "441973", "revid": "767487", "url": "https://it.wikipedia.org/wiki?curid=441973", "title": "Damageplan", "text": "I Damageplan sono stati un gruppo groove metal statunitense di Arlington, Texas, fondato nel 2003 da Dimebag Darrell e Vinnie Paul, dopo lo scioglimento dei Pantera.\nStoria del gruppo.\nInizialmente denominati New Found Power (nome successivamente utilizzato per il loro disco d'esordio), il gruppo venne fondato nel 2003 dai fratelli Dimebag Darrell e Vinnie Paul, rispettivamente ex-chitarrista ed ex-batterista dei Pantera. A loro si aggiunsero il cantante Patrick Lachman (chitarrista degli Halford) e il bassista Bob Zilla.\nNel 2004 i Damageplan pubblicarono l'album \"New Found Power\" seguito da un tour che ebbe il suo culmine con l'apparizione al Download Festival. Il gruppo si sciolse l'8 dicembre dello stesso anno a causa dell'assassinio di Darrell durante un concerto al Alrosa Villa di Columbus, Ohio. Scioccati per l'avvenimento, gli altri membri decisero di accantonare il progetto Damageplan per rispetto di Darrell; il sito ufficiale del gruppo \u00e8 stato trasformato in un elenco di tributi allo scomparso chitarrista."}
{"id": "441976", "revid": "110157", "url": "https://it.wikipedia.org/wiki?curid=441976", "title": "Craig Smith (rugbista)", "text": "Gioca nel ruolo pilone.\nHa indossato la maglia della Nazionale scozzese per la prima volta il 15 giugno 2002 contro il Canada (26-23 per i canadesi).\nAttualmente gioca nel club Edinburgh Gunners."}
{"id": "441979", "revid": "1546219", "url": "https://it.wikipedia.org/wiki?curid=441979", "title": "Periodo Kofun", "text": "Il periodo della storia del Giappone che va dal 250/300 d.C. fino alla met\u00e0 del VI secolo \u00e8 detto periodo Kofun o periodo dei Tumuli.\nIl nome deriva dalle caratteristiche tombe a tumulo (\"Kofun\") che andarono diffondendosi sempre pi\u00f9. Le tombe potevano essere di diverse dimensioni e forme a seconda dello status sociale del defunto. All'interno, intorno al corpo del defunto venivano posti oggetti a lui cari, per lo pi\u00f9 d'origine continentale e di tipo prezioso. I Kofun erano spesso corredati di sculture in terracotta (\"haniwa\") che ritraevano elementi zoomorfi o soldati, a protezione dello spirito del defunto.\nLe famiglie pi\u00f9 importanti venivano chiamate \"Uji\" e possedevano tombe maestose. Il termine \"uji\" viene tradotto come \"clan\", ed il capostipite era lo \"uji no kami\" ovvero colui che discendeva direttamente dalla divinit\u00e0 protettrice e detentore dei tre simboli sacri: la spada, lo specchio in bronzo e il gioiello. Tutto ci\u00f2 ribadiva e rinforzava il legame di continuit\u00e0 tra passato e presente."}
{"id": "441980", "revid": "339392", "url": "https://it.wikipedia.org/wiki?curid=441980", "title": "Magnesioanthophyllite", "text": ""}
{"id": "441982", "revid": "1305772", "url": "https://it.wikipedia.org/wiki?curid=441982", "title": "Procedura di infrazione", "text": "La procedura di infrazione (chiamata anche ricorso per inadempimento, nella fase contenziosa della procedura) \u00e8 un procedimento a carattere giurisdizionale eventuale, disciplinato dagli articoli 258 e 259 TFUE, volto a sanzionare gli Stati membri dell'Unione europea responsabili della violazione degli obblighi derivanti dal diritto comunitario.\nOggetto.\nOggetto di tale procedura \u00e8 la violazione da parte di uno Stato membro di un obbligo derivante dal diritto dell'Unione europea, intendendosi per Stato membro lo Stato-organizzazione, comprensivo quindi di ogni sua articolazione anche non facente parte dell'esecutivo.\nLa violazione pu\u00f2 essere relativa a qualsiasi obbligo, e pu\u00f2 consistere tanto nella sua mancata attuazione, quanto in una disposizione o in una prassi amministrativa nazionali che risultino incompatibili. Essa inoltre, per essere perseguibile, deve essere obiettivamente manifesta. Un caso tipico di violazione consiste, ad esempio, nel mancato recepimento di una direttiva entro il termine previsto. Non rientrano invece tra le violazioni che danno luogo alla procedura in questione le infrazioni agli obblighi derivanti dal Patto di stabilit\u00e0 e crescita, in quanto oggetto della pi\u00f9 specifica \"procedura per deficit eccessivo\", n\u00e9 quelle relative alla Convenzione europea per la salvaguardia dei diritti dell'uomo e delle libert\u00e0 fondamentali, che trovano rimedio nel diverso ambito istituzionale del Consiglio d'Europa e della Corte europea dei diritti dell'uomo.\nVa osservato che relativamente a questa procedura essa \u00e8 attivabile per qualsiasi comportamento di uno Stato membro contrario al diritto dell'Unione, sia esso attivo che omissivo, laddove tale comportamento sia posto in essere da qualsiasi ente nazionale (Stato, regioni, comuni, enti pubblici, Corti di giustizia) indipendentemente da una colpa, ma solo alla luce della oggettiva violazione. Inoltre non \u00e8 esercitabile laddove uno Stato abbia posto in essere un comportamento compatibile con una norma di diritto derivato vigente nell'ordinamento dell'Unione anche se contraria a una norma avente efficacia diretta prevista nei trattati.\nProcedimento.\nFase pre-contenziosa (fase informale).\nLa fase pre-contenziosa \u00e8 di competenza della Commissione europea, che pu\u00f2 avviarla d'ufficio (art. 258 TFUE), ovvero (oppure) su richiesta di qualsiasi altro Stato membro (art. 259 TFUE); non \u00e8 escluso, tuttavia, che l'impulso possa provenire da un'interrogazione parlamentare presentata al Parlamento europeo da un deputato, ovvero da una denuncia di privati cittadini.\nIn via preliminare, quindi, la Commissione, ove rilevi l'effettiva violazione di una norma di diritto dell'Unione europea, concede allo Stato membro sottoposto alla procedura un termine di due mesi per presentare le proprie osservazioni circa gli addebiti mossi, tramite l'invio di una \"lettera di messa in mora\" (o \"lettera di contestazione\"). Laddove lo Stato interessato non risponda entro i termini, ovvero non fornisca chiarimenti soddisfacenti, la Commissione emette un \"parere motivato\" con cui opera una formale diffida ad adempiere nei confronti dello Stato sottoposto alla procedura.\nFase giurisdizionale o contenziosa (fase formale).\nQualora lo Stato in causa non si conformi al parere nel termine fissato dalla Commissione, questa, ovvero lo Stato membro che abbia eventualmente avviato la procedura, sono legittimati a proporre ricorso per inadempimento alla Corte di giustizia dell'Unione europea.\nSe la Corte decide riconoscendo la violazione del diritto comunitario da parte dello Stato ritenuto inadempiente, quest'ultimo ha l'obbligo di porre immediatamente rimedio alla violazione accertata. Se poi la Commissione ritiene che lo Stato membro non abbia preso i provvedimenti che l'esecuzione della sentenza emessa dalla Corte comporta, allora pu\u00f2 dar corso ad un'ulteriore procedura di infrazione e ad un nuovo giudizio innanzi alla stessa Corte per l'esecuzione della sentenza, chiedendo il pagamento di una somma forfettaria o di una penalit\u00e0. In questo caso, con le modifiche apportate ai trattati dal trattato di Lisbona, non \u00e8 necessario un secondo parere motivato.\nSanzioni.\nLe sanzioni pecuniarie per l'esecuzione delle sentenze rese al termine di una procedura di infrazione sono state fissate recentemente dalla Commissione con la Comunicazione SEC 2005 n. 1658. La sanzione minima per l'Italia \u00e8 stata determinata in 9 miliardi di euro, mentre la penalit\u00e0 di mora pu\u00f2 oscillare tra 22.000 e 700.000 euro per ogni giorno di ritardo nel pagamento, a seconda della gravit\u00e0 dell'infrazione a monte."}
{"id": "441988", "revid": "125749781", "url": "https://it.wikipedia.org/wiki?curid=441988", "title": "Tolleranza (ingegneria)", "text": "Con tolleranza si intende il limite o i limiti accettabili delle variazioni di una dimensione fisica, una propriet\u00e0 fisica di un oggetto manufatto, di un sistema, o di un servizio o altri valori misurati quali temperatura, umidit\u00e0 o tempo.\nLe dimensioni, propriet\u00e0, o le condizioni, durante la procedura di misurazione, possono variare entro certi limiti senza interferire considerevolmente con gli strumenti, con il misurando o il sistema di misurazione.\nLa tolleranza \u00e8 specificata per permettere all'operatore di stabilire una misura con un relativo intervallo di fiducia, anche in presenza di imperfezioni e variabili dovute a grandezze di influenza, senza che la misura sia compromessa.\nLa tolleranza nelle apparecchiature meccaniche \u00e8 lo scostamento ritenuto accettabile tra le dimensioni di progettazione di un componente e le dimensioni reali dello stesso ai fini del suo corretto funzionamento in relazione con altro pezzo, ossia in accoppiamento dimensionale.per esempio in un pezzo che dovr\u00e0 essere di 10 mm le tolleranze sono di +0,10 e -0,10\nNotizie storiche.\nNel 1903 la ditta Loewe di Berlino, per ridurre i pezzi di scarto dopo le lavorazioni alle macchine utensili, cre\u00f2 un proprio sistema di tolleranze dimensionali di lavorazione con addirittura una specifica famiglia di accessori, detti calibri differenziali per il controllo dei pezzi stessi. Questo sistema si estese ben presto anche ad altre fabbriche tedesche, e costitu\u00ec il punto di partenza per il sistema di tolleranze in Germania. In Italia, invece, tocc\u00f2 attendere il 1926, anno in cui la UNIM (ora UNI), prendendo spunto dal sistema tedesco, propose un sistema di tolleranze che fu completato e aggiornato dalla UNI prima e dalla ISO a livello internazionale dopo la seconda guerra mondiale.\nIntroduzione.\nNon \u00e8 possibile produrre alcun oggetto meccanico con l'esatta dimensione voluta, detta dimensione nominale, perch\u00e9 nel ciclo di produzione vi sono errori dovuti a:\nIn passato, per accoppiare due pezzi meccanici tra loro, detti \"albero\" e \"foro\" (\"maschio\" e \"femmina\" o \"pieno\" e \"vuoto\"), che, anche se accettati dalla produzione, risultavano inesatti e non adatti allo scopo, si ricorreva a una lunga e laboriosa operazione di aggiustaggio con la quale si dovevano realizzare le dimensioni necessarie all'accoppiamento. Con l'avvento della lavorazione in serie si \u00e8 abbandonato questo procedimento piuttosto costoso, e si \u00e8 fondata la produzione aziendale sulle tolleranze di lavorazione. Il risultato \u00e8 che ogni pezzo di serie, ad esempio maschio, risulta, una volta finita la lavorazione e salvo gli inevitabili scarti, accoppiabile con ogni altro pezzo femmina della serie corrispondente nel rispetto di prefissati requisiti. Per assicurare la funzionalit\u00e0 corretta di un pezzo meccanico e poterlo quindi considerare preciso, \u00e8 sufficiente che la sua dimensione si trovi all'interno di due limiti, cio\u00e8 la tolleranza, che definiscono la variazione dimensionale ammessa nella costruzione. Allo stesso modo, per ottenere un accoppiamento corretto tra due pezzi, \u00e8 necessario un certo margine di errore, detto scostamento, positivo e negativo rispetto alla dimensione nominale dei pezzi da assemblare, per determinare il gioco o l'interferenza richiesta.\nLa creazione di un sistema ISO di tolleranze e accoppiamenti e il suo rispetto da parte delle aziende produttrici d\u00e0 tutta una serie di vantaggi riassumibili in:\nPer quanto riguarda l'importanza dell'intercambiabilit\u00e0 dei pezzi, si pensi in quali pasticci si troverebbe un meccanico di automobili se, dovendo sostituire un pistone di un motore a combustione interna, non trovasse quello di ricambio. Lo stesso vale per ogni altro pezzo del motore e per ogni altro pezzo dell'intera autovettura.\nNormativa corrente.\nLa normativa corrente \u00e8 la EN 22768 parti 1 e 2: Sistema ISO di tolleranze ed accoppiamenti, principi fondamentali per tolleranze, scostamenti ed accoppiamenti, applicabile a pezzi lisci. Lo scopo \u00e8 quello di fissare i princip\u00ee fondamentali di un sistema di tolleranze per accoppiamenti, fornendo i valori calcolati delle tolleranze fondamentali e degli scostamenti fondamentali. Nella norma si fa specifico riferimento a pezzi cilindrici a sezione circolare; comunque le tolleranze e gli scostamenti riportati si applicano a tutti i pezzi lisci anche se non a sezione circolare. Precisamente, i termini generali di foro e albero designano anche lo spazio, contenente o contenuto, compreso tra due facce o piani tangenti paralleli di un qualunque pezzo, come la larghezza di una scanalatura, lo spessore di una chiavetta, eccetera.\nTermini e definizioni della EN 22768 Parti 1 e 2.\nI termini e le definizioni utilizzate nella norma EN 22768 sono:\nAccoppiamenti base nel sistema ISO.\nDalle definizioni sopra elencate si deduce che le possibilit\u00e0 di accoppiamento per gioco, per interferenza e incerto tra un albero e un foro sono tante quante le combinazioni possibili delle posizioni di tolleranza, dalla lettera A alla Z per i fori e dalla lettera a alla z per gli alberi. Per ridurre queste possibili combinazioni, il sistema di tolleranze ISO ha proposto di mantenere costante la posizione della tolleranza di uno dei due elementi, o l'albero o il foro, e di far variare l'altro. Ecco allora che se l'elemento scelto come base, cio\u00e8 con posizione costante della tolleranza, \u00e8 l'albero, si ha, per gli accoppiamenti, il sistema di lavorazione detto albero base; se invece l'elemento scelto come base \u00e8 il foro, si ha il sistema di lavorazione detto foro base. I costi legati alle lavorazioni, per\u00f2, fanno s\u00ec che in linea di principio:\nSistema foro base.\n\u00c8 un sistema di accoppiamento in cui i vari giochi o le interferenze richieste si ottengono accoppiando alberi di diverse classi di tolleranza con fori aventi una sola classe di tolleranza. Nel sistema ISO, \u00e8 il sistema in cui la dimensione limite minima del foro \u00e8 uguale alla dimensione nominale, cio\u00e8 quando lo scostamento inferiore \u00e8 E = 0\nSistema albero base.\n\u00c8 un sistema di accoppiamento in cui i vari giochi o le interferenze richieste si ottengono accoppiando fori di diverse classi di tolleranza con alberi aventi una sola classe di tolleranza. Nel sistema ISO, \u00e8 il sistema in cui la dimensione limite massima dell'albero \u00e8 uguale alla dimensione nominale, cio\u00e8 quando lo scostamento superiore \u00e8 es= 0\nAccoppiamento con gioco.\n\u00c8 l'accoppiamento che assicura sempre gioco tra il foro e l'albero dopo il montaggio, \u00e8 cio\u00e8 l'accoppiamento in cui la dimensione minima del foro \u00e8 maggiore della dimensione massima dell'albero:D &gt; d\nGioco minimo.\nIn un accoppiamento con gioco, \u00e8 costituito dalla differenza positiva tra la dimensione limite minima del foro e la dimensione limite massima dell'albero:G = D - d\nGioco massimo.\nIn un accoppiamento con gioco o incerto, \u00e8 costituito dalla differenza positiva tra la dimensione limite massima del foro e la dimensione limite minima dell'albero:G = D - d\nAccoppiamento con interferenza.\n\u00c8 l'accoppiamento che assicura sempre interferenza tra il foro e l'albero dopo il montaggio, \u00e8 cio\u00e8 l'accoppiamento in cui la dimensione massima del foro \u00e8 minore o, nel caso estremo, uguale alla dimensione minima dell'albero:D \u2264 d\nInterferenza minima.\nIn un accoppiamento con interferenza, l'interferenza minima \u00e8 la differenza negativa, prima del montaggio, tra la dimensione massima del foro e la dimensione minima dell'albero:I = d - Dmax\nInterferenza massima.\nIn un accoppiamento con interferenza o incerto, l'interferenza massima \u00e8 la differenza negativa, prima del montaggio, tra la dimensione limite minima del foro e la dimensione limite massima dell'albero:I = d - D\nAccoppiamento incerto.\n\u00c8 l'accoppiamento in cui si ha gioco o interferenza dopo il montaggio, secondo le dimensioni effettive del foro e dell'albero, quando cio\u00e8 le zone di tolleranza del foro e dell'albero si sovrappongono completamente o in parte:\nAccoppiamenti raccomandati.\nPoich\u00e9 \u00e8 pi\u00f9 facile rettificare un albero che un foro, nella scelta degli accoppiamenti, in particolare per quelli incerti e con interferenza, conviene attribuire al foro una qualit\u00e0 superiore, di solito quella immediatamente superiore, a quella dell'albero. \u00c8 noto inoltre che per facilitare il montaggio di accoppiamenti con interferenza e per evitare eccessive sollecitazioni ai materiali durante il montaggio, conviene riscaldare il foro a una temperatura anche molto pi\u00f9 elevata di quella dell'albero. La dilatazione del foro facilita il montaggio; a raffreddamento avvenuto, per la diminuzione del diametro del foro, il bloccaggio risulta pi\u00f9 stabile. Si deve quindi considerare la temperatura di funzionamento dei due organi accoppiati, e il valore medio del gioco e dell'interferenza a tale temperatura, in modo che le dimensioni limite massima e minima siano prossime a quelle che sono pi\u00f9 opportune. Per la scelta del corretto accoppiamento \u00e8 necessario possedere esperienza e grande attenzione. In pratica, non \u00e8 conveniente utilizzare tutti gli accoppiamenti che i sistemi di tolleranze albero base e foro base forniscono: basti pensare a un accoppiamento H4/a12 dove il foro H4 \u00e8 stato lavorato con altissima precisione e quindi con costi molto elevati, e l'albero a12 \u00e8 stato lavorato grossolanamente. Il risultato \u00e8 quello di avere un gioco effettivo tra i due elementi molto variabile per la larga tolleranza assegnata all'albero. Ecco allora che si fa riferimento ad alcune tabelle, che dettate dall'esperienza soddisfano le richieste pi\u00f9 comuni di accoppiamenti di pratica applicazione. Nel caso prima visto, \u00e8 quindi pi\u00f9 conveniente e razionale utilizzare un accoppiamento H11/a12 che permette di contenere i costi anche per la realizzazione del foro. Il numero abbastanza ristretto di accoppiamenti raccomandati dall'ISO consente inoltre di ridurre la dotazione degli strumenti fissi di controllo e di misura degli elementi lavorati in serie, come calibri a forcella per gli alberi e calibri a tampone per i fori."}
{"id": "441989", "revid": "31092", "url": "https://it.wikipedia.org/wiki?curid=441989", "title": "Zacinto", "text": ""}
{"id": "441991", "revid": "31092", "url": "https://it.wikipedia.org/wiki?curid=441991", "title": "Zakynthos", "text": ""}
{"id": "442006", "revid": "1305772", "url": "https://it.wikipedia.org/wiki?curid=442006", "title": "Rivoluzione proletaria", "text": "La rivoluzione proletaria \u00e8, nella letteratura marxista, una rivoluzione politica violenta e di classe con la quale la classe proletaria si prefigge di rovesciare il capitalismo e rompere, in primo luogo, le sue istituzioni. Le rivoluzioni proletarie sono generalmente sostenute dai comunisti e, seppur con fini differenti, dagli anarchici. \nLa rivoluzione proletaria \u00e8 un concetto ineliminabile del marxismo come conseguenza dell'impossibilit\u00e0 di una riforma capace di eliminare i rapporti di produzione capitalistici all'interno del capitalismo stesso. Nella teoria marxista la rivoluzione proletaria, per essere davvero in grado di abolire il modo di produzione capitalistico, deve avere natura strettamente internazionalista, anche se il processo rivoluzionario dovesse prendere inizio sotto forma di rivoluzioni antiborghesi nazionali.\nLa concezione leninista della rivoluzione.\nLenin, nel suo libro fondamentale della strategia della rivoluzione russa, del marxismo sostiene che la rivoluzione proletaria debba essere condotta da un'avanguardia, il Partito Comunista, composto soprattutto da \"rivoluzionari professionisti\", cio\u00e8 uomini e donne che dedichino la propria vita alla causa comunista e che svolgano il ruolo di guida durante una rivoluzione proletaria. Obiettivo principale di questa avanguardia \u00e8 fare un'opera di chiarificazione teorica, organizzazione e direzione al resto della massa proletaria durante la rivoluzione, spesso disorganizzata, disomogenea e piena di pregiudizi.\nL'idea del Partito Comunista e dell'avanguardia, come organizzazione politica del proletariato composta dai \"proletari pi\u00f9 coscienti\", \u00e8 coerente con il pensiero di Karl Marx. Tuttavia non esiste nei testi di Marx un riferimento esplicito ai \"rivoluzionari di professione\", tanto che possiamo ritenere questo concetto un'aggiunta di Lenin, pi\u00f9 o meno conseguenza diretta della concezione marxiana di avanguardia comunista.\nConsiliaristi e socialisti libertari.\nI consiliaristi (che si richiamano spesso comunque al marxismo ma che si posizionano talvolta vicini all'anarchismo) sono in disaccordo con l'idea leninista di un'avanguardia e, conseguentemente, di un Partito Comunista. Essi rifiutano l'idea marxiana di un Partito Comunista che non ha diversi interessi rispetto a quelli della classe operai, pertanto vi oppongono una rivoluzione fatta e diretta da consigli operai, spesso per\u00f2 confusi con i consigli di fabbrica.\nSi pu\u00f2 dire che essi ritengono che la rivoluzione debba mantenersi spontanea e che non debba avere alcuna forma di governo (anche se essa pu\u00f2 avere degli organizzatori locali e temporanei)."}
{"id": "442021", "revid": "393899", "url": "https://it.wikipedia.org/wiki?curid=442021", "title": "Salario", "text": "Il salario \u00e8 la retribuzione monetaria che spetta ad un lavoratore dipendente in ambito di rapporto di lavoro subordinato o assimilabile.\nIl termine salario deriva dal latino, in quanto nell'antica Roma ai soldati veniva spesso corrisposta, come integrazione della loro paga, una razione di sale.\nEvoluzione storica concettuale.\nTeoria neoclassica.\nSecondo gli economisti di orientamento classico, il salario \u00e8 la retribuzione del fattore della produzione lavoro e la sua entit\u00e0 dipende dal costo-opportunit\u00e0 per il lavoratore della rinuncia ad altre occupazioni (incluso l'ozio) durante il periodo impiegato per svolgere la propria mansione. Secondo questa teoria, la determinazione del salario secondo la legge della domanda e dell'offerta permette anche a questo fattore della produzione di assestare il suo prezzo al valore ottimale. Da questo punto di vista, le lotte sindacali sono una forma di collusione che influenza la determinazione dei prezzi allontanandoli dall\"'optimum\". Adam Smith nella \"Ricchezza delle nazioni\" critic\u00f2 ripetutamente le corporazioni e gli ordini professionali come un ostacolo all'efficienza del libero mercato e all'inserimento dei giovani nel mondo del lavoro.\nTeoria marxista.\nIn contrasto con la precedente visione, secondo gli economisti di orientamento marxista, il salario \u00e8 il prezzo della forza lavoro che, in ultima istanza, deriva dal valore-lavoro. \nLa forza lavoro nel capitalismo costituisce una merce e in quanto tale scambiata sul mercato secondo il suo valore come tutte le altre merci: il tempo di lavoro socialmente necessario per la sua produzione, cio\u00e8 il valore dei mezzi di sussistenza ritenuti, in un dato momento, necessari per la riproduzione della forza-lavoro stessa.\nTerminologia.\nSalario reale.\nIn macroeconomia, si definisce salario reale, o potere di acquisto (dei salari), il rapporto formula_1, nel quale formula_2 (dall'inglese \"wage\", salario) indica la remunerazione del fattore lavoro (nell'arco di una specifica durata di tempo: oraria, mensile, ecc.) e formula_3 \u00e8 un indice dei prezzi, detto deflatore, che depura una grandezza economica dagli effetti dell'inflazione. \nL'indicatore dei prezzi si calcola come media pesata di un paniere di beni e servizi: per la coerenza della misura \u00e8 fondamentale che il paniere preso in considerazione sia costante nel tempo, che sia rappresentativo dei consumi della famiglia italiana media (due lavoratori con due figli a carico), e che i prezzi su cui si effettua il calcolo siano misurati nello stesso periodo di riferimento. I prezzi vengono pesati sulla quantit\u00e0, moltiplicandoli per un coefficiente che \u00e8 la quantit\u00e0 venduta di ognuno in percentuale al totale.\nI salari sono la somma della produttivit\u00e0 del lavoro, i prezzi, e la quota di lavoro della produzione: quanto si pu\u00f2 realizzare in un certo business con ogni ora lavorata dai dipendenti, quanto si pu\u00f2 ricavare dalla produzione in questo stesso business, e quanto di quel ricavo deve/pu\u00f2 essere trasferito ai dipendenti. Se i salari dei lavoratori aumentano pi\u00f9 velocemente della loro produttivit\u00e0 e dell'inflazione, le aziende che devono pagare salari pi\u00f9 alti si trovano a dover scegliere tra due opzioni: possono trasferire i costi aggiuntivi sul cliente, facendo quindi aumentare i prezzi (globali) e favorendo l'aumento dell'inflazione, oppure possono assorbire i costi aggiuntivi riducendo il loro margine di profitto.\nSalario di riserva.\nLivello salariale minimo al di sotto del quale l\u2019individuo non accetta di lavorare. Misura quindi la ricompensa richiesta per entrare nel mercato del lavoro. In un contesto statico, il modello di riferimento \u00e8 quello dell\u2019offerta di lavoro in cui gli individui scelgono la quantit\u00e0 di lavoro da offrire sul mercato massimizzando la loro utilit\u00e0, che dipende dal consumo e dal tempo libero, sotto un vincolo di bilancio. Se il salario di mercato \u00e8 pari al salario di riserva dell\u2019individuo, quest\u2019ultimo \u00e8 indifferente tra non partecipazione e lavoro per il mercato. Il salario di riserva \u00e8 dato dunque dal rapporto tra l\u2019utilit\u00e0 marginale del tempo libero e l\u2019utilit\u00e0 marginale del reddito e indica quanto l\u2019individuo richiede dal mercato per convincersi a lavorare la prima ora. La decisione di lavorare \u00e8 in altri termini basata sul confronto tra il salario di riserva e quello di mercato..\nNel mondo.\nItalia.\nIn Italia, in un contesto specialistico di economia e diritto del lavoro, il concetto di salario non \u00e8 identico a quello di stipendio. Infatti, nella dottrina economica relativa ai costi del personale, una determinata voce del conto economico \u00e8 denominata \"salari e stipendi\".\nLa differenza sostanziale \u00e8 che il salario \u00e8 una retribuzione determinata in funzione alle ore lavorate e perci\u00f2 storicamente tipica dell'operaio o figura assimilabile (ad esempio una collaboratrice domestica). Alcuni CCNL hanno distinzioni proprie tra salario e stipendio ma la differenza, nel tempo, si sta annullando e prevalentemente si assimila la retribuzione (dei lavori subordinati o parasubordinati) allo stipendio.\nAll'infuori di questo contesto specialistico, i due termini sono praticamente sinonimi."}
{"id": "442034", "revid": "465169", "url": "https://it.wikipedia.org/wiki?curid=442034", "title": "Triskelion", "text": ""}
{"id": "442035", "revid": "1514393", "url": "https://it.wikipedia.org/wiki?curid=442035", "title": "Pok\u00e9mon shiny", "text": ""}
{"id": "442036", "revid": "363629", "url": "https://it.wikipedia.org/wiki?curid=442036", "title": "Vigili del Fuoco", "text": ""}
{"id": "442037", "revid": "78273", "url": "https://it.wikipedia.org/wiki?curid=442037", "title": "Forze Armate", "text": ""}
{"id": "442049", "revid": "339392", "url": "https://it.wikipedia.org/wiki?curid=442049", "title": "Magnesiokatophorite", "text": ""}
{"id": "442053", "revid": "1222", "url": "https://it.wikipedia.org/wiki?curid=442053", "title": "Termiti", "text": ""}
{"id": "442066", "revid": "767487", "url": "https://it.wikipedia.org/wiki?curid=442066", "title": "Architettura three-tier", "text": "In ingegneria del software e nell'ambito dei sistemi informatici, l'espressione architettura three-tier (\"a tre strati\") indica una particolare architettura software e hardware di tipo multi-tier per l'esecuzione di un'applicazione web che prevede la suddivisione dell'applicazione in tre diversi moduli o strati dedicati rispettivamente alla interfaccia utente, alla logica funzionale (\"business logic\") e alla gestione dei dati persistenti. Tale architettura va tipicamente a mappare a livello fisico-infrastrutturale quella del sistema informatico ospitante l'applicazione da eseguire.\nDescrizione.\nTali moduli sono intesi interagire fra loro secondo le linee generali del paradigma client-server (l'interfaccia \u00e8 cliente della business logic, e questa \u00e8 cliente del modulo di gestione dei dati persistenti) e utilizzano interfacce ben definite. In questo modo, ciascuno dei tre moduli pu\u00f2 essere modificato o sostituito indipendentemente dagli altri conferendo scalabilit\u00e0 e manutenibilit\u00e0 all'applicazione. Nella maggior parte dei casi, si intende anche che i diversi moduli siano distribuiti su diversi nodi di una rete anche eterogenea.\nUna soluzione \"three-tier\" tipica prevede, per esempio, un PC dedicato all'interfaccia utente grafica, una workstation o un application server per la business logic e un database server o un mainframe per la gestione dei dati. Questo schema generale \u00e8 piuttosto diffuso e costituisce un'architettura di riferimento per molte tecnologie moderne. Pu\u00f2 anche essere esteso ipotizzando che lo strato intermedio sia a sua volta \"stratificato\"; in questo caso si giungerebbe ad un\"architettura multi-tier\" o \"architettura n-tier\". Pare che sia l'espressione \"three-tier\" che \"multi-tier\" siano state inizialmente usate nella documentazione Rational.\nLo schema \"three-tier\" pu\u00f2 essere definito un \"design pattern\", e presenta diverse analogie con il pattern Model-View-Controller. Come MVC, l'architettura three-tier svolge un ruolo importante nella progettazione di applicazioni web, specialmente basati su Web service. In questo contesto, i tre strati sono intesi in una accezione pi\u00f9 specifica:\nAd esempio: CICS , IBM WebSphere MQ , TIBCO , e Tuxedo sono \"middleware\" e fanno tutti parte di quel settore di software che svolge il preciso ruolo di intermediazione tra applicazioni diverse."}
{"id": "442067", "revid": "729019", "url": "https://it.wikipedia.org/wiki?curid=442067", "title": "Sojuz T-15", "text": "Sojuz T-15 \u00e8 la denominazione di una missione della navicella spaziale Sojuz T verso le stazioni spaziali sovietiche Saljut 7 (DOS 6) e Mir. Si tratt\u00f2 del cinquantaquattresimo volo equipaggiato di questo velivolo spaziale, del settantaseiesimo volo nell'ambito del programma Sojuz sovietico nonch\u00e9 del dodicesimo volo equipaggiato verso la Saljut 7\u00a0\u2013 il decimo che riusc\u00ec effettivamente ad agganciarsi ed a visitare la predetta stazione spaziale a causa degli insuccessi delle precedenti missioni Sojuz T-8 e Sojuz T-10-1. Si tratt\u00f2 dell'ultima visita di un equipaggio alla Saljut 7 e contemporaneamente della prima visita alla stazione spaziale Mir. Per questo motivo, per le missioni successive, venne iniziato con una nuova numerazione.\nMissione.\nDopo che la precedente missione Sojuz T-14 fu interrotta anticipatamente sui piani di volo originari a novembre del 1985 a causa del pessimo stato di salute del comandante Vasjutin, i responsabili sovietici dovettero completamente riorganizzarsi.\nIn particolar modo, l'equipaggio della missione precedente non era stato in grado di eseguire alcuna delle attivit\u00e0 extraveicolari programmate, che avevano lo scopo di facilitare la messa in funzione della nuova stazione spaziale Mir.\nVenne cos\u00ec concepita una missione totalmente nuova: la prima che visit\u00f2 due stazioni spaziali nell'orbita terrestre.\nIl lancio avvenne il 13 marzo 1986 dal cosmodromo di Baikonur nell'allora RSS di Kazakistan. Dopo che Kyzym e Solov\u00ebv si agganciarono alla Mir, formarono il primo di una lunga serie di equipaggi base ed ebbero l'onore di portare il numero identificativo di \"Mir EO-1\" (EO sono le iniziali russe per indicare equipaggio base).\nUna volta saliti a bordo della nuova stazione spaziale, iniziarono immediatamente con la messa in funzione dei fondamentali sistemi e strumenti della stazione stessa. Inoltre dovettero provvedere alla sistemazione ed installazione di importanti attrezzature, le quali furono trasportati verso la Mir mediante le navicelle di trasporto prive di equipaggio Progress 25 e Progress 26. Terminati i lavori, si trasferirono per 50 giorni verso la stazione spaziale Saljut 7 (per la precisione dal 5 maggio al 26 giugno 1986), formando l'ultimo equipaggio che visit\u00f2 questa stazione spaziale.\nSi tratt\u00f2 del primo scambio eseguito da una stazione spaziale verso l'altra di tutta la storia dell'esplorazione umana dello spazio.\nDurante il loro soggiorno a bordo della Saljut 7, i cosmonauti eseguirono due passeggiate spaziali (il 28 ed il 31 maggio) per effettuare diversi lavori di riparazione. Venne inoltre demontato un misuratore di impatti di micrometeore nonch\u00e9 un pezzo di un pannello solare, affinch\u00e9 queste due componenti potessero essere analizzate a terra.\nIn pratica, l'equipaggio di questa missione esegu\u00ec le attivit\u00e0 previste per la missione precedente.\nDopo il ritorno dei due cosmonauti alla Mir, gli stessi provvedettero all'installazione di alcuni sistemi, tra cui la messa in funzione di strumentazione ed esperimenti a carattere scientifico prelevati dalla Saljut.\nUno di questi fu il cosiddetto esperimento \"GEOEX 86\". Questo prevedeva che determinati territori della Germania Est venissero contemporaneamente osservati, registrati fotograficamente ed analizzati da un aereo, un satellite artificiale e dalla Mir. Quest'attivit\u00e0 congiunta diede importanti risultati per l'agricoltura, la geologia e la protezione dell'ambiente osservato.\nPrima che i due cosmonauti lasciassero la Mir, attivarono il sistema di funzionamento della stazione spaziale completamente automatico. Spettava al prossimo equipaggio verificarne l'affidabilit\u00e0.\nIl 16 luglio 1986, dopo esattamente 125 giorni, 0 ore, 0 minuti e 56 secondi di missione e ben 1.980 orbite terrestri, la capsula atterr\u00f2 a 55 chilometri a nord-est di Arqalyq nella steppa del Kazakistan.\nIl successo della missione segn\u00f2 la fine dell'era del programma spaziale Saljut ed il contemporaneo inizio dell'era della Mir. La Saljut 7 continu\u00f2 ad orbitare intorno alla terra fino al 5 febbraio 1991, quando si spense man mano al suo rientro in atmosfera senza che un equipaggio fosse pi\u00f9 ritornato a bordo.\nUlteriori dati di volo.\nI parametri sopra elencati indicato i dati pubblicati immediatamente dopo il termine della fase di lancio. Le continue variazioni ed i cambi di traiettoria d'orbita sono dovute alle manovre di aggancio. Pertanto eventuali altre indicazioni risultanti da fonti diverse sono probabili ed attendibili in considerazione di quanto descritto."}
{"id": "442076", "revid": "6923", "url": "https://it.wikipedia.org/wiki?curid=442076", "title": "Jos\u00e9 Pekerman", "text": "\u00c8 uno degli allenatori pi\u00f9 vincenti a livello giovanile, avendo vinto, con la Under-20 argentina 3 Mondiali Under-20 (1995, 1997 e 2001) e 2 Sudamericani Under-20 (1997 e 1999).\nCarriera.\nDi origini ebraiche, fu un discreto calciatore in patria e in Colombia prima di ritirarsi dall'attivit\u00e0 agonistica a soli 28 anni per un infortunio al ginocchio.\nDopo varie esperienze di successo nelle selezioni giovanili argentine, assunse l'incarico di commissario tecnico della Nazionale argentina il 15 settembre 2004, chiamato a sostituire Marcelo Bielsa. Qualificatosi per Germania 2006, decise di escludere nomi celebri dalla lista delle convocazioni (Javier Zanetti, Walter Samuel, Mart\u00edn Demichelis, Andr\u00e9s D'Alessandro, Juan Sebasti\u00e1n Ver\u00f3n). Eliminato ai quarti di finale dalla , si dimise malgrado le resistenze dei vertici dell'AFA.\nDal maggio 2007 al 2008 ha allenato il Toluca, dove ha sostituito il connazionale Am\u00e9rico Gallego.\nIl 6 gennaio 2012 viene ingaggiato dalla Nazionale colombiana con cui firma un contratto fino al 2014. Ad ottobre 2013 conquista la qualificazione al Mondiale 2014, competizione nella quale, superata la fase a gironi con 9 punti a punteggio pieno contro Giappone, Grecia e Costa D'Avorio e gli ottavi contro l'Uruguay, viene eliminato dal Brasile ai quarti, miglior risultato di sempre per i \"cafeteros\" nella competizione. L'anno seguente in Copa Am\u00e9rica viene eliminato ai quarti dall'Argentina ai rigori. Nel 2016 battendo gli USA si piazza 3\u00ba nella Copa Am\u00e9rica Centenario. Ai Mondiali 2018 viene eliminato agli ottavi di finale dall\u2019Inghilterra e dopo il torneo lascia la Colombia.\nIl 30 novembre 2021 viene annunciato come nuovo commissario tecnico del Venezuela."}
{"id": "442081", "revid": "647919", "url": "https://it.wikipedia.org/wiki?curid=442081", "title": "Terremoto dello Shansi", "text": ""}
{"id": "442088", "revid": "111482361", "url": "https://it.wikipedia.org/wiki?curid=442088", "title": "Clinofobia", "text": "La clinofobia (dal greco \"\u03ba\u03bb\u03b9\u03bd\u03b5\u03b9\u03bd\", \"klinein\", \"curvarsi, piegarsi\" e \"\u03c6\u03bf\u03b2\u03bf\u03c2\", \"phobos\", \"fobia\") \u00e8 la paura di coricarsi e, in particolare, di addormentarsi e quindi di staccarsi dalla realt\u00e0.\nColoro che soffrono di clinofobia sperimentano ansia, anche se comprendono che non dormire pu\u00f2 minacciare il loro benessere. A ogni modo, poich\u00e9 temono di avere incubi rimangono svegli e sviluppano insonnia.\nQuesta condizione in seguito pu\u00f2 divenire una vera minaccia alla salute della persona, a causa dagli effetti negativi della privazione del sonno.\nAlcune persone soggette a questa paura associano il coricarsi con la morte. Un esempio di ci\u00f2 include il temere la morte per soffocamento nel sonno e la paura di venire sepolti vivi (tafofobia).\nCause.\nLa clinofobia ha origine dalla parte inconscia della mente come risultato di un meccanismo di difesa. Ci\u00f2 significa che nel passato di chi \u00e8 soggetto esiste un particolare evento che collega il coricarsi a un trauma emozionale. Il catalizzatore originale pu\u00f2 essere una paura di qualche tipo connessa alla vita reale, la condizione in s\u00e9 pu\u00f2 essere provocata da una miriade di eventi innocui, come un film, la tv, oppure l'assistere a un'esperienza traumatica vissuta da qualcun altro.\nL'inconscio della persona umana associa abitualmente emozioni e situazioni, nella loro complessit\u00e0 talvolta in maniera errata.\nSintomi.\nLa paura di coricarsi pu\u00f2 generare i seguenti sintomi: sensazione di soffocamento, vertigini, bocca secca, sudorazione eccessiva, nausea, tremore, aumento del battito cardiaco, incapacit\u00e0 di parlare o di pensare in maniera chiara, paura di morire, impazzire o di perdere il controllo, sensazione di distacco dalla realt\u00e0 o forte attacco d'ansia.&lt;br&gt;\nGli adulti che ne soffrono capiscono che queste paure sono irrazionali, spesso tentano di affrontarle o pensano di farlo, ma la condizione di paura causa loro attacchi di panico o forte ansia.\nNon esiste una cura medica per la sindrome, anche se vi sono diverse tecniche psichiatriche che possono contribuire a superarla o limitarne gli effetti. "}
{"id": "442091", "revid": "287204", "url": "https://it.wikipedia.org/wiki?curid=442091", "title": "Ceka", "text": ""}
{"id": "442094", "revid": "23", "url": "https://it.wikipedia.org/wiki?curid=442094", "title": "Magnesiumastrophyllite", "text": ""}
{"id": "442105", "revid": "1226", "url": "https://it.wikipedia.org/wiki?curid=442105", "title": "Cavalieri Jedi", "text": ""}
{"id": "442109", "revid": "23", "url": "https://it.wikipedia.org/wiki?curid=442109", "title": "Manganpyrosmalite", "text": ""}
{"id": "442112", "revid": "1442080", "url": "https://it.wikipedia.org/wiki?curid=442112", "title": "Causa (filosofia)", "text": "Nella storia della filosofia, nella scienza e nel senso comune il concetto di causa assieme a quello connesso di causalit\u00e0 o relazione causale indica la relazione tra due fenomeni (o classi di fenomeni), nel caso in cui il primo fenomeno, detto causa, \u00e8 motivo di esistenza del secondo, detto effetto. La causa \u00e8 il motivo per il quale qualcosa \u00e8, ed \u00e8 cos\u00ec come \u00e8.\nStoria del concetto nel mondo antico.\nGli atomisti.\nIl concetto viene elaborato per la prima volta dalla scuola atomistica con Leucippo (V secolo a.C.) dal quale si pu\u00f2 far iniziare tutta la tradizione filosofica e scientifica occidentale mirante ad una interpretazione razionale dei fenomeni naturali.\nSin dall'inizio il pensiero greco ha visto nei fatti empirici l'esistenza di una connessione necessaria che poteva essere: \nPlatone.\nPer Platone, la causa si trova nell'ambito metaempirico, in modo tale che le cose particolari dipendono nell'essere dalle idee o archetipi dalle quali dipendono. Fra i principi e le cause, se ne pu\u00f2 trovare una, nominata come \"idea del Bene\" nella \"Repubblica\", che sarebbe la causa sia dell'essere delle realt\u00e0 sia del poterle conoscere. Nel \"Filebo\" e nel \"Timeo\" si parla anche di un'intelligenza-causa oppure di un Demiurgo, che avrebbe portato il mondo materiale dal disordine verso l'ordine che coincide con il bene:\nAristotele.\nUna trattazione estesa del concetto di causa, a cui si rifar\u00e0 la filosofia antica e medioevale, \u00e8 stata quella di Aristotele che considera il sapere legato alla conoscenza delle cause (come si disse nella versione latina: \"verum scire est scire per causas\").\nSecondo Aristotele, esistono quattro tipi di cause:\nIn un modo pi\u00f9 semplificato, il \"De hebdomadibus\" di Boezio distingueva lo stato attuale dell'ente (\"id quod est\", ci\u00f2 che \u00e8) da quello a cui tende (\"quo est\", ci\u00f2 per cui \u00e8). Ques'ultimo \u00e8 ci\u00f2 che l'ente deve essere per volere e progetto di Dio (l'essenza dell'ente e l'essere della sua idea o forma perfetta in Dio), ed \u00e8 anche ci\u00f2 che naturalmente e spontaneamente tende ad essere: la natura ed il suo fine innato e connaturato.\nLa Scolastica tratt\u00f2 questi temi e ampli\u00f2 la trattazione aristotelica concentrandosi sulla definizione di \"Causa prima\", che attraverso la dimostrazione cosmologica veniva identificata con Dio.\nTale strutturazione logica del divenire ha avuto altre rilevanti implicazioni teologiche nel Medioevo.\nStoria del concetto nell'et\u00e0 moderna.\nLa rivoluzione scientifica che prese avvio nell'et\u00e0 moderna si concentr\u00f2 quasi esclusivamente sui concetti di causa materiale e di causa efficiente; quest'ultima venne approfondita e fatta coincidere col concetto di legge o connessione causale dove il rapporto causa-effetto \u00e8 rappresentato da grandezze misurabili matematicamente: Keplero, ma soprattutto Galilei e Cartesio esclusero espressamente dal loro orizzonte filosofico la causa formale intesa come essenza o qualit\u00e0, ritenendola priva di risvolti oggettivamente significativi per lo studio della natura.\nDa questo punto nasce la fisica classica che da Isaac Newton a Pierre Simon Laplace assume il determinismo e il meccanicismo come unico approccio alla trattazione dei fenomeni naturali. Non mancarono critiche nei suoi confronti, sia da parte di chi si situava all'interno stesso dell'alveo tracciato dalla rivoluzione scientifica (gli empiristi anglosassoni), sia da parte dei fautori della tradizione aristotelica. \nIl materialismo, come altre filosofie che negano la creazione, critica che l'universo-materia esistente abbia una causa esterna, ma afferma che sia esso stesso la causa di s\u00e9 come nel seguente passo del filosofo illuminista barone d'Holbach:\nCritica del concetto di causa.\nParlando delle idee complesse John Locke distingue in esse le idee di relazioni come quelle che stabiliscono dei rapporti tra le idee come avviene con l'idea di relazione causa-effetto: per cui se sperimentiamo, ad esempio, che la cera si scioglie sottoposta a calore, tendiamo a pensare, dalla ripetitivit\u00e0 di questo fenomeno, che ci sia un rapporto di causa effetto. Locke ritiene che si tratti di una semplice, non necessaria connessione di idee della quale non possiamo affermare con certezza che il collegamento di queste corrisponda con la realt\u00e0.\nSe Locke metteva cos\u00ec in dubbio la nostra possibilit\u00e0 soggettiva di conoscenza, ma non il presupposto che i fenomeni naturali fossero da ricondurre a rapporti causali di tipo meccanico, Leibniz metteva invece in risalto come la spiegazione fornita dalla causa efficiente in realt\u00e0 non spiegasse nulla. Sostenere ad esempio che noi vediamo perch\u00e9 abbiamo gli occhi (causa efficiente) non spiega il fatto che gli occhi ci sono stati dati per vedere (causa finale): \u00e8 dunque la causa finale, aristotelicamente intesa, che riesce a rendere ragione degli eventi e delle leggi della natura.\nPer Leibniz, tutto opera in vista di un fine: anche la materia apparentemente inanimata non agisce meccanicamente e passivamente come sostenevano, da opposti punti di vista, Cartesio e Locke. In essa opera infatti un'entelechia, o un centro di forza, che la fa evolvere secondo leggi sue proprie. Il concetto di \"causa\", in questo caso, non \u00e8 quello apparente di un fenomeno in grado di agire dall'esterno, come quello che ad esempio viene attribuito erroneamente ad una palla da biliardo che colpisce un'altra palla. La causa agisce solo dall'interno, nel senso che ogni monade ha inscritta in s\u00e9 un destino che le inerisce, mentre i rapporti causali tra diverse monadi sono puramente accidentali, non avendo alcuna sostanza: il fatto che la palla da biliardo si muova proprio quando viene colpita da un'altra \u00e8 dovuto unicamente al sincronismo con cui le due monadi sono state originariamente coordinate da Dio, al pari di due orologi che segnino la stessa ora pur non avendo alcun collegamento tra di loro. Ogni monade infatti \u00abnon ha porte n\u00e9 finestre\u00bb, ma \u00e8 inserita in un ordine complesso di relazioni armoniche non causali prestabilito da Dio.\nLa causalit\u00e0 finalistica \u00e8 tale che, dal punto di vista onnisciente di Dio, si potrebbe dedurre analiticamente da una sostanza il suo destino futuro in base alle sue specifiche qualit\u00e0, ma la sua libert\u00e0 \u00e8 garantita dal fatto che non esistono appunto nessi causali deterministici fra le singole monadi.\nLa validit\u00e0 della concezione moderna della fisica venne messa in dubbio da David Hume il quale, riprendendo le teorie di Sesto Empirico e degli scettici, contest\u00f2 che il rapporto causa-effetto fosse caratterizzato dalla necessit\u00e0 ma solamente da una connessione di fatto.\nNon vi \u00e8 nessuna necessit\u00e0 che ad una precisa causa debba \"necessariamente\" corrispondere un preciso effetto. In realt\u00e0 accade che alla constatazione che ad una causa \"solitamente\" corrisponde un effetto, ci si \"aspetta\" che ad una causa simile corrisponda l'effetto simile \"previsto\", ma ci\u00f2 non \u00e8 detto che accada.\nQuindi il rapporto causa-effetto si traduce in uno \"stato d'animo soggettivo di attesa\" per cui al ripetersi di un determinato effetto si ritiene, senza alcuna assoluta certezza, che se ne debba verificare un altro simile.\nLa tesi di Hume, che in passato era stata accennata nel secolo XI anche dal filosofo arabo Al-Ghazali e dal nominalista Occam (secolo XIV), risolvendo la relazione causale fondata su un\"'abitudine associativa\" di carattere psicologico, comportava l'impossibilit\u00e0 di arrivare a leggi universali naturali.\nKant e la categorizzazione.\nSecondo Hume quindi la validit\u00e0 delle leggi scientifiche, basate sul rapporto causa-effetto non era pi\u00f9 garantita per l'avvenire ma era tale solo per il passato. Questo accadeva per un'antitesi inconciliabile tra la ragione umana che aspira a leggi universali e l'osservazione empirica che fornisce solo casi singoli.\nNe \"I sogni di un visionario spiegati coi sogni della metafisica\" (1764) Kant si riconosceva debitore di Hume che lo aveva fatto uscire dal dogma metafisico e gli aveva fatto apprezzare la \"feconda bassura dell'esperienza\", ma nonostante ci\u00f2 rifiutava il suo scetticismo secondo il quale gli stessi fatti empirici non sono certi, ma si riducono a semplici impressioni che poi si traducono in idee, copie sbiadite delle sensazioni, che conserviamo solo per l'utilit\u00e0 della vita.\nHume quindi concludeva come fosse impossibile un sapere scientifico, un sapere autentico, stabile e sicuro, dei fenomeni naturali, che Kant invece s'incarica di rifondare proprio nell'Estetica trascendentale della Critica della ragion pura.\nIl compito di ridare dignit\u00e0 teorica alla scienza viene assolto da Kant interpretando la relazione causale come una categoria dell'attivit\u00e0 trascendentale dell'intelletto che opera con questa forma pura, valida per tutti allo stesso modo, che applicata all'esperienza le d\u00e0 un valore necessario ed universale.\nIl pensiero contemporaneo e il probabilismo.\nIl meccanicismo deterministico si \u00e8 oggi rivelato sostanzialmente inadatto a spiegare il mondo microscopico . Ci\u00f2 deriva anche dall'aver sostituito nella gnoseologia il concetto di \"causa\" con quello di serie causale, poich\u00e9 in realt\u00e0 i sistemi sia fisici che biologici sono caratterizzati da un numero molto alto di variabili causali. Un effetto \u00e8 perci\u00f2 quasi sempre la risultante di pi\u00f9 cause e la tipologia e il modo con cui le cause si connettono o sconnettono determina il risultato.\nL'indeterminismo, la validit\u00e0 solo statistica delle leggi scientifiche hanno fatto considerare sorpassate le concezioni filosofiche del passato a cui si sono sostituiti nuovi modelli di interpretazione come \u00e8 accaduto con la fisica quantistica che ha sostituito allo schema deterministico quello probabilistico. Il probabilismo scientifico ha pertanto sostituito il determinismo tradizionale andando a coincidere dal pi\u00f9 al meno con l'indeterminismo.\nAnche l'epistemologia si \u00e8 chiesta quale debba essere il vero valore di conoscenza delle leggi scientifiche e se queste non esprimano altro che una funzione di utilit\u00e0 pratica piuttosto che un valore teoretico nell'interpretazione della natura.\nLe leggi della natura vanno considerate allora come schemi sintetici in cui raccogliere le misurazioni quantitative e le previsioni sperimentali degli scienziati.\nFilosofi e scienziati come Ernst Mach, Hermann von Helmholtz dalla seconda met\u00e0 del XIX secolo alla prima met\u00e0 del XX hanno teorizzato la sostituzione del concetto di causalit\u00e0 nelle scienze con quello di descrittivit\u00e0 per cui le leggi scientifiche si limiterebbero a descrivere sinteticamente quanto avviene in modo costante ed uniforme nei fenomeni naturali.\nAlle leggi scientifiche non spetta pi\u00f9 il compito di spiegare i fenomeni usando pretese oggettive relazioni di causalit\u00e0 ma di descrivere soggettivamente le sequenze uniformi ricorrendo a necessarie costanti verifiche empiriche.\nQueste teorie convenzionalistiche e lo stesso operazionismo di Percy Williams Bridgman per\u00f2 sono stati criticati cos\u00ec che oggi la fisica teorica e l'epistemologia, pur mantenendo il carattere della descrittivit\u00e0 delle leggi scientifiche, sono alla ricerca di un nuovo concetto di causalit\u00e0.\nL'effetto senza causa, per quanto riguarda l'esistente, identificato con l'universo, \u00e8 stato sostenuto anche da fisici e cosmologi, basandosi sulle teorie scientifiche e le osservazioni; tra essi Fred Hoyle e Stephen Hawking. In natura esistono inoltre fenomeni visibili, come il decadimento radioattivo, che sono privi di causa ma avvengono per leggi fisiche.\nCausalit\u00e0 lineare e non-lineare o intricata.\nFino al XIX secolo il concetto di \"causa\" \u00e8 stato coniugato al singolare, in una visione gnoseologica che non teneva conto della pluralit\u00e0 causale tipica dei sistemi causali complessi. L'introduzione del concetto di \"complessit\u00e0\" ha imposto l'opportunit\u00e0 di associare al concetto di \"causa\" quello, specificatamente adottato ad esempio nella disciplina giuridica, di \"serie causale\", nella quale pi\u00f9 cause concorrono a un effetto. I sistemi complessi evolvono in maniera sia deterministica che indeterministica, soggetti a mutamenti sia casuali che necessari che vengono modernamente definiti, in particolare nell'ambito della matematica e della fisica, \"sistemi lineari\" e \"sistemi intricati\".\nIl concetto di causa nel pensiero contemporaneo ha finito per incentrarsi sull'alternanza ontologica di causalit\u00e0 lineare (necessit\u00e0 e determinismo) e causalit\u00e0 non-lineare o intricata (caso e indeterminismo) e il primo a porre le basi di questa doppia definizione del concetto di causa, ma sarebbe pi\u00f9 esatto dire delle \"serie di cause\" agenti in un sistema fisico, \u00e8 stato il matematico Antoine Augustin Cournot. Egli nel 1841, in \"Th\u00e9orie des chances et des probabilit\u00e9s\" e poi nel 1851 con \"Essai sur les fondements de nos connaissances et sur les caract\u00e8res de la critique philosophique\", ha dato una definizione della causalit\u00e0 non-lineare, ovvero del caso, diventata canonica, quale: \u00abcombinazione o incontro di fenomeni indipendenti nell'ordine della causalit\u00e0.\u00bb\nIl filosofo italiano Roberto Ardig\u00f2 (1828-1920) si \u00e8 allacciato alle ricerche di Cournot sviluppando ulteriormente il concetto di \"casualit\u00e0\" in \"La formazione naturale nel fatto del sistema solare\", ma le sue definizioni sono un po' pletoriche e contorte. Nicola Abbagnano nel suo \"Dizionario di filosofia\" sinteticamente dice: \u00abIn modo simile [a Cournot] Ardig\u00f2 (\"Opere\", III, pag.122) riconduceva il Caso alla pluralit\u00e0 e all'intreccio di serie causali distinte.\u00bb\nIl concetto di causa nella scienza antropologica.\nIn antropologia si suole fare una netta distinzione tra il concetto di \"Causa prima\", identificata con il Dio-Necessit\u00e0 (panteismo) o col Dio-Volont\u00e0 (monoteismo), e le cause \"seconde\", quelle fisiche, verificabili empiricamente nelle loro concatenazioni spazio temporali.\nNelle societ\u00e0 arcaiche il concetto di \"causa seconda\" non esiste, poich\u00e9 la causazione \u00e8 considerata sempre come divina o comunque sacrale.\nIl problema \u00e8 stato studiato sin dal 1922 da Lucien L\u00e9vy-Bruhl, che in \"La mentalit\u00e0 primitiva\" identificava come mistica e pre-logica la mentalit\u00e0 dei primitivi scrivendo: \nIl pensiero primitivo, sostiene infatti L\u00e9vy-Bruhl, si svolge in forma di partecipazione agli esseri circostanti e a tutta la natura, ma \u00e8 impermeabile all'esperienza, perch\u00e9 attribuisce lo svolgersi degli eventi a forze soprannaturali: ecco perch\u00e9 il primitivo manca di logica (quale la intende l'uomo \"civile\"); ignora i principi di identit\u00e0, di contraddizione e di causalit\u00e0; non ha un'idea precisa dell'individualit\u00e0 perch\u00e9 si sente parte del gruppo in cui vive; non \u00e8 in grado di fare una netta distinzione fra il possibile e l'impossibile perch\u00e9 attribuisce tutto a una causa magica generale.\nIl mana.\nCon il termine antropologico di \"mana\", che si riferisce ad una delle pi\u00f9 antiche forme di divinit\u00e0, si esprime ci\u00f2 che non \u00e8 conoscibile, ci\u00f2 che resta sconosciuto ma a cui si pu\u00f2 cercare di dare una spiegazione. Il \"mana\" \u00e8 inteso causalmente come \"anima del mondo\" ed insieme come \"forza\" agente. Nel concetto si evidenzia cio\u00e8 pi\u00f9 che il significato di creatore o causa del mondo quello di agente nel mondo.\nLa specificit\u00e0 del \"mana\" \u00e8 quindi di essere non una causa prima ma una causa seconda che permea l'universo e lo dirige; forza spirituale che \u00e8 presente in ogni aspetto della natura e quindi \"dappertutto\". Potrebbe esser visto come un corrispondente del \"logos\" stoico in quanto al suo operare pervasivo, ma il \"logos\" \u00e8 razionale e finalizzato all'ordine, il \"mana\", al contrario, \u00e8 irrazionale ed opera nel disordine."}
{"id": "442113", "revid": "1498232", "url": "https://it.wikipedia.org/wiki?curid=442113", "title": "Domenico Cozzupoli", "text": "Biografia.\nFiglio dell'ex assessore comunale ai lavori pubblici Demetrio Cozzupoli, \u00e8 stato eletto consigliere comunale per la prima volta nel 1975.\nHa ricoperto anche l'incarico di capogruppo al Consiglio comunale e di segretario regionale della DC.\nDocente universitario, espressione dell'imprenditoria reggina e del mondo delle professioni, nonch\u00e9 affermato ingegnere, \u00e8 stato eletto ai vertici della Confindustria reggina e calabrese.\nDestinatario di grande consenso popolare, da sindaco diede impulso ai lavori della copertura della linea ferrata sul lungomare ed ha superato varie vicende giudiziarie ottenendo l'assoluzione."}
{"id": "442114", "revid": "125727740", "url": "https://it.wikipedia.org/wiki?curid=442114", "title": "Edoardo Leo", "text": "Biografia.\nNel 1999 consegue, con il massimo dei voti, la laurea in Lettere presso l'Universit\u00e0 La Sapienza di Roma. Attore di teatro, cinema e televisione, diviene noto presso il grande pubblico grazie al ruolo di \"Marcello\", interpretato nella terza e quarta stagione di \"Un medico in famiglia\". In teatro alterna produzioni classiche (Troilo e Cressida) a testi contemporanei tra i quali la versione teatrale del film \"Birdy-Le al\u00ec della libert\u00e0\" e quella de \"Il dramma della gelosia\" (tratto dall'omonimo film di Ettore Scola) diretto da Gigi Proietti. Tra gli altri suoi lavori televisivi, ricordiamo le miniserie tv \"Ho sposato un calciatore\" (2005) di Stefano Sollima, \"Operazione Odissea\" (1999) e \"Blindati\" (2003), e il suo primo ruolo da protagonista nel film per la televisione \"La banda\" (2001) diretto da Claudio Fragasso.\nTra il 2004 e il 2005 \u00e8 protagonista dei film \"Dentro la citt\u00e0\", diretto da Andrea Costantini, \"69 prima\" e \"Tutto in quella Notte\", regia di Franco Bertini, e \"Taxi Lovers\", regia di Luigi Di Fiore. Nel novembre 2007 ritorna sul piccolo schermo con la miniserie di Rai 1, \"Liberi di giocare\", regia di Francesco Miccich\u00e8, in cui ha il ruolo di Carlo Mariani, mentre Pierfrancesco Favino ha quello del fratello, Stefano. Nel 2010 dopo aver debuttato come regista con il film \"Diciotto anni dopo\", da lui scritto, diretto ed interpretato, recita nella miniserie tv per Rai 1 dal titolo \"Il signore della truffa\" accanto a Gigi Proietti, nel ruolo di Angelo Mazzola.\nPer il film \"Diciotto anni dopo\" riceve la nomination ai David di Donatello per il miglior regista esordiente e al Nastro d'argento al miglior regista esordiente. Nel 2010 il suo film riceve numerosi premi nazionali ed internazionali. Tra questi il \"Prix du public\" al Festival di Annecy, vince il festival del Mediterraneo a Montpellier, il festival di St. Louis, il premio della critica e Miglior Attore a \"Maremetraggio festival\" di Trieste, il MagnaGrecia film festival, il premio citt\u00e0 di Firenze assegnato per aver vinto i 4 festival del circuito N.I.C.E. (Seattle, San Francisco, Mosca e San Pietroburgo). Nel luglio del 2011 la sceneggiatura di \"Diciotto anni dopo\" vince il premio AGE, premio dedicato alla memoria del grande sceneggiatore Agenore Incrocci. Nel 2011 recita al fianco di Claudio Amendola nella miniserie di Canale 5 \"Dov'\u00e8 mia figlia?\". \u00c8 nel cast di \"To Rome with Love\" diretto da Woody Allen.\nNel 2012 \u00e8 in teatro con Ambra Angiolini con \"Ti ricordi di me?\", spettacolo teatrale che registra il tutto esaurito in tutta Italia. Lo spettacolo \u00e8 scritto da Massimiliano Bruno, regista di \"Viva l'Italia\", film in cui Edoardo \u00e8 tra i protagonisti. Nello stesso anno scrive e gira il suo secondo film da regista \"Buongiorno pap\u00e0\", in cui recita accanto a Raoul Bova e Marco Giallini. Nel 2014 \u00e8 protagonista dell'esordio cult di Sydney Sibilia \"Smetto quando voglio\" e poi di altri due film da lui sceneggiati: \"La mossa del pinguino\" e \"Ti ricordi di me?\".\nIl 1\u00ba maggio 2014 conduce il tradizionale Concerto del Primo Maggio a Roma, e nello stesso anno \u00e8 candidato al David di Donatello per il miglior attore protagonista per il film \"Smetto quando voglio\". Nel 2015 dirige e interpreta il suo terzo film \"Noi e la Giulia\", tratto dal libro \"Giulia 1300 e altri miracoli\" di Fabio Bartolomei, con Luca Argentero, Stefano Fresi, Claudio Amendola, Anna Foglietta e Carlo Buccirosso. Candidato a 7 David di Donatello vince il David Giovani e quello per il miglior attore non protagonista (Carlo Buccirosso).\n\"Noi e la Giulia\" si aggiudica anche il Nastro d'argento per la miglior commedia e per il miglior attore non protagonista (Claudio Amendola) e ben tre Ciak d'oro tra cui commedia rivelazione e miglior attore di una commedia. Nel 2016 interpreta il ruolo di Cosimo in \"Perfetti sconosciuti\" di Paolo Genovese, per il quale vince il Nastro d'argento insieme a tutto il cast. Poi scrive, interpreta e dirige \"Che vuoi che sia\", sua quarta regia, con Anna Foglietta e Rocco Papaleo. Nel 2017 esce \"Smetto quando voglio - Masterclass\", secondo capitolo della saga e, qualche mese dopo, \"Smetto quando voglio - Ad honorem\", che conclude la trilogia.\nProsegue la sua attivit\u00e0 teatrale portando da sempre in tourn\u00e9e il suo reading \"Ti racconto una storia\" letture semiserie e tragicomiche, con le musiche di Jonis Bascir e \"Ti racconto una fiaba - Pinocchio\", un'inedita rilettura della fiaba di Collodi, di cui interpreta tutti i personaggi, sulle musiche del Pinocchio di Comencini realizzata con l'Orchestra Sinfonica Giovanile di Roma. Nel 2018, firma la regia dello spettacolo \"\u00c8 questa la vita che sognavo da bambino?\" interpretato da Luca Argentero e le musiche di Davide Cavuti. Nel febbraio 2018, conduce \"...Tanto siamo tra amici al DopoFestival\" assieme a Carolina Di Domenico con la partecipazione di Sabrina Impacciatore, Rolando Ravello, Paolo Genovese e Rocco Tanica, accompagnati dalla musica della Bluebeaters Band. Nel 2019 recita nel film \"Non ci resta che il crimine\" di Massimiliano Bruno, cui seguir\u00e0 il sequel del 2021 \"Ritorno al crimine\". Sempre nel 2019 sperimenter\u00e0 per la prima volta l'esperienza del doppiaggio prestando la propria voce a Timon nel film \"il re leone\" prodotto dalla Walt Disney Pictures. Recita nel film di Ferzan Ozpetek \"La dea fortuna\", insieme a Stefano Accorsi, ottenendo grande successo di pubblico e di critica. Nel 2020 \u00e8 uno dei protagonisti di \"18 regali\", sotto la regia di Francesco Amato. Nell'ottobre del 2021 presenta il suo primo documentario, \"Luigi Proietti detto Gigi\", dedicato appunto all'attore romano e suo punto di riferimento scomparso da pochi mesi, a fine novembre esce al cinema \"Lasciarsi un giorno a Roma\", nuovo film diretto, scritto e interpretato da lui, mentre il 29 e 30 dicembre va in scena all\u2019Auditorium Parco della Musica con il suo spettacolo \"Ti racconto una storia\"."}
{"id": "442115", "revid": "298055", "url": "https://it.wikipedia.org/wiki?curid=442115", "title": "Julius Tubero", "text": ""}
{"id": "442116", "revid": "23", "url": "https://it.wikipedia.org/wiki?curid=442116", "title": "Microcline", "text": ""}
{"id": "442123", "revid": "23", "url": "https://it.wikipedia.org/wiki?curid=442123", "title": "Natroapophyllite", "text": ""}
{"id": "442127", "revid": "23", "url": "https://it.wikipedia.org/wiki?curid=442127", "title": "Nepheline", "text": ""}
{"id": "442129", "revid": "1305772", "url": "https://it.wikipedia.org/wiki?curid=442129", "title": "Velocit\u00e0 limite", "text": ""}
{"id": "442131", "revid": "599013", "url": "https://it.wikipedia.org/wiki?curid=442131", "title": "Ministero dell'ambiente e della tutela del territorio e del mare", "text": "Il Ministero dell'ambiente e della tutela del territorio e del mare, noto con l'acronimo MATTM, \u00e8 stato il dicastero del Governo Italiano preposto all'attuazione della politica ambientale.\nIl governo Draghi, in carica dal 13 febbraio 2021, lo ha ridenominato Ministero della transizione ecologica, ascrivendovi anche competenze in materia energetica in precedenza proprie del Ministero dello sviluppo economico.\nStoria.\nL'antesignano del Ministero \u00e8 rappresentato dal Dipartimento per l'ecologia, incardinato presso la Presidenza del Consiglio dei ministri. Nel 1983, nel governo Craxi I, Alfredo Biondi fu nominato Ministro senza portafoglio per l'ecologia; successivamente, con legge 349/1986, fu istituita una vera e propria struttura ministeriale, mediante l'istituzione del Ministero dell'ambiente. Al dicastero furono attribuite alcune funzioni gi\u00e0 espletate dal Ministero dei lavori pubblici e dal Ministero per i beni culturali e ambientali.\nCon la riforma Bassanini, realizzata mediante il d.lgs. n. 300/1999, la struttura assunse la denominazione di Ministero dell'ambiente e della tutela del territorio, accorpando alcune funzioni del Ministero dei lavori pubblici. La riforma entr\u00f2 in vigore nel 2001 col governo Berlusconi II.\nNel 2006, infine, il governo Prodi II provvide a ribattezzare il dicastero con l'odierna denominazione; per l'occasione, il Ministero assunse alcune competenze in materia di tutela del mare, che ha conservato anche con i successivi esecutivi.\nFunzioni.\nIl Ministero dell'ambiente aveva funzioni in materia di ambiente, ecosistema, tutela del patrimonio marino, atmosferico, nonch\u00e9 sulla valutazione di impatto ambientale (VIA), valutazione ambientale strategica (VAS) e per l'autorizzazione ambientale integrata (IPPC).\nAveva competenze in materia di tutela del suolo dalla desertificazione nonch\u00e9 del patrimonio idrogeologico. Coordinava e sovraintendeva alle funzioni del cosiddetto Codice dell'ambiente, ossia il D. Lgs. 3 aprile 2006, n. 152, recante \"Norme in materia ambientale\", che ha accorpato le precedenti normative.\nOrganizzazione interna.\nIl Ministero dell'ambiente e della tutela del territorio \u00e8 stato riorganizzato con DPR 3 agosto 2009 n. 140, in GURI n. 228 del 1\u00ba ottobre 2009, relativo al \"Regolamento recante riorganizzazione del Ministero dell'ambiente e della tutela del territorio e del mare\", che sostituisce il precedente DPR 17 giugno 2003 n. 261.\nEra articolato, in uffici di diretta collaborazione del ministro e cinque direzioni generali, coordinate dal segretario generale.\nIl Segretariato generale si articolava in cinque uffici di livello dirigenziale non generale e costituiva centro di responsabilit\u00e0 amministrativa.\nLe direzioni generali erano le seguenti:\nCon il successivo DPCM n. 97 del 2019 \u00e8 stata ridefinita la struttura organizzativa del Ministero, sopprimendo il segretario generale e prevedendo 2 Dipartimenti: il Dipartimento per la transizione ecologica e gli investimenti verdi e il Dipartimento per il personale, la natura, il territorio e il suolo, nel cui ambito operavano 4 direzioni generali ciascuna.\nIl Ministero si avvaleva della collaborazione dei seguenti corpi:\nReparto ambientale marino del Corpo delle capitanerie di porto.\nIl Reparto ambientale marino (RAM) venne istituito ai sensi della legge 31 luglio 2002 n. 179 ed \u00e8 posto alle dipendenze funzionali del Ministro dell'ambiente.\nLa struttura organizzativa era articolata su 3 uffici ed 1 segreteria:\nIl Reparto ambientale marino, a livello periferico si avvale di tutti gli uffici marittimi territoriali, in stretto raccordo con le capitanerie di porto, dipendenti, tuttavia, dal Ministero delle infrastrutture e dei trasporti.\nCarabinieri per la tutela dell'ambiente.\nIl Comando carabinieri per la tutela dell'ambiente venne fondato nel 1986 come Nucleo operativo ecologico dei carabinieri, detto N.O.E. Il Comando era posto alle dipendenze funzionali del Ministero dell'ambiente con compiti di vigilanza, prevenzione e repressione delle violazioni in materia ambientale. Con legge 23 marzo Gabriel 2001 n. 93, il N.O.E. dei Carabinieri cambi\u00f2 nome in Comando carabinieri per la tutela dell'ambiente, detto C.C.T.A. con una struttura organizzativa su base interprovinciale presente su tutto il territorio nazionale. Il Comando carabinieri per la tutela dell'ambiente dipende funzionalmente dal Ministro dell'ambiente e della tutela del territorio e del mare, gerarchicamente \u00e8 posto sotto il Comando divisione unit\u00e0 specializzate, che a sua volta dipende dal Comando delle unit\u00e0 mobili e specializzate carabinieri \"Palidoro\" con sede in Roma, retto da un generale di corpo d'armata."}
{"id": "442136", "revid": "1718925", "url": "https://it.wikipedia.org/wiki?curid=442136", "title": "Fillade", "text": "La fillade \u00e8 una roccia metamorfica a grana fine, che solitamente si forma da sedimenti pelitici nel corso di metamorfismo regionale di pressione da bassa a moderata e di bassa temperatura.\nTra i componenti essenziali, miche (in forma di sericite) e cloriti sono quelli che le conferiscono la caratteristica lucentezza o la colorazione grigio-verde.\nRoccia foliata, pu\u00f2 includere piccoli cristalli distinti (porfiroblasti) di granato negli strati ondulati.\nLa foliazione \u00e8 dovuta all'allineamento di miche e cloriti in seguito a pressioni medi-basse.\nLa fillade spesso mostra pieghe di ampiezza ridotta.\nRappresenta uno stadio del metamorfismo tra l'ardesia e i micascisti.\n\u00c8 una roccia di basso grado metamorfico simile all'argilloscisto, ma se ne differenzia per l'origine non necessariamente composta da argille molto fini. Inoltre quarzo e feldspati sono presenti nella fillade in quantit\u00e0 maggiori che nelle argilliti.\nIn Italia affiorano filladi di formazione paleozoica in molte zone del basamento cristallino delle Alpi meridionali, quali le Piccole Dolomiti nel Vicentino, le Dolomiti bellunesi e il Trentino."}
{"id": "442140", "revid": "834", "url": "https://it.wikipedia.org/wiki?curid=442140", "title": "Agente 007 - Mai Dire Mai", "text": ""}
{"id": "442142", "revid": "367445", "url": "https://it.wikipedia.org/wiki?curid=442142", "title": "Alouatta", "text": "Alouatta \u00e8 un genere di primati della famiglia degli Atelidi, noti in italiano come scimmie urlatrici, diffuso del continente americano. \u00c8 l'unico genere della sottofamiglia Alouattinae.\nLe varie specie ascritte al genere vivono nelle foreste pluviali dell'America Centrale e meridionale, dal Messico del sud all'Argentina settentrionale: il solo Brasile ospita la met\u00e0 delle specie conosciute.\nDescrizione.\nSi tratta di animali di dimensioni medio-grandi a seconda della specie, dai 56 ai 92\u00a0cm (pi\u00f9 altrettanti di coda), per un peso massimo di 11\u00a0kg: questi valori rendono le scimmie urlatrici fra i pi\u00f9 grandi primati autoctoni del Nuovo Mondo (l'uomo, molto pi\u00f9 grande, \u00e8 giunto nel continente americano in un secondo momento), contendendosi il primato coi generi \"Brachyteles\" e \"Ateles\".\nTutte le specie possiedono una lunga coda prensile, dall'estremit\u00e0 inferiore glabra ed assai sensibile, che utilizzano a mo' di quinto arto per una migliore presa fra i rami: non utilizzano infatti mai la brachiazione, preferendo mantenersi con almeno due appendici ad un supporto durante il movimento. Le prime due dita delle mani sono opponibili alle restanti tre.\nFra i colori del mantello prevalgono tinte scure, come rossastro, bruno e nero: la specie \"Alouatta caraya\" presenta uno dei pi\u00f9 marcati casi di dimorfismo sessuale tra i primati (il maschio \u00e8 uniformemente nero mentre la femmina e di un colore giallo opaco).\nBiologia.\nHanno abitudini diurne e sono animali assai sociali, vivendo in gruppi che contano fino ad oltre 25 individui: questi gruppi comprendono sempre femmine in numero maggiore dei maschi (rapporto 1m:4f), anzi solitamente il gruppo si riduce ad un \"harem\" con un unico maschio, mentre pi\u00f9 maschi sono osservabili in gruppi particolarmente grandi. A differenza di varie altre platirrine, dove i gruppi hanno carattere familiare, fra le scimmie urlatrici ambedue i sessi, una volta raggiunta la maturit\u00e0, si allontanano dai genitori e vanno a far parte di altri gruppi: all'interno dello stesso gruppo, perci\u00f2, \u00e8 raro trovare animali adulti imparentati.\nA differenza di altre scimmie del Nuovo Mondo, sia i maschi che le femmine hanno visione tricromatica, il che vuol dire che sono in grado di vedere a colori.\nSi tratta degli unici primati esclusivamente folivori del continente americano (possono tuttavia integrare la loro dieta con altro materiale di origine vegetale, come frutti, fiori e semi): a causa della loro dieta povera di nutrienti, devono mangiare grandi quantit\u00e0 di cibo ed hanno generalmente movimenti piuttosto lenti. Passano inoltre circa l'80% del loro tempo in stato di inattivit\u00e0, il che ne fa i primati meno attivi del mondo.\nCome il nome comune suggerisce, queste scimmie utilizzano molto la comunicazione vocale: possiedono un osso ioide conformato in maniera particolare che permette loro di emettere dei particolari richiami (pi\u00f9 che urla, sono assimilabili a ruggiti nei maschi e grugniti nelle femmine), che vengono amplificati dalla laringe ingrossata e sacciforme e sono perci\u00f2 udibili fino ad oltre 5\u00a0km di distanza. Sono perci\u00f2 considerati gli animali terrestri che emettono il suono pi\u00f9 potente. I \"concerti\" delle scimmie urlatrici sono udibili soprattutto al mattino ed hanno funzione di demarcazione e rivendicazione del territorio.\nRapporti con l'uomo.\nNonostante abbiano indole gentile e solo raramente siano aggressive, le scimmie urlatrici sopportano male la cattivit\u00e0: sono infatti le uniche platirrine che gli indios amazzonici non tengono mai come animali domestici. Humboldt descrisse questi animali come \"Malinconici nell'aspetto, nella voce, nel comportamento\".\nPer i Maya, questi animali erano i protettori divini degli artigiani in generale, ma in particolare erano i patroni di scribi e scultori: fra le rovine di Cop\u00e1n si possono osservare numerose rappresentazione della divinit\u00e0, a dimostrazione dell'importanza di cui questo animale godeva presso i Maya. Anche nel Popol Vuh si pu\u00f2 leggere di due scimmie urlatrici nel mito degli eroi gemelli."}
{"id": "442144", "revid": "3185378", "url": "https://it.wikipedia.org/wiki?curid=442144", "title": "Stile rinascimentale", "text": ""}
{"id": "442145", "revid": "3185387", "url": "https://it.wikipedia.org/wiki?curid=442145", "title": "Stile paleocristiano", "text": ""}
{"id": "442147", "revid": "767487", "url": "https://it.wikipedia.org/wiki?curid=442147", "title": "Jack Frusciante \u00e8 uscito dal gruppo (film)", "text": "Jack Frusciante \u00e8 uscito dal gruppo \u00e8 un film del 1996 diretto da Enza Negroni, tratto dall'omonimo romanzo di Enrico Brizzi, che partecipa come sceneggiatore e autore del soggetto.\nTrama.\nIl film tratta la storia di un adolescente bolognese, Alex, e dei suoi tormenti tardo adolescenziali. Alex, iscritto al penultimo anno del \"bigio Liceo Caimani\", bassista di un gruppo punk rock formato assieme ai suoi amici di sempre, un giorno riceve la telefonata di una ragazza che conosce di vista, Adelaide detta Aidi, che gli propone di cominciare a studiare insieme. I due cominciano a frequentarsi sempre pi\u00f9 assiduamente fino a che, poco a poco, Alex s'innamora di Aidi. La ragazza, per\u00f2, prende tempo sapendo di aver vinto una borsa di studio per gli Stati Uniti l'anno seguente. Alex se la prende molto, finendo in parte per trascurarla e darsi al divertimento con gli amici. Alla fine di una serata in discoteca, l'amico pi\u00f9 grande Martino, figlio di una ricca famiglia benestante della citt\u00e0, viene trovato in possesso di droga, arrestato e rilasciato poco dopo. Il colpo \u00e8 tremendo, sia per lui che per Alex. Caduto in forte depressione, Martino si suicida con la pistola del padre. Alex, che riceve la lettera di suicidio di Martino, \u00e8 sconvolto. Non sapendo in chi trovare supporto e non potendosi rifugiare nella sua famiglia, trova un grandissimo appoggio in Aidi. Sar\u00e0 solamente grazie a lei che Alex riuscir\u00e0 a ritrovare la serenit\u00e0. Questa dolorosa circostanza riavviciner\u00e0 i due e forse li legher\u00e0 ancora pi\u00f9 di quanto gi\u00e0 non fossero. Alla fine dell'anno, in occasione della festa di arrivederci per Aidi, i due avranno finalmente il coraggio di dichiararsi, anche se in ritardo. Il distacco per Alex sar\u00e0 doloroso.\nTitolo.\nIl titolo si riferisce a un fatto realmente accaduto nel 1992: John Frusciante, chitarrista dei Red Hot Chili Peppers, lascia inaspettatamente il gruppo, durante una tourn\u00e9e all'apice della popolarit\u00e0. Nel libro l'episodio \u00e8 oggetto di una breve riflessione da parte del protagonista e l'\"uscire dal gruppo\" diventa simbolo dell'uscita dalla consuetudine, dagli schemi sociali. Il nome di Frusciante fu poi cambiato da John in Jack per non incorrere in possibili problemi per questioni di diritti d'autore.\nNella pellicola invece non vi \u00e8 menzione della vicenda, il che lascia il titolo decontestualizzato. I Red Hot Chili Peppers non compaiono nemmeno nella colonna sonora; vengono solo citati da Alex in un dialogo con Aidi.\nProduzione.\nIl film \u00e8 stato girato interamente a Bologna. La produzione, che ha contato su un finanziamento di di lire, vede la regia di Enza Negroni, che ha firmato anche la sceneggiatura insieme a Enrico Brizzi, Massimo Canalini ed Ennio Montanari. Brizzi per\u00f2 si \u00e8 allontanato in breve tempo dalla produzione, lamentando la lontananza del progetto dallo spirito del libro e la \"molta approssimazione e troppa fretta, a scapito dell'interesse artistico\". La produzione, la location e il casting sono stati diretti dall'agenzia Wonderfil di Isabella Aldrovandi e Roberta Barboni; la scenografia \u00e8 stata curata da Giancarlo Basili, la fotografia da Alessio Torrisi e i costumi da Angelo di Lugo; l\u2019operatore di macchina era Roberto Cimatti.\nNella pellicola compaiono i cameo di Freak Antoni degli Skiantos e del comico Davide Dalfiume. Gli stessi Skiantos compaiono in una scena del film.\nColonna sonora.\nLa colonna sonora \u00e8 stata pubblicata dal Consorzio Produttori Indipendenti; le musiche sono state selezionate da Umberto Palazzo.\nAccoglienza.\nGirato solo due anni dopo l'uscita del romanzo, il film non ebbe lo stesso successo di pubblico: venne apprezzata l'atmosfera \"generazionale\" e bolognese dello sfondo, ma criticata la leggerezza dei temi e la banalizzazione dei contenuti della trama, ridotta a una storia sentimentale adolescenziale e pubblicitaria. Un altro punto critico fu la sproporzionata differenza di et\u00e0 tra gli attori (troppo grandi) e i personaggi. Inoltre la colonna sonora, seppur ritenuta adeguata a ricreare le atmosfere del romanzo, costitu\u00ec una selezione dei riferimenti musicali originariamente citati da Brizzi. Alberto Castellano, su \"Il Mattino\" del 29 aprile 1996, definisce Stefano Accorsi e Violante Placido \"efficaci\", mentre i genitori Ivano Marescotti e Athina Cenci \"sembrano macchiette\"; inoltre \"lo stile \u00e8 approssimativo e la regia modesta\".\nLo stesso Enrico Brizzi lament\u00f2 l'eccessiva disinvoltura dei cambiamenti, denunciando anche la scarsa politicizzazione nella resa dell'opera e il cambiamento del finale; per l'autore l'esperienza fu \"una delusione\" e \"un insuccesso personale\"."}
{"id": "442151", "revid": "228587", "url": "https://it.wikipedia.org/wiki?curid=442151", "title": "Anelasticit\u00e0", "text": ""}
{"id": "442152", "revid": "163629", "url": "https://it.wikipedia.org/wiki?curid=442152", "title": "Collegio sindacale", "text": "Il collegio sindacale, in Italia, \u00e8 un organo di vigilanza presente nelle societ\u00e0 di capitali e cooperative. Un organo analogo \u00e8 presente anche in alcuni enti pubblici, talvolta con lo stesso nome (come nelle aziende sanitarie locali), altre volte denominato collegio dei revisori dei conti (come nei comuni e nelle province).\nDisciplina normativa.\nPrevisto dal codice civile italiano, \u00e8 sempre obbligatorio nella societ\u00e0 per azioni e nelle societ\u00e0 in accomandita per azioni. Negli altri casi, per le societ\u00e0 a responsabilit\u00e0 limitata, il collegio sindacale \u00e8 facoltativo e pu\u00f2 essere previsto nell'atto costitutivo.\nNelle societ\u00e0 a responsabilit\u00e0 limitata, invece, ai sensi dell'art 2477 comma 3 c.c., \u00e8 obbligatorio solo se:\nDopo la riforma del diritto societario di ci\u00f2 al d.lgs 17 gennaio 2003, n. 6 qualunque societ\u00e0 di capitali potrebbe adottare uno dei sistemi di controllo alternativi previsti dagli art. 2409 \"octies\"- 2409 \"noviesdecies\" del codice che non prevedono il collegio sindacale, sistema dualistico e sistema monistico, ma tali sistemi hanno scarsissima diffusione tra le societ\u00e0 italiane.\nComposizione e durata.\nSecondo l'art 2397 c.c, il collegio sindacale si compone di 3 o 5 membri (detti sindaci), i primi eletti dall'atto costituivo. \u00c8 possibile che lo stato o gli enti pubblici possano provvedere alla nomina dei sindaci. In caso di revoca o di dimissioni di un membro effettivo subentra in ordine di anzianit\u00e0 un supplente, mentre l'assemblea provvede alla nomina dei nuovi sindaci fino al ripristino del numero stabilito. I nuovi sindaci comunque durano in carica solo fino all'esaurimento del mandato dei sindaci che sono chiamati a sostituire. La durata in carica dei sindaci \u00e8 inderogabilmente stabilita per tre esercizi\".\"\nLa legge 13 dicembre 2010, n. 220 ha introdotto la possibilit\u00e0 del collegio sindacale monocratico (un solo sindaco, invece dei 3 precedentemente previsti) per le Srl di qualsiasi tipo.\nRequisiti dei componenti.\nParticolari norme sono previste a tutela dell'indipendenza dei sindaci stessi da coloro che sono soggetti al loro controllo. L'art. 2399 c.c. elenca una serie di cause di incompatibilit\u00e0 con l'ufficio di sindaco tra le quali rapporti di parentela, fino al quarto grado, e affinit\u00e0 con gli amministratori della societ\u00e0 e delle societ\u00e0 controllanti e controllate nonch\u00e9 rapporti di affari e di lavoro con le stesse societ\u00e0. Tali situazioni quando vengono a determinarsi dopo la nomina determinano l'automatica decadenza dall'incarico. Lo statuto pu\u00f2 prevedere ulteriori restrizioni.\nImportanti sono anche i requisiti professionali richiesti. I membri del collegio sindacale devono essere scelti tra gli iscritti nel registro dei revisori contabili o negli albi professionali individuati con decreto del Ministro della giustizia o devono essere professori universitari di ruolo in materie economiche o giuridiche. Almeno un sindaco effettivo e un supplente deve essere iscritto nel registro dei revisori contabili. La cancellazione da tali albi \u00e8 causa di decadenza dall'incarico. Il d.lgs. 27 gennaio 2010, n. 39 ha apportato alcune modifiche circa la disciplina dei requisiti.\nPoteri e doveri.\nIl collegio sindacale deve riunirsi almeno ogni novanta giorni. Delle riunioni deve essere redatto un verbale sull'apposito libro delle adunanze e delle deliberazioni del collegio sindacale. Decade il sindaco che non partecipa senza giusta causa a due riunioni in un esercizio. Il collegio pu\u00f2 deliberare se sono presenti la maggioranza dei componenti e le delibere sono approvate a maggioranza assoluta (art. 2404 c.c.). I sindaci devono assistere alle riunioni del Consiglio di amministrazione, del comitato esecutivo se esiste e alle assemblee sociali. La non partecipazione all'assemblea o a due riunioni consecutive del consiglio senza giusta causa \u00e8 motivo di decadenza dall'ufficio (art. 2405 c.c.). I doveri sono fissati dall'art 2403 cc. Il pi\u00f9 importante di questi che fa comprendere la funzione di vigilanza \u00e8 quella di vigilare sull'adeguatezza dell'assetto organizzativo, amministrativo e contabile della societ\u00e0.\nI sindaci sono retribuiti secondo quanto stabilisce l'assemblea all'atto della nomina. Possono richiedere informazioni agli amministratori e condurre ispezioni e controlli sui quali per\u00f2 sono tenuti al segreto nei confronti di terzi. Possono in caso di necessit\u00e0 convocare l'assemblea se ritengono necessario riferire su particolari fatti o se non vi provvedono gli amministratori. In caso di danno alla societ\u00e0 rispondono in solido con gli amministratori se il danno si poteva evitare se essi avessero vigilato come previsto dalla legge. La societ\u00e0 pu\u00f2 avviare in tali casi un'azione di responsabilit\u00e0 anche contro i sindaci stessi (art. 2407 c.c.). Nelle societ\u00e0 con azioni quotate il collegio sindacale pu\u00f2 inoltre, dal 2005, proporre l'azione sociale di responsabilit\u00e0. La Cassazione ha stabilito, che la violazione dei doveri di vigilanza, diligenza, correttezza e buona fede, sussiste anche nella condotta omissiva, quale \u00e8 la mancata rilevazione di violazioni macroscopiche da parte degli amministratori, ovvero nella mancata reazione a condotte di dubbia legittimit\u00e0, ad esempio informandone l'assemblea degli azionisti.\nNel settore bancario e finanziario, i sindaci hanno facolt\u00e0 di rivolgere, anche individualmente, richieste di informazione direttamente agli organi di amministrazione e controllo delle societ\u00e0 controllate (TUF, art. 151), facolt\u00e0 che \u00e8 prassi diffusa anche in altri settori. Fra gli altri obblighi, il Collegio dei Sindaci vigila: \"sulle \"modalit\u00e0 di concreta attuazione\" delle regole di governo societario previste da codici di comportamento redatti da societ\u00e0 di gestione di mercati regolamentati o da associazioni di categoria, cui la societ\u00e0, mediante informativa al pubblico, dichiara di attenersi\" (art. 149). L'attivit\u00e0 di vigilanza non si limita ad un mero controllo documentale e di correttezza formale delle scritture contabili e degli altri atti di amministrazione societaria, ma comprende verifiche \"sul campo\", anche in presenza di specifiche funzioni di audit e controllo di gestione con competenze \"concorrenti\", nonostante la complessa articolazione organizzativa dell'azienda. Il processo amministrativo segue regole diverse da quello penale. L'onere della prova dell'assenza di nesso causale fra colpa e danno \u00e8 invertito, ed \u00e8 posto a carico di sindaci e amministratori (in base all'art. 1218 C.C).\nIl Collegio dei Sindaci si differenzia dalla figura del Dirigente Preposto perch\u00e9 i sindaci possono impugnare le delibere e le nomine degli amministratori davanti all'autorit\u00e0 giudiziaria, se difformi da leggi/ regolamenti/ statuti, ma non hanno nessun potere preventivo interno di \"veto o di censura\" sulle decisioni operative assunte dagli amministratori. In questi aspetti, i sindaci si differenziano dai poteri del Dirigente Preposto alla redazione dei documenti contabili societari, con l. n. 262/2005 introdotto in Italia per tutte le societ\u00e0 quotate (aventi l'Italia come Stato di origine), e in misura limitata alle funzioni di controllo sull'informativa contabile e finanziaria (art. 154-bis TUF).\nI principi di revisione contabile italiani e internazionali obbligano sindaci e revisori a verificare e ad acquisire elementi di prova relativamente alle giacenze di magazzino soltanto se il valore delle rimanenze \u00e8 significativo per il bilancio, ad esempio in percentuale al fatturato, o come variazione attendibile anno su anno.\nFunzioni e competenze.\nIl controllo del collegio sindacale \u00e8 un controllo di legalit\u00e0 perch\u00e9 i sindaci verificano il rispetto della legge e dello statuto e possono impugnare dinanzi al tribunale le delibere non conformi alla legge e allo statuto. Inoltre essi verificano l'adeguatezza dell'organizzazione amministrativa e contabile e la corretta amministrazione della societ\u00e0 segnalando all'assemblea eventuali fatti rilevanti. I sindaci possono denunciare al tribunale eventuali irregolarit\u00e0 riscontrate nella gestione.\nFino alla riforma societaria del 2003 avevano ampi compiti nelle societ\u00e0 non quotate anche per ci\u00f2 che riguardava il controllo contabile, compiendo una sorta di revisione interna del bilancio su cui riferivano con apposita relazione all'assemblea. La loro competenza si \u00e8 notevolmente ristretta oggi poich\u00e9 l'art. 2409 bis c.c. prevede che la revisione del bilancio pu\u00f2 essere affidata al collegio sindacale solo nelle societ\u00e0 che non fanno ricorso al mercato del capitale di rischio e non redigono il bilancio consolidato. In questi casi il collegio sindacale \u00e8 composto interamente da revisori contabili. In tutti gli altri casi, dopo l'emanazione del d.lgs. 27 gennaio 2010, n. 39 e del d.lgs. 27 luglio 2016, n. 135, il controllo contabile \u00e8 affidato a soggetti esterni, revisori o societ\u00e0 di revisione e il controllo del collegio sul bilancio \u00e8 sostanzialmente formale.\nL'art. 2386, comma 5, del codice civile prevede che se vengono a cessare l'amministratore unico o tutti gli amministratori, l'assemblea per la nomina dell'amministratore o dell'intero consiglio deve essere convocata d'urgenza dal collegio sindacale, il quale pu\u00f2 compiere nel frattempo gli atti di \"ordinaria amministrazione\". In alcune circostanze stabilite dalla legge, l'organo di controllo della societ\u00e0 pu\u00f2 svolgere atti amministrativi, che sarebbero di per s\u00e9 di competenza dell'organo amministrativo vero e proprio. Infatti la norma considera questa ipotesi di assoluta impossibilit\u00e0 di continuare ad esercitare le funzioni gestorie da parte dell'amministratore. La norma in questione si applica di fronte ad una causa improvvisa e totalitaria di impossibilit\u00e0 per l'amministratore, o per il consiglio, di continuare regolarmente ad operare.\nNel momento in cui il collegio sindacale si trova nelle condizioni di dover sostituire l'organo amministrativo nelle sue funzioni, la legge prevede che l'avvicendamento a tale incarico debba avvenire in relazione solo e limitatamente agli atti di ordinaria amministrazione. In linea generale, possono essere definiti atti di ordinaria amministrazione tutte quelle attivit\u00e0 rientranti nella tipologia di attivit\u00e0 semplici di impresa esercitata abitualmente dalla societ\u00e0 che viene amministrata. In altre parole, sono individuati in questa categoria tutti gli atti e i fatti classificabili nella normale attivit\u00e0 della societ\u00e0, la quale, per poterli attuare, necessita dell'intervento degli amministratori. Si tratta, pertanto, per i sindaci, amministratori pro-tempore della societ\u00e0, di far continuare il normale svolgimento dell'attivit\u00e0 societaria nel concetto pi\u00f9 semplice e pi\u00f9 elementare possibile. Secondo una stretta interpretazione, ai sindaci amministratori, spetterebbe il compito di compiere tutti quei fatti necessari alla conservazione del patrimonio o al suo miglioramento e, in tale caso, non rientrerebbero dunque quegli atti deliberativi dai quali potrebbero scaturire nuove attivit\u00e0 o nuove operazioni di gestione, di significativa importanza.\nRispetto all'obbligo di redigere il bilancio, se il periodo in cui l'organo amministrativo dovesse cessare in quello in cui deve essere redatto il bilancio d'esercizio della societ\u00e0, la dottrina ritiene che sarebbe troppo oneroso e impegnativo per il collegio sindacale compiere nel frattempo gli atti di ordinaria amministrazione e quindi, fra le altre cose, redigere il bilancio. Occorre sottolineare un potenziale \"conflitto di interesse\" nell'attivit\u00e0 svolta, in tale particolare situazione, dal collegio sindacale. Sui medesimi soggetti graverebbero incarichi sia di gestione che di doppio controllo (legale e contabile), che potrebbero talvolta anche essere confliggenti tra loro.\nAl collegio sindacale pu\u00f2 anche essere attribuita la competenza in materia di vigilanza sui modelli organizzativi di prevenzione dei reati nelle societ\u00e0 per reati compiuti dal personale e soprattutto dagli organi apicali, secondo quanto disposto dal d.lgs 8 giugno 2001, n. 231."}
{"id": "442174", "revid": "339392", "url": "https://it.wikipedia.org/wiki?curid=442174", "title": "Grammatica context-sensitive", "text": ""}
{"id": "442183", "revid": "599013", "url": "https://it.wikipedia.org/wiki?curid=442183", "title": "Fnm", "text": ""}
{"id": "442188", "revid": "287204", "url": "https://it.wikipedia.org/wiki?curid=442188", "title": "Anelasticit\u00e0 (fisica)", "text": "Lanelasticit\u00e0 \u00e8 una caratteristica dei materiali che dipende da alcune propriet\u00e0 fisiche del materiale stesso. Un materiale anelastico sottoposto ad uno sforzo di opportuna intensit\u00e0 subisce deformazioni che non sono proporzionali alle sollecitazioni subite e che non scompaiono all'azzerarsi della forza.\nFacendo un esempio pratico, nel caso di uno sforzo monoassiale, quando un corpo anelastico subisce una deformazione (allungamento o accorciamento), al rilascio delle forze esterne che hanno causato le tensioni, rimane una deformazione residua.\nAnelasticit\u00e0 \u00e8 il contrario di elasticit\u00e0."}
{"id": "442192", "revid": "3185650", "url": "https://it.wikipedia.org/wiki?curid=442192", "title": "Stile romanico", "text": ""}
{"id": "442208", "revid": "228587", "url": "https://it.wikipedia.org/wiki?curid=442208", "title": "Anelasticit\u00e0 (sismologia)", "text": "L'anelasticit\u00e0 in geofisica \u00e8 caratteristica del regime di sforzo a cui le rocce sono sottoposte; in sismologia l'anelasticit\u00e0 \u00e8 un fenomeno causato dall'interazione di un fronte d'onda sismico con le eterogeneit\u00e0 del suolo: tale fenomeno produce una attenuazione in ampiezza delle onde registrate ad una stazione sismica, in quanto parte dell'energia sismica viene dissipata; l'attenuazione \"anelastica\" non va confusa con l'attenuazione \"geometrica\", funzione della distanza ipocentro-stazione sismica.\nOnde ed anelasticit\u00e0: attenuazione anelastica.\nLa propagazione di onde all'interno della terra \u00e8 un fenomeno che, da un punto di vista fisico, pu\u00f2 essere descritto in prima approssimazione utilizzando la Teoria dell'elasticit\u00e0 e la corrispondente equazione dell'elasticit\u00e0. All'interno della terra, per\u00f2, avvengono fenomeni, dovuti principalmente alla presenza di superfici di separazione nel mezzo o piccole inomogeneit\u00e0, che possono essere descritte solo utilizzando un approccio di tipo \"energetico\".\nIl campo d'onda prodotto da una sorgente sismica trasporta una quantit\u00e0 di energia che, in condizioni di elasticit\u00e0 lineare, rimane costante nel tempo. Incontrando eterogeneit\u00e0 (nella velocit\u00e0 sismica propria del mezzo, nella fase delle rocce attraversate, etc.) l'interazione fra fronte d'onda e mezzo pu\u00f2 per\u00f2 produrre dissipazione di energia.\nRelazione fra energia ed attenuazione.\nL'energia di un pacchetto d'onda (sismogramma) \u00e8 proporzionale all'ampiezza dell'onda al quadrato (\"E = k A2\"); al ricevitore queste ultime saranno dunque attenuate rispetto alle onde di partenza. L'attenuazione anelastica risulta dipendente dalla frequenza del pacchetto d'onda e dal fattore di qualit\u00e0 totale delle rocce \"Q(f)\", una quantit\u00e0 che tiene conto dei processi di dissipazione dovuti all'interazione fra campo d'onda ed eterogeneit\u00e0.\nDifferenziando la relazione fra energia ed ampiezza dell'onda\ned approssimando i differenziali con incrementi finiti, si ottiene\ndove \"\u0394A\" \u00e8 la variazione di ampiezza per ciclo d'onda. Se \"x\" \u00e8 una coordinata spaziale in una qualsiasi direzione possiamo scrivere, posto \"\u03bb = vT = 2\u03c0v/\u03c9\" (\"v\" \u00e8 la velocit\u00e0 dell'onda)\ne, ponendo la definizione di \"\u0394A\" nella (2)\nrisolvendo questa equazione in \"A\" si ottiene infine\ndalla quale risulta chiara la dipendenza esponenziale dell'ampiezza delle onde sismiche al ricevitore dalla frequenza.\nAttenuazione intrinseca e di scattering.\nAttenuazione intrinseca.\nL'energia persa per dissipazione anelastica dall'onda nel corso della propagazione \u00e8 di solito misurata attraverso il coefficiente di attenuazione intrinseca; tale dissipazione \u00e8 causa di decadimento in ampiezza delle onde di volume e di onde di superficie con la distanza e con la frequenza.\n\u00c8 unanimemente riconosciuto che l'attenuazione intrinseca sia da associarsi a dislocazioni su piccola scala di cristalli, frizioni e movimenti di fluidi interstiziali, che convertono energia vibrazionale in calore; molteplici lavori propongono diversi meccanismi di attenuazione, in alcuni dei quali i fattori di qualit\u00e0 risultano dipendenti dalla frequenza, mentre in altri risultano indipendenti da essa.\nAttenuazione di scattering.\nUna delle cause principali di attenuazione \u00e8, dunque, la perdita di energia per riscaldamento del mezzo attraversato; a produrre attenuazione non sono per\u00f2 soltanto fenomeni termici. L'onda primaria risulta infatti attenuata da processi di scattering, ovvero di ridistribuzione dell'energia dell'onda per riflessione, rifrazione e conversione, con generazione di onde secondarie.\nI fenomeni di scattering dipendono dalle dimensioni delle eterogeneit\u00e0 presenti nel mezzo di indagine, per cui le fenomenologie sono differenti a seconda delle dimensioni relative fra lunghezza d'onda incidente e dimensioni caratteristiche delle eterogeneit\u00e0 presenti nel materiale. L'energia trasferita dalle onde primarie a quelle che hanno subito lo scattering durante il tragitto, risulta funzione del cammino libero medio. Quest'ultimo \u00e8 definito in campo sismologico come il tragitto medio effettuato dai pacchetti d'onda prima di incontrare un centro di scattering, e risulta ovviamente funzione della densit\u00e0 dei centri di scattering nel mezzo.\nPoich\u00e9 i due tipi di attenuazione sono generalmente considerati indipendenti, il loro effetto totale \u00e8 la semplice somma degli effetti particolari. Esistono numerosi metodi atti a separare il contributo intrinseco da quello dovuto allo scattering."}
{"id": "442210", "revid": "1543377", "url": "https://it.wikipedia.org/wiki?curid=442210", "title": "Nazionale di calcio della Bielorussia", "text": "La nazionale di calcio della Bielorussia (in bielorusso: \u041d\u0430\u0446\u044b\u044f\u043d\u0430\u043b\u044c\u043d\u0430\u044f \u0437\u0431\u043e\u0440\u043d\u0430\u044f \u0411\u0435\u043b\u0430\u0440\u0443\u0441\u0456 \u043f\u0430 \u0444\u0443\u0442\u0431\u043e\u043b\u0435, \"Natsijanalnaja zbornaja Bjelarus\u0456 pa Futbolje\") \u00e8 la rappresentativa calcistica della Bielorussia ed \u00e8 posta sotto l'egida della Federazione calcistica bielorussa.\nGioca in tenuta rossa e calzoncini verdi, dal 2014 alla Barysa\u016d-Ar\u0117na di Minsk. Non si \u00e8 mai qualificata per una fase finale del campionato mondiale o del campionato europeo. Tra i giocatori pi\u00f9 rappresentativi della nazionale bielorussa figurano i centrocampisti Sjarhej Hur\u0117nka, ex giocatore di Roma, Parma e , capitano fino al 2006, e Alexander Hleb, che ha vestito le maglie di e .\nNella classifica mondiale della FIFA, istituita nell'agosto 1993, il miglior piazzamento della Bielorussia \u00e8 il 36\u00ba posto raggiunto nel febbraio 2011, mentre il peggiore \u00e8 il 142\u00ba posto del marzo 1994. Occupa l'89\u00ba posto della graduatoria.\nStoria.\nAnni novanta.\nLa nazionale bielorussa non esisteva prima del 1990, dato che i giocatori bielorussi giocavano nell'. Nata dopo la separazione della Bielorussia dall'Unione Sovietica, nel 1992 la federcalcio bielorussa si affili\u00f2 alla FIFA e l'anno dopo alla UEFA.\nLa nazionale bielorussa esord\u00ec il 20 luglio 1992 in amichevole a Vilnius contro la (1-1, gol bielorusso di Orlovski) di fronte a 3\u00a0500 spettatori, mentre la prima partita dopo l'ingresso nella FIFA la disput\u00f2 il 28 ottobre 1992 a Minsk contro l' (1-1). La prima vittoria fu ottenuta contro il (2-0) a Minsk il 12 ottobre 1994, in una partita valida per le qualificazioni al campionato europeo di calcio 1996.\nNegli anni '90 non ottenne risultati di rilievo, ad eccezione di una vittoria interna contro i (1-0 a Minsk il 7 giugno 1995) nelle qualificazioni al e due pareggi contro l' nelle qualificazioni al campionato europeo di calcio 2000 (1-1 ad Ancona il 31 marzo 1999 e 0-0 a Minsk il 9 ottobre 1999).\nAnni duemila e duemiladieci.\nSotto la guida del CT Eduard Malofeyev la squadra and\u00f2 vicina alla qualificazione ai play-off UEFA per l'accesso al , ma fu sconfitta all'ultima giornata del girone dal , sciupando l'occasione di superare in classifica l'Ucraina, che pareggi\u00f2 l'ultimo match e si piazz\u00f2 seconda nel gruppo alle spalle della , qualificandosi cos\u00ec per il play-off contro la .\nNelle eliminatorie del la Bielorussia perse sette delle otto partite disputate. In questo periodo la squadra fu interessata da un ricambio generazionale, con l'inserimento nella nazionale maggiore di svariati calciatori dell'Under-21 che si era qualificata per il campionato europeo di categoria del 2004. Sulla panchina bielorussa si avvicendarono i CT Anatoly Baidachny, Yuri Puntus e Bernd Stange e la nazionale miglior\u00f2 il suo gioco offensivo, tanto che dalle qualificazioni al in poi segn\u00f2 pi\u00f9 gol (in totale e in media) di quanti segnati in precedenza nelle campagne di qualificazione a europei e mondiali. I problemi difensivi, tuttavia, impedirono ogni volta alla selezione di andare oltre il quarto posto nel girone. Degne di nota furono la sconfitta per 4-3 subita il 13 ottobre 2004 sul campo dell' nelle eliminatorie del mondiale 2006 (dal 1983 la nazionale azzurra non subiva 3 gol in casa in una partita di qualificazione), un'altra vittoria contro i Paesi Bassi nelle qualificazioni al (2-1 a Minsk il 21 novembre 2007), una vittoria esterna (0-1) e un pareggio interno (1-1) contro la nelle qualificazioni al e un pareggio interno (0-0) contro la Francia nelle qualificazioni al .\nNel maggio 2002 la Bielorussia super\u00f2 in semifinale e l'Ucraina in finale e vinse la LG Cup, torneo amichevole disputato a Mosca. Nel 2004 e nel 2008 vinse la dodicesima e la quattordicesima edizione del Malta International Tournament. La prima vittoria fu ottenuta con la nazionale olimpica e la seconda con la prima squadra (molti titolari furono disponibili solo per l'ultima partita, contro ). A maggio 2006 la Bielorussia ottenne una prestigiosa vittoria esterna in un'amichevole contro l'Inghilterra B.\nNella UEFA Nations League 2018-2019 la Bielorussia ha ottenuto la promozione in Lega C vincendo il gruppo 2 di Lega D comprendente anche , e , con un ruolino di marcia di 4 vittorie e 2 pareggi. Il piazzamento \u00e8 valso anche l'accesso ad un eventuale play-off per un posto a Euro 2020, dove per\u00f2 subir\u00e0 una sconfitta per 1-0 da un'altra ex sovietica, la Georgia.\nIl 30 marzo 2021, alla terza giornata delle qualificazioni al mondiale dell'anno successivo, sub\u00ec la sconfitta pi\u00f9 pesante di sempre, un sonoro 8-0 per mano del Belgio, al momento 1\u00b0 nel ranking FIFA.\nColori e simboli.\nLa nazionale bielorussa si riconosce nei simboli nazionali: sul petto delle divise generalmente non compare alcun simbolo federale, ma lo stemma della repubblica.\nIl colore delle divise ricalca invece quello delle bandiere: nel primo decennio la divisa interna era costituita da un completo bianco, all'occorrenza variato dall'adozione di calzoncini verdi, tinta che invece dominava sulle casacche di cortesia. Dalle qualificazioni al campionato europeo di calcio 2004 come divisa casalinga furono adottati maglia rossa e calzoncini verdi, relegando il bianco all'abbigliamento per gare in trasferta. \nNel 2007 la federcalcio bielorussa ader\u00ec al \"Kit Assistance Scheme\", un programma della UEFA che consente di acquisire a titolo gratuito gli articoli necessari alla pratica agonistica da un fornitore convenzionato\nNel 2011 fu adottata una soluzione tutta rossa e nel 2016 si torn\u00f2 al bianco, introducendo al contempo una divisa da trasferta nera: in questi anni entr\u00f2 a far parte della divisa, come finitura, il motivo a ricamo mutuato dal lato sinistro della bandiera nazionale.\nCommissari tecnici.\n\"Dati aggiornati all'11 novembre 2020\".\nConfronti con le altre nazionali.\n\"Dati aggiornati all'11 novembre 2020.\"\nPartecipazioni ai tornei internazionali.\nFino al 1991 la Bielorussia non aveva una propria nazionale in quanto lo stato bielorusso era inglobato nell'Unione Sovietica. Esisteva, quindi, un'unica nazionale che rappresentava tutta l'Unione Sovietica. Dopo la dissoluzione dell'Unione Sovietica venne creata la Nazionale di calcio della Comunit\u00e0 degli Stati Indipendenti che rappresentava l'omonima confederazione di cui la Bielorussia fa parte tuttora. Tale nazionale, per\u00f2, partecip\u00f2 solo al campionato europeo 1992, dopodich\u00e9 ogni nazione che aderiva alla CSI fu rappresentata da una propria nazionale.\nTutte le rose.\nGiochi olimpici.\nNOTA: Per le informazioni sulle rose successive al 1948 visionare la pagina della Nazionale olimpica.\nRosa attuale.\nLista dei giocatori convocati per le sfide amichevoli contro l' del 2 giugno 2021\n\"Presenze, reti e numerazione aggiornate al 2 giugno 2021, al termine della sfida.\"\n! colspan=\"9\" align=\"left\" |\n! colspan=\"9\" align=\"left\" |\n! colspan=\"9\" align=\"left\" |\nRecord individuali.\nAggiornati al 30 marzo 2021.I calciatori in grassetto sono ancora attivi con la maglia della nazionale. \nPresenze.\nSergei Aleinikov conta 81 presenze e 6 gol nel periodo 1984-1994 tra , e Bielorussia."}
{"id": "442216", "revid": "6923", "url": "https://it.wikipedia.org/wiki?curid=442216", "title": "Gran Turismo 2", "text": " \u00e8 il secondo capitolo della \"serie Gran Turismo\". Il videogioco \u00e8 stato sviluppato da Polyphony Digital e pubblicato da Sony Interactive Entertainment per la Play Station l'11 dicembre 1999 in Giappone, nell'America settentrionale il 23 dicembre 1999, mentre in Europa il videogioco \u00e8 stato reso disponibile il 28 gennaio 2000.\nStruttura del gioco.\nIl gioco \u00e8 composto da due versioni, \"Arcade\" e \"Simulation\" (in Italiano \" Modalit\u00e0 GT\"), che rimangono rispettivamente la modalit\u00e0 per fare velocemente gare con gli amici e quella per intraprendere una realistica carriera da pilota.\nOgni modalit\u00e0 ha un CD dedicato, in modo da poter sfruttare al massimo la capacit\u00e0 del CD e poter aumentare la sua bellezza sia come grafica sia come assortimento (superando i 600 modelli) d'auto disponibili.\nLa schermata iniziale del gioco si propone come una mappa di una citt\u00e0, divisa in quattro zone ciascuna delle quali ospita le concessionarie di un'area del mondo. Le numerosissime case giapponesi si propongono come quelle a cui rivolgersi all'inizio del gioco in quanto sono le uniche a poter vendere, a costi medio-bassi, auto usate e competitive per le gare di inizio gioco, mentre le americane sono quelle che producono generalmente auto pi\u00f9 potenti, alcune anche a basso costo.\nCon un capitale iniziale di soli 10.000 crediti sar\u00e0 necessario cercare una auto usata in una concessionaria: il prezzo medio delle auto nuove \u00e8 infatti superiore ai 10.000 crediti e non possono dunque essere la prima scelta del giocatore.\nLe auto che \u00e8 possibile tenere nel proprio garage sono pi\u00f9 di cento ed \u00e8 possibile comprarne e venderne finch\u00e9 ci saranno posto e crediti. Il gioco offre la possibilit\u00e0 di caricare il proprio garage semplicemente scegliendo la memory card su cui si \u00e8 precedentemente salvato una diversa progressione di gioco (ci\u00f2 permette inoltre di poter duplicare i posti in garage per chi vuole collezionare le migliori auto). Nella modalit\u00e0 arcade ci\u00f2 si traduce nella possibilit\u00e0 di \"portarsi dietro\" il proprio garage semplicemente inserendo la propria memory card in modo da poter sfidarsi con le proprie configurazioni e assetti, scambiare le auto tra un giocatore e l'altro semplicemente vendendo e acquistando direttamente dal garage dell'avversario.\nLe piste.\nTriplicate rispetto al primo capitolo di GT (ora 27), le piste sono uno dei punti forti del gioco. Si potr\u00e0 guidare, a volte anche al contrario, in alcuni famosi circuiti mondiali tra cui la difficile Laguna Seca, oppure un mito delle corse fuoristrada come la Pikes Peak; viene inoltre introdotta la modalit\u00e0 Rally.\nLe gare.\nLe gare disputabili variano dai campionati ufficiali internazionali fino a piccoli trofei e raduni \"provinciali\". Il gioco prevede quattro modalit\u00e0 di gara disponibili:\nSpesso per partecipare ad una gara occorrono dei precisi requisiti, tra i quali possedere una certa patente, un'auto al di sotto di un certo numero di cavalli o una certa trazione; spesso occorre aver precedentemente vinto una certa gara e per le gare su sterrato occorrono sempre gli appositi pneumatici.\nLe gare endurance sono tra le pi\u00f9 realistiche e ricordano le vere competizioni di durata: si tratta infatti di gare molto lunghe ed impegnative (le distanze variano da 99 giri alle due ore di gara), ci\u00f2 comporta anche il dover cambiare gli pneumatici che si consumano gradualmente. Il montepremi in palio \u00e8 enormemente pi\u00f9 alto rispetto alle altre gare e comprende anche la vincita di auto molto rare.\nLe patenti.\nIl gioco eredita le patenti del capitolo precedente, necessarie per poter partecipare alle diverse categorie di gare per cilindrate e CV. patenti disponibili in ordine crescente di importanza sono B, A, I-C, I-B, I-A; \u00e8 disponibile anche una patente Speciale, caratterizzata da prove di gara su circuito. I test di guida per la patente (10 prove per ogni patente) includono prove di velocit\u00e0, accelerazione, frenata, derapata, controllo della trazione, e controllo del testacoda, ognuna con diversi tipi di trazioni (anteriore, posteriore e 4x4) e distribuzione del peso (anteriore, posteriore o centrale), inoltre per le prove su fuoristrada si includono prove di sbandata controllata. Ottenendo punteggi record in tutte le prove di una patente si ottiene in regalo un'auto bonus.\nLa musica.\nLa sigla del videogioco differisce nelle 3 edizioni distribuite:\nnella versione statunitense la musica che accompagna le immagini \u00e8 \"My Favourite Game\" dei The Cardigans incluso nel loro album Gran Turismo. Nella versione europea viene usato il remix di Faithless, \"My favourite game - Faithless remix\", mentre nella versione giapponese \u00e8 la stessa Moon Over the Castle del precedente capitolo, con un nuovo arrangiamento.\nLe auto.\nIl vero punto forte del gioco: oltre 600 modelli rigorosamente esistenti da comprare, elaborare in modo assolutamente realistico, mettere alla prova su un particolare tracciato ovale, e ovviamente far gareggiare.\nSono presenti modelli comuni, sportive (come Jaguar XK220, Lotus Elise 190, Audi TT Coupe), dragster, berline e coup\u00e9, ma anche auto storiche e persino un quadriciclo; tutti pi\u00f9 o meno personalizzabili sia come pezzi (turbo, cambio, gomme..) sia come impostazioni (altezza da terra, lunghezza marce..) per personalizzare l'auto in base allo stile di guida. Le auto giapponesi hanno la particolarit\u00e0 di essere massicciamente modificabili, mentre le auto statunitensi sono molto potenti e allo stesso tempo molto pesanti.\nLe case automobilistiche presenti nel gioco sono:\nDa notare come Opel e Vauxhall sono nomi diversi della stessa azienda nella realt\u00e0.\nEsistono alcune vetture particolari che possono essere sbloccate solo tramite l'impiego dell'Action Replay. Tali vetture vennero inizialmente programmate nel gioco ma successivamente eliminate per motivi riguardanti le licenze di gioco.\nLa marca Vauxhall \u00e8 presente solamente nella versione PAL, impostata nella lingua inglese\nLe modifiche.\nIl gioco offre la possibilit\u00e0 di mettere a punto la propria auto, c'\u00e8 da aggiungere che non tutte le modifiche sono possibili. Tra le modifiche principali abbiamo:\nColonna sonora originale.\nMolte delle canzoni sono state composte da Isamu Ohira"}
{"id": "442236", "revid": "125231448", "url": "https://it.wikipedia.org/wiki?curid=442236", "title": "Hail to the Thief", "text": "Hail to the Thief (sottotitolo: \"The Gloaming\") \u00e8 il sesto album in studio della band alternative rock Radiohead, pubblicato il 9 giugno 2003. Ha debuttato al primo posto nel Regno Unito e al terzo negli Stati Uniti, dove ha venduto nella prima settimana pi\u00f9 copie di ognuno dei precedenti album della band.\nDopo due album molto influenzati dall'elettronica sperimentale e dal jazz, \"Hail to the Thief\" si riavvicina a quel rock alternativo che aveva decretato il successo della band. Inoltre si tratta anche dell'album pi\u00f9 lungo (quasi un'ora) della band, per quanto la durata media dei brani si sia leggermente ridotta; a tal proposito Thom Yorke ha dichiarato di essersi ispirato ai pezzi dei Beatles.\nProduzione e pubblicazione.\nStoria dell'album.\n\"Hail to the Thief\" \u00e8 stato registrato nell'autunno del 2002, ma la band aveva gi\u00e0 eseguito dal vivo 12 brani dei 14 inclusi nell'album (\"Backdrifts\" e \"The Gloaming\" uniche assenti). La composizione di buona parte delle canzoni, come \"I Will\" e \"Sit Down, Stand Up\" risale agli anni novanta e una prima versione di \"Wolf at the Door\" era stata scritta durante l'incisione di \"Kid A\", secondo quanto riportato dal diario on-line tenuto da Ed O'Brien. Inoltre, alcune strofe di \"Myxomatosis\" sono prese dal B-side \"Cuttooth\", mentre altre erano gi\u00e0 apparse negli artwork del singolo di \"High and Dry\" (1995), a cura di Thom Yorke e Stanley Donwood. I brani sono stati principalmente composti da Jonny Greenwood e Thom Yorke, ma elaborati dall'intera band, anche se il brano Go to Sleep \u00e8 derivato da un riff principale (quello d'apertura) scritto da Ed O'Brien. In particolare Greenwood avrebbe avuto un ruolo piuttosto di primo piano nella creazione di questo album, cos\u00ec come sar\u00e0 tredici anni dopo per l'album A Moon Shaped Pool.\nBuona parte delle tracce \u00e8 stata registrata a Los Angeles in un paio di settimane, per i Radiohead la sessione in studio pi\u00f9 breve dai tempi di \"Pablo Honey\". Il missaggio, durato mesi, \u00e8 stato eseguito a Oxford in alcune sessioni aggiuntive. Pare che i ristretti tempi d'incisione siano serviti ai membri della band per passare pi\u00f9 tempo con le rispettive famiglie, ma anche per allentare le tensioni sorte durante l'incisione dei precedenti album. In un'intervista per Yahoo!, O'Brien ha dichiarato che \u00abQuesto \u00e8 stato il primo album in cui, alla fine della produzione, non ci volevamo uccidere l'un l'altro.\u00bb Al contrario, nel 2006 Yorke ha dichiarato che \u00abAvrei voluto poter fare un altro tentativo con \"Hail to the Thief\". Volevamo farlo rapidamente e penso che le canzoni ne abbiano sofferto. Faceva parte dell'esperimento. Ogni traccia \u00e8 parte dell'esperimento\u00bb.\nUna versione non masterizzata dell'album \u00e8 stata trafugata e diffusa su internet mesi prima della pubblicazione ufficiale. Se da un lato il produttore Nigel Godrich ha pubblicato un messaggio sul sito ufficiale della band esprimendo il suo disappunto per l'accaduto, in quanto il prodotto della band \u00e8 stato cos\u00ec ascoltato in una forma incompleta, Jonny Greenwood ha invece dichiarato: \u00abL'umiliazione non impacchettata con gli artwork e tutto il resto, ma eccola. Sono preoccupato, penso, non contrariato. Sono felice che piaccia, prima di tutto. \u00c8 successo tutto \"un po'\" prima di quanto non ci aspettassimo, ma non importa\u00bb. Chi ha ascoltato entrambe le versioni ha notato solo poche differenze quando \u00e8 uscita la versione ufficiale del CD (ad esempio, \"The Gloaming\" dura un minuto in meno nella versione finale e non ci sono chitarre acustiche nell'intro di \"I Will\"). Inoltre, nonostante la fuga d'informazioni, le vendite dell'album nella prima settimana sono state maggiori dei precedenti lavori della band.\nTitolo dell'album e titoli alternativi.\nIl titolo dell'album \u00e8 considerato da alcuni come un riferimento al canto anti-Bush (\"Hail to the Chief\" \u00e8 una marcia suonata per annunciare l'arrivo del presidente USA) usato dagli attivisti americani durante le controverse elezioni presidenziali negli Stati Uniti d'America del 2000. In ogni caso la band ha enfatizzato il pi\u00f9 ampio respiro politico dello slogan, usato anche durante le elezioni presidenziali negli Stati Uniti d'America del 2004. In tal proposito, nel Giugno 2003 Thom Yorke ha dichiarato per lo \"Spin Magazine\": \"Se la scelta del titolo per il nostro album fosse stata dovuta esclusivamente alle recenti elezioni politiche, penso che sarebbe stata una scelta piuttosto superficiale\". Inoltre, a proposito del sottotitolo: \"Il crepuscolo (\"gloaming\") \u00e8 l'imminente senso di ritorno ai Secoli bui.\"\nOgni traccia di \"Hail to the Thief\" ha un titolo alternativo o un sottotitolo ufficiali, stampato in piccolo sul retro del CD. Alcuni di questi fanno riferimento ad alcune strofe della canzone, altri sono frasi indipendenti da essa. Il titolo alternativo dell'album, \"The Gloaming\", \u00e8 anche quello di una delle canzoni; inoltre Thom Yorke ha dichiarato che avrebbe preferito lasciare che questo fosse il titolo principale dell'album, ma gli altri membri della band lo consideravano troppo \"prog rock\". Ogni titolo e sottotitolo \u00e8 seguito da un punto (esempi: \"Hail to the Thief.\", \"There There.\", \"Sit down. Stand up.\"); inoltre, nel booklet sono i titoli alternativi o i sottotitoli delle rispettive canzoni a precederne il testo, anche se questi sono di fatto raramente utilizzati, anche dalla band stessa.\nArtwork ed edizioni speciali.\nL'artwork dell'album segue lo stile di una mappa stradale, con parole e frasi al posto degli edifici. Molte frasi sono legati all'album stesso o fanno riferimento ai testi (esempi: \"Punchup\", \"We can wipe you out\", \"Are you fresh?\"). Nonostante i Radiohead siano inglesi, molte delle parole sono americane o usano lo spelling americano (\"Color\", \"Xing\", \"VCR\"). L'artwork \u00e8 stata prodotta da Stanley Donwood in collaborazione con Tchock (Thom Yorke); Donwood ha indicato nel panorama di Los Angeles la principale fonte d'ispirazione per la copertina (che infatti \u00e8 una pittura chiamata \"Pacific Coast\"), mentre le altre \"mappe\" presenti nell'artwork fanno riferimento alle citt\u00e0 di Londra, Groznyi e Baghdad.\nCome \"Kid A\" e \"Amnesiac\", l'album \u00e8 stato distribuito anche in un'\"edizione speciale\". La differenza rispetto alla versione base non risiede nella musica, ma nella copertina, sempre a cura di Donwood e Tchock, e in un grande poster con una raffigurazione simile alla copertina. Quest'ultimo \u00e8 stato definito come una \"tabella di marcia\", con riferimento alla Road Map dell'amministrazione Bush per la pace fra Israeliani e Palestinesi. Inoltre \"Hail to the Thief\", come i precedenti album dei Radiohead \u00e8 stato pubblicato in vinile.\nTracce.\nTesti di Thom Yorke. Le musiche sono accreditate ai Radiohead, tuttavia di seguito sono indicati gli effettivi compositori di ogni brano."}
{"id": "442249", "revid": "729019", "url": "https://it.wikipedia.org/wiki?curid=442249", "title": "Tri Nations 1996", "text": "Il Tri Nations 1996 fu la prima edizione di tale torneo. Si svolse tra il 6 luglio e il 10 agosto 1996. Vincitrice del Tri Nations \u00e8 risultata la squadra della ."}
{"id": "442262", "revid": "481349", "url": "https://it.wikipedia.org/wiki?curid=442262", "title": "Dick Tracy", "text": "Dick Tracy \u00e8 un personaggio immaginario dei fumetti statunitense creato da Chester Gould. Esord\u00ec il 4 ottobre 1931 in una serie di fumetti a strisce distribuita dal Chicago Tribune Syndicate e divenne rapidamente una icona della cultura popolare americana contribuendo a stabilire un nuovo standard per i fumetti polizieschi del quale \u00e8 considerato il capostipite oltre che protagonista della prima serie estremamente realistica nella quale la violenza irruppe nel mondo dei fumetti.\nL'autore \u00e8 riconosciuto come un maestro della suspense e della realizzazione delle tavole disegnate per il taglio cinematografico che riesce a dare alle inquadrature delle vignette e per la straordinaria capacit\u00e0 espressionistica con la quale crea i personaggi verr\u00e0 definito \"il George Grosz dei fumetti\". Il successo della serie, a volte caratterizzata da uno stile narrativo eccessivo e grottesco, deriva anche dall'essere riusciuta a ricreare lo spirito della malavita del periodo.\nIl successo del personaggio port\u00f2 alla realizzazione di quattro serial cinematografici tra il 1937 e il 1941, quattro lungometraggi fra il 1945 e il 1947, un serial radiofonico dalla NBC nel 1944 e di una serie televisiva (1950-1951); nel 1990 venne realizzato un altro film diretto da Warren Beatty e interpretato da Madonna, Al Pacino e Dustin Hoffman e vincitore di tre premi Oscar. Nel 1995 fu una delle venti serie a fumetti incluse nella serie commemorativa di francobolli statunitensi Comic Strip Classics. Il personaggio \u00e8 probabilmente l'unico a essere stato parodiato da un'altra striscia: nel 1948 il fumettista Al Capp ide\u00f2 il personaggio di Fearless Fosdick, un poliziotto pasticcione e sfortunato caricatura di Dick Tracy, protagonista di avventure poliziesche parodia di quelle del personaggio di Gould.\nBiografia del personaggio.\nDick Tracy \u00e8 un poliziotto grintoso e determinato, capace di rispondere alla violenza della malavita senza tirarsi mai indietro di fronte al pericolo, incorruttibile, fedele alla fidanzata e ai principi della legalit\u00e0, leale con gli amici, difensore di donne e bambini ma al tempo stesso spietato fino all'eccesso con i criminali, mostrando a volte un vero e proprio grilletto facile. Dick Tracy si arruola in polizia a seguito al rapimento della sua fidanzata \"Tess Cuorsincero (Tess Trueheart)\" e all'assassinio del padre di lei da parte del gangster Big Boy e si dedica anima e corpo alla lotta contro la criminalit\u00e0. La sua vita privata spesso si intreccia quella professionale quando membri della sua famiglia come Junior, un ragazzo adottato da Dick, la futura moglie Tess Trueheart e la figlia Bonnie Braids, vengono pi\u00f9 volte rapiti. Si sposa con Tess nel 1949 ma divorzieranno, seppur per breve tempo, nel 1994. Nel 1946 Chester Gould introduce nella striscia un particolare gadget: la radio a doppia frequenza, una specie di walkie-talkie da polso indossato da Tracy come un orologio e in dotazione all'intera forza di polizia. Viene usato da Tracy per comunicare con i colleghi, e diviene uno dei trademark della striscia. Da notare che negli anni quaranta una simile tecnologia era qualcosa di molto vicino alla fantascienza e divenne un elemento fantastico molto apprezzato. L'evoluzione tecnologia dei gadget di Dick Tracy prosegu\u00ec negli anni sessanta quando fu introdotta la Space Coupe, una navicella spaziale a propulsione elettromagnetica che ampli\u00f2 il campo d'azione di Dick Tracy facendolo arrivare sulla luna dove viene scoperta una razza di umanoidi. Tutto questo caus\u00f2 una vera e propria escalation nelle storie, che si fecero sempre pi\u00f9 fantascientifiche.\nComprimari e avversari.\nNelle indagini \u00e8 aiutato dai colleghi Pat Patton, Sam Catchem, Lizz e altri agenti oltre che dal suo diretto superiore, Chief Brandon mentre fra gli avversari compaiono eccentrici personaggi a volte anche mostruosi e con nomignoli appropriati al loro stato come \"Facciadiprugna (\"Pruneface), dal volto raggrinzito come una prugna, \"Sopracciglia (\"The Brow), \"Formadipera (\"Pear Shape), Frank Redrum, col volto nascosto da una maschera, il perfido Jerome Trohs al terribile e sfortunato \"Testapiatta Jones (\"Flattop Jones), un sicario incaricato di uccidere Dick Tracy, che diverr\u00e0 tanto popolare tra i lettori che, quando viene fatto morire, le proteste sono tali da spingere l'autore a farlo tornare nella serie inserendo un figlio identico a lui. \nStoria editoriale.\nLa striscia, creata da Chester Gould e pubblicata sul quotidiano statunitense Chicago Tribune, esord\u00ec con due tavole domenicali pubblicate il 4 ottobre e l'11 ottobre 1931 e con strisce quotidiane pubblicate da 12 ottobre.\nDagli anni sessanta ai settanta la trame assunsero una connotazione fantascientifica (periodo Spaziale, \"Space Period\") per poi cercare di modernizzare la striscia (come l'aggiunta dei baffi a Tracy e all'introduzione di un nuovo personaggio, Groovy). Furono introdotti inoltre nuovi nemici, altri personaggi minori e altri storie di contorno, ma la striscia ormai soffriva i segni del tempo e lo stesso autore si diceva insofferente a causa delle limitazioni che i giornali imponevano alle dimensioni e allo spazio dedicato alle strisce, che rendeva estremamente difficile organizzare delle storie complesse. L'autore nel 1977 lascia la serie nelle mani dei suoi assistenti, lo sceneggiatore Max Collins e il disegnatore Dick Fletcher, poi sostituito da Dick Locher. Chester Gould si ritir\u00f2 ufficialmente dalla striscia nel 1977 e, dal gennaio 1978, il testimone passa allo sceneggiatore Max Allan Collins e al disegnatore Rick Fletcher (gi\u00e0 assistente di Gould dal 1963) e poi da Mike Kilian (dal 1993) e Dick Locher (dal 1983). Vi furono alcuni cambiamenti, e tutti i legami della striscia con il precedente \"Periodo Spaziale\" furono tagliati tramite l'uccisione del personaggio di Moon Maid. Alla morte di Fletcher la striscia pass\u00f2 in mano allo sceneggiatore Mike Killian e al disegnatore Dick Locker. Dopo la morte di Killian, avvenuta nel 2005, la striscia viene continuata da Locher il quale si occupa dei testi e dei disegni. Nell'aprile 2009, viene affiancato da Jim Brozman che diviene il nuovo disegnatore ufficiale, lasciando a Locher il compito di scrivere. La serie continua a essere prodotta e nel 2013 ha vinto un Harvey Award come migliore striscia sindacata grazie ai nuovi autori Mike Curtis e Joe Staton che realizzano la striscia dal 2011.\nEdizione italiana.\nIn Italia le strisce giornaliere e domenicali di Chester Gould sono state pubblicate, in maniera integrale, dalla casa editrice milanese Golden Comics Club a partire dal 1975. Alcune strisce sono apparse su riviste come Robinson, Linus, Il Mago, Alibaba, Robinson, Alter Linus/Alter Alter, Eureka Avventura Classic, Bhang, oltre che su alcuni volumi monografici di varie case editrici come Mondadori, Rizzoli, Comic Art e SugarCo.\nAltri media.\nNumerose opere sono state tratte da Dick Tracy. Negli anni quaranta in USA vi furono numerosi sceneggiati radio, dei serial cinematografici e televisivi (live action e a cartoni) e cinque film per il cinema. L'ultimo \u00e8 uscito nel 1990, diretto ed interpretato da Warren Beatty con Madonna nella parte di Mozzafiato Mahoney ed Al Pacino nella parte di Big Boy.\nCinema.\nSerial cinematografici.\nLa Republic Pictures tra il 1937 e il 1941 produsse quattro serial sul personaggio:\nLungometraggi.\nSerie della RKO Pictures\nLa RKO non aveva voluto Ralph Byrd, protagonista di Dick Tracy il serial del 1937 della Republic Pictures e lo sostitu\u00ec per i primi due film. Accett\u00f2 poi di fare tornare Ralph Byrd per i due capitoli successivi:\nTouchstone Pictures\nCuriosit\u00e0.\nNella serie a fumetti Leo Pulp, uno dei personaggi principali \u00e8 il capitano Nick Tracy, evidente omaggio dello sceneggiatore Claudio Nizzi al personaggio di Chester Gould. Infatti, Leo lo chiama sempre \"Dick\", anche perch\u00e9 gli \u00e8 molto somigliante."}
{"id": "442274", "revid": "33528", "url": "https://it.wikipedia.org/wiki?curid=442274", "title": "Forma di Backus - Naur", "text": ""}
{"id": "442276", "revid": "10929", "url": "https://it.wikipedia.org/wiki?curid=442276", "title": "Bodominjarvi", "text": ""}
{"id": "442283", "revid": "37056", "url": "https://it.wikipedia.org/wiki?curid=442283", "title": "Menade", "text": ""}
{"id": "442284", "revid": "23", "url": "https://it.wikipedia.org/wiki?curid=442284", "title": "Oligoclase", "text": ""}
{"id": "442290", "revid": "287204", "url": "https://it.wikipedia.org/wiki?curid=442290", "title": "Abelisaurus comahuensis", "text": "L'abelisauro (Abelisaurus comahuensis) era un grande dinosauro carnivoro, vissuto nello stadio Campaniano del Cretaceo superiore in Sudamerica.\nEtimologia.\nIl nome del genere, \"Abelisaurus\", cio\u00e8 \"lucertola di Abel\", \u00e8 stato dato in onore di Roberto Abel, scopritore dei fossili ed ex-direttore del Museo Provincial de Cipolletti Carlos Ameghino, situato nella citt\u00e0 argentina di Cipolletti, dove i resti sono conservati. Il nome dell'unica specie finora assegnata a questo genere, \"Abelisaurus comahuensis\", deriva dalla regione argentina di Comahue, dove i resti sono stati trovati.&lt;br&gt; \nSia il genere che la specie sono stati descritti nel 1985 dai paleontologi argentini Jos\u00e9 Bonaparte e Fernando Novas, che li assegnarono ad una nuova famiglia appositamente creata, gli Abelisauridae.\nRitrovamenti.\nScoperto nel 1983 in una cava di sabbia presso Cipolletti, nella Patagonia, Argentina, questo grande carnivoro \u00e8 conosciuto solo per un cranio quasi completo lungo quasi 85 cm. La parte destra \u00e8 incompleta e manca anche il palato. Non ci sono evidenze di creste o corna, come quelle trovate in altri abelisauridi come il \"Carnotaurus\", ma presenta le larghe aperture parietali nel cranio comuni a molti altri dinosauri, probabilmente con la funzione di ridurre il peso del cranio.\nI resti furono trovati nella Formazione Anacleto, parte del Neuqu\u00e9n Group, nella provincia del Rio Negro. Questa formazione risale allo stadio Campaniano del Cretaceo superiore, datata tra 83 e 80 milioni di anni fa.\n\"Abelisaurus\" risale al Cretaceo superiore (stadio Campaniano), e i suoi fossili sono stati rinvenuti durante alcuni scavi per l'estrazione di resti di sauropodi titanosauridi in Patagonia (Argentina). Bench\u00e9 si conosca solo il cranio, \u00e8 stato possibile ricostruire l'intero animale sulla base di successivi ritrovamenti di dinosauri simili (\"Carnotaurus\", \"Majungatholus\").\nCaratteristiche.\nNonostante della specie tipo, \"Abelisaurus comahuensis\", si conosca solo il cranio, il confronto con altri dinosauri simili fa ritenere che fosse lungo attorno ai nove metri e alto quattro. Una recente ricerca ha stabilito una lunghezza di 8 m come pi\u00f9 probabile. Queste dimensioni porterebbero a collocarlo nel ruolo di superpredatore nell'ecosistema sudamericano dell'epoca. Le sue probabili prede erano i Sauropodi Titanosauridi e gli Adrosauridi.&lt;br&gt; \nIl cranio, lungo quasi 85 cm, era piuttosto particolare e aveva un aspetto stranamente \"a naso aquilino\", con una strana carena nodosa che corre per quasi tutta la lunghezza del muso. Le fauci erano munite di lunghi denti seghettati e compressi lateralmente.\nClassificazione.\nDopo l'iniziale scoperta del cranio di \"A. comahuensis\", sono stati trovati altri reperti pi\u00f9 completi di \"Aucasaurus\", \"Carnotaurus\" e \"Majungasaurus\".\nInizialmente la classificazione di \"A. comahuensis\" era dibattuta. In tempi pi\u00f9 recenti l\"'A. comahuensis\" \u00e8 stato classificato come un membro basale degli abelisauridi, al di fuori della famiglia dei Carnotaurini.\nAlcuni ricercatori ipotizzano che questo dinosauro possa essere un parente dei giganteschi carcarodontosauridi, che fino a qualche milione di anni prima dominavano l'ecosistema sudamericano. L'aspetto dei crani, in effetti, \u00e8 molto simile, ma analogie sono state riscontrate anche con i tirannosauridi (le orbite \"a buco di serratura\", ad esempio) e probabilmente si tratta solo di fenomeni di convergenza evolutiva. Infatti gli Abelisauridi sono oggi collegati con i ceratosauridi del giurassico, e quindi rappresentano una linea evolutiva \"alternativa\" agli altri teropodi."}
{"id": "442303", "revid": "287204", "url": "https://it.wikipedia.org/wiki?curid=442303", "title": "Beli (disambigua)", "text": ""}
{"id": "442313", "revid": "5016", "url": "https://it.wikipedia.org/wiki?curid=442313", "title": "Millenovecentoottantaquattro", "text": ""}
{"id": "442314", "revid": "834", "url": "https://it.wikipedia.org/wiki?curid=442314", "title": "Iri", "text": ""}
{"id": "442325", "revid": "858648", "url": "https://it.wikipedia.org/wiki?curid=442325", "title": "Rinascita", "text": ""}
{"id": "442362", "revid": "287204", "url": "https://it.wikipedia.org/wiki?curid=442362", "title": "MUD Object Oriented", "text": "MOO (MUD Object Oriented) \u00e8 un sofisticato programma informatico che permette a pi\u00f9 utenti di collegarsi da remoto, normalmente via Internet, ad un ambiente condiviso che contiene stanze ed oggetti. All'interno di esso \u00e8 quindi possibile interagire, sia con l'ambiente che con gli altri utenti, in tempo reale.\nIl primo e pi\u00f9 utilizzato server MOO \u00e8 LambdaMOO, sviluppato da Pavel Curtis alla Xerox Corporation.\nIl pi\u00f9 famoso MOO italiano \u00e8 stato \"Little Italy MOO\" un esperimento del Dipartimento di Scienze dell'Informazione dell'Universit\u00e0 degli Studi di Milano, sotto la direzione del Prof. Giovanni Degli Antoni, il suo scopo era studiare le interazioni sociali all'interno di un ambiente virtuale autoconsistente e che si sarebbe accresciuto e sviluppato in maniera autonoma sotto la spinta delle relazioni e dei bisogni generati da tali interazioni. Basandosi su tali premesse quindi l'ambiente era profondamente diverso da un gioco di ruolo, il che fa capire meglio in cosa un MOO fosse diverso da un MUD, nel primo la parte ludica non \u00e8 presente o lo \u00e8 solo come modulo a parte utilizzabile alla stregua di qualsiasi altra \"libreria\", nel MOO lo scopo \u00e8 sostanzialmente l'interazione e l'evoluzione sociale.&lt;br&gt;\nVi furono progetti di utilizzo dei MOO anche come \"gestore di gruppi di lavoro\" per permettere a sviluppatori coinvolti in un progetto software di interagire e collaborare tra di loro a distanza allocando risorse software e compiti virtuali associati a risorse e compiti ben definiti nella realt\u00e0.\nPrincipali caratteristiche.\nI MOO sono sistemi interattivi, accessibili via rete, multiutente e programmabili, utilizzati per la realizzazione di giochi di ruolo, sistemi per conferenze e altri strumenti di collaborazione. Il loro principale utilizzo, tuttavia, \u00e8 come realt\u00e0 virtuali testuali e quindi non richiedenti banda larga per essere utilizzate.\nI MOO vengono utilizzati sovente in ambiente educativo\" per la formazione a distanza, ma in altri casi la loro natura \u00e8 prevalentemente sociale oppure ludica.\nDal punto di vista tecnologico non sono altro che server residenti in memoria i quali ricevono collegamenti remoti tramite una porta dedicata del sistema operativo sul quale risiedono e aperta verso l'esterno (tipicamente la 777 o la 4444) in altri casi \u00e8 possibile che invece sia visibile unicamente all'interno di una LAN privata.\nUn MOO \u00e8 costituito da un database non persistente, a differenza dei classici sistemi Database infatti spegnere il server senza prima salvare l'evoluzione del db in memoria sui file testo di backup, implica la perdita delle modifiche apportate, non vi \u00e8 quindi una scrittura continua ed interattiva dei dati tra memoria di lavoro e memoria permanente, l'intero MOO lavora sempre e solo in memoria volatile, sono quindi previsti, ad intervalli regolari, salvataggi dei dati su disco.\nAl suo interno vi sono differenti livelli di utenti con differenti mansioni o autorizzazioni.\nAll'apice della piramide degli utenti del sistema stanno i Wizard ovvero gli amministratori, con accesso completo a tutte le funzionalit\u00e0, sia interne che esterne (per la partenza, chiusura e salvataggio del sistema)\nIl livello inferiore \u00e8 costituito dai Programmer i quali hanno la possibilit\u00e0 di creare nuovi oggetti, modificarne di esistenti programmando il loro comportamento, a differenza dei Wizard non hanno accesso alla parte amministrativa del sistema stesso ma possono solo modificarne il comportamento.\nIl Builder invece pu\u00f2 unicamente creare nuove istanze di oggetti basati su classi preesistenti, pu\u00f2 quindi in pratica \"clonare\" oggetti ma non produrne di realmente nuovi.\nIl Player \u00e8 invece l'utente base che pu\u00f2 unicamente interagire con l'ambiente.\nEsiste infine un utente di servizio chiamato Guest, in genere usato da chi si connette per la prima volta al sistema, che ha le funzionalit\u00e0 del Player ma con notevoli restrizioni, in pi\u00f9 tutti i comandi inviati possono essere letti in chiaro su una particolare canale di comunicazione, questo per permettere ad un altro utente di livello superiore di aiutare un nuovo arrivato inesperto.\nCome si pu\u00f2 notare alcuni dei nomi sono mutuati direttamente dai MUD ludici ma il loro ruolo in un MOO \u00e8 profondamente diverso e di quella origine \u00e8 rimasto unicamente il nome."}
{"id": "442398", "revid": "1652635", "url": "https://it.wikipedia.org/wiki?curid=442398", "title": "Mimetismo", "text": "Il mimetismo (formalmente mimetismo fanerico) \u00e8 la capacit\u00e0 di un organismo di imitarne un altro, allo scopo di trarne vantaggio. Di norma si concretizza nell'imitazione da parte di una potenziale preda di un organismo aposematico, che pu\u00f2 essere tossico, disgustoso o comunque indesiderabile. Lo scopo in questo caso \u00e8 quello di scoraggiare il predatore affinch\u00e9 rinunci alla preda, confondendola con quella indesiderabile. Nei casi pi\u00f9 semplici il mimetismo prevede l'esistenza di un organismo \"modello\" e di un organismo \"mimo\" che ne imita le caratteristiche.\nIl mimetismo pu\u00f2 avere scopi diversi da quelli di evasione della predazione, come per esempio l'imitazione da parte di alcune orchidee delle forme della vespa femmina allo scopo di attirare gli impollinatori.\nIl mimetismo pu\u00f2 sfruttare somiglianze di forme e colori ma anche di comportamenti.\nViene talvolta definito come \"mimetismo criptico\" il fenomeno del criptismo, nel quale invece l'organismo si confonde con l'ambiente circostante allo scopo di rendersi invisibile al suo predatore o alla sua preda. Il termine viene usato in opposizione a \"mimetismo fanerico\", o di ostentazione, nel quale l'organismo mimetico \u00e8 ben visibile ma si confonde con altri organismi. Per questi motivi il mimetismo fanerico \u00e8 detto anche vero mimetismo o \"mimetismo in senso stretto\".\nGli autori di lingua inglese limitano il termine \"mimetismo\" al mimetismo fanerico (in inglese \"mimicry\") mentre il criptismo viene chiamato \"camouflage\" o \"crypsis\".\nTipologie di mimetismo.\nSi parla di mimetismo criptico (o Criptismo) per indicare l'assunzione di forme, colori e comportamenti tali da rendere l'individuo simile all'ambiente circostante o a parti di esso, di mimetismo fanerico (o di ostentazione) per indicare l'imitazione di un'altra specie, tossica o pericolosa, dotata di colori aposematici. Questo \u00e8 detto \"mimetismo in senso stretto\".\nMimetismo batesiano.\nIl mimetismo batesiano (da Henry Walter Bates) si verifica quando una specie animale, innocua e inerme di fronte ai predatori, sfrutta la sua somiglianza con una specie aposematica che vive nello stesso territorio, arrivando a imitarne colorazione e comportamenti. In questo modo nella mente dei predatori la specie batesiana viene associata a quella aposematica e quindi aumenta le proprie possibilit\u00e0 di sopravvivenza.\nCondizione necessaria per lo sviluppo del mimetismo batesiano \u00e8 che la specie inerme condivida lo stesso tipo di predatori di quella aposematica. \u00c8 stato inoltre osservato che le specie batesiane sono meno numerose e vivono meno a lungo di quelle aposematiche che occupano lo stesso ambiente. Si ritiene che anche questa sia una strategia sviluppata dagli animali batesiani per ridurre statisticamente le probabilit\u00e0 di essere mangiati per sbaglio da predatori inesperti.\nEsempi di mimetismo batesiano sono rappresentati da diverse specie tropicali di farfalle diurne delle famiglie Papilionidae e Nymphalidae, che comprendono sia specie aposematiche sia specie innocue che le imitano; anche tra le Epicopeiidae vi sono specie batesiane, mentre tra le specie aposematiche che vengono imitate si annoverano molte Danainae e Uraniinae. I lepidotteri Sesiidae, del tutto innocui e diffusi anche nelle zone temperate, imitano nell'aspetto diverse specie di Imenotteri. Questi ultimi vengono imitati anche da altri insetti floricoli: diversi ditteri e alcuni cerambicidi delle sottofamiglie Cerambycinae e Lepturinae. Tra i ditteri la specie \"Rhagoletis zephyria\" imita i ragni saltatori. Non mancano esempi di mimetismo batesiano anche nei vertebrati: tra i serpenti \"Lampropeltis triangulum\", non velenoso, imita il serpente corallo; tra i pesci l'innocuo \"Plesiops\" imita il murenide mortale \"Gymnothorax moringa\".\nSono descritti casi di mimetismo batesiano cosiddetto \u201ctrasformazionale\u201d, che consiste nel succedersi temporale, per una stessa specie, di pi\u00f9 modelli.\nMimetismo m\u00fclleriano.\nDue o pi\u00f9 specie lontane filogeneticamente, tutte inappetibili, si imitano a vicenda e perci\u00f2 condividono la stessa colorazione aposematica. Questo avvantaggia tutte le specie interessate, dato che i predatori devono imparare un unico segnale di avvertimento, anzich\u00e9 uno diverso per ogni specie, e di conseguenza il numero di individui di ogni specie sacrificati per consentire questo apprendimento diminuisce. Ad esempio il lepidottero zigenide \"Zygaena ephialtes\" imita l'Erebidae \"Amata phegea\" e altre specie dello stesso genere. Negli insetti le specie coinvolte possono appartenere anche a ordini diversi: le stesse colorazioni aposematiche rosse e nere sono condivise ad esempio da numerose specie di lepidotteri del genere \"Zygaena\" ma anche dal coleottero Cleridae \"Trichodes apiarius\" e dall'omottero \"Cercopis sanguinea\" .\nMimetismo emsleyano o mertensiano.\nQuesto particolare mimetismo descrive l'insolito caso in cui una preda dal veleno letale imita una specie meno pericolosa. Venne proposto da Emsley come possibile soluzione all'enigma del mimetismo del serpente corallo. La ricerca venne portata avanti dal biologo tedesco Wolfgang Wickler, che lo battezz\u00f2 col nome dell'erpetologo tedesco Robert Mertens.\nIn altri tipi di mimetismo solitamente \u00e8 la specie pi\u00f9 pericolosa ad essere presa come modello da imitare. Ma se un predatore muore, non pu\u00f2 imparare a riconoscere un segnale di pericolosit\u00e0, come ad esempio certi colori sgargianti; in altre parole, non c'\u00e8 alcun vantaggio nell'essere aposematici per un organismo in grado di uccidere qualunque suo predatore: paradossalmente, dovrebbe essere pi\u00f9 vantaggioso per esso possedere un mimetismo criptico.\nSe per\u00f2 esistono altre specie, non letali come quella aposematica, ma che comunque possano nuocere al predatore (ad es. con un veleno moderato, oppure con un morso doloroso), quest'ultimo pu\u00f2 imparare a riconoscere quei colori come un segnale di pericolosit\u00e0 ed evitare quell'animale. Una specie letale quindi avrebbe pi\u00f9 vantaggi ad imitare un organismo aposematico meno pericoloso, rispetto a quelli garantiti ad esempio da un mimetismo criptico.\nIl pi\u00f9 celebre esempio di questo tipo di mimetismo \u00e8 rappresentato proprio dal sopra citato serpente corallo (gen. \"Micrurus\"): l'imitazione da parte di certi serpenti innocui (\"in primis\" l'anilide \"Anilius scytale\" comunemente detto \"falso corallo\", ma anche varie sottospecie del colubride \"Lampropeltis triangulum\") della livrea del letale elapide \"Micrurus\" \u00e8 un esempio classico di mimetismo batesiano. Il \"Micrurus\", per\u00f2, a sua volta imita la livrea di un colubride meno velenoso (gen. \"Erythrolamprus\"), rappresentando cos\u00ec un caso di mimetismo \"emsleyano\" o \"mertensiano\".\nAutomimetismo.\n\u00c8 un caso particolare di mimetismo, in cui individui della stessa specie, che posseggono gradi diversi di incommestibilit\u00e0, fungono rispettivamente da modello e da mimo.\nIl termine pu\u00f2 riferirsi anche all'imitazione di uno dei due sessi della stessa specie da parte dell'altro. Un classico esempio si osserva in alcune scimmie cercopitecide, in cui i maschi subordinati acquistano tumescenze ischiatiche di colore rosso vivo, simili a quelle delle femmine."}
{"id": "442405", "revid": "3115", "url": "https://it.wikipedia.org/wiki?curid=442405", "title": "Giannetto Fieschi", "text": "Vita.\nNasce in Val Brembana, si trasferisce a Genova dove studia al liceo classico e poi frequenta medicina e l'Accademia di Belle Arti. In seguito partecipa alla seconda guerra mondiale ed inizia dopo la guerra l'attivit\u00e0 artistica pur continuando a studiare medicina. Dal 1952 ottiene borse di studio a Parigi, a Barcellona ed a New York. Rientrato in Italia, insegna presso il liceo artistico a Genova. Successivamente insegna all'Universit\u00e0 del Tennessee e nel 1980 all'Accademia di Belle Arti di Genova. L'artista, di nobili origini, si \u00e8 occupato di varie forme d'arte, compresa l'arte postale e la calligrafia.\nScompare nel 2010 all'et\u00e0 di 88 anni.\nCarriera.\nSi esprime in una dimensione onirica che va dal dada all'informale. Presente tra le altre mostre alle edizioni della Biennale di Venezia del 1948, del 1950,del 1954 e del 1964 e alla IX\u00b0, X\u00b0 e XI\u00b0 edizione della Quadriennale di Roma (1965-1986). Sue importanti opere si trovano al Museo staur\u00f3s di arte sacra contemporanea presso il Santuario di San Gabriele dell'Addolorata, dove un'intera zona \u00e8 dedicata al pittore (pinacoteca Fieschi)."}
{"id": "442445", "revid": "1632387", "url": "https://it.wikipedia.org/wiki?curid=442445", "title": "The Best of Testament", "text": "The Best of Testament \u00e8 una raccolta dei Testament, pubblicata nel 1996 dalla Atlantic Records.\nComprende il periodo di maggior successo della band. Inoltre, funge da sigillo per la chiusura contrattuale con la Atlantic.\nIl disco.\nNella raccolta compaiono estratti dai loro primi 6 album:\n1987 - (1, 6, 10)\n1988 - (2, 9, 11)\n1989 - (3, 7, 12)\n1990 - (5, 14)\n1992 - (4, 15)\n1994 - (8, 13)"}
{"id": "442465", "revid": "339392", "url": "https://it.wikipedia.org/wiki?curid=442465", "title": "AH-64 Apache", "text": ""}
{"id": "442467", "revid": "339392", "url": "https://it.wikipedia.org/wiki?curid=442467", "title": "AH-64", "text": ""}
{"id": "442503", "revid": "1573940", "url": "https://it.wikipedia.org/wiki?curid=442503", "title": "Zhu Wuneng", "text": "Zh\u016b W\u00f9n\u00e9ng () o Zh\u016b B\u0101ji\u00e8 (), coreano: , giapponese , vietnamita: Tr\u01b0 B\u00e1t Gi\u1edbi, \u00e8 uno dei tre aiutanti del monaco Sanzang nel classico cinese \"Il viaggio in Occidente\".\nTian Peng.\nTian Peng era il suo nome nella precedente vita: come ammette lui stesso, \u00e8 nato stupido, pigro e perdigiorno, ma l'incontro con un vero Immortale lo spinge a seguire la Via (Tao) e cos\u00ec impara a volare e a compiere 36 trasformazioni, e viene accolto in Cielo nel Regno di Giada, dove viene appuntato Maresciallo della Via Lattea. L'arma che si fa costruire da Lao Zi e di cui va orgogliosissimo, al punto da portarla con s\u00e9 alla sua reincarnazione, \u00e8 un forcone a 9 rostri.\nCome per Sun Wukong, per\u00f2, la sua rovina \u00e8 l'annuale banchetto di pesche sacre organizzato dalla Regina Madre: incapace di controllarsi, si ubriaca e cerca di sedurre una bella fanciulla, che pi\u00f9 volte gli si sottrae. Per sua sfortuna si trattava della dea della luna Chang'e, e l'Imperatore di Giada lo condanna a morte; il Grande Pianeta Bianco per\u00f2 intercede per lui e la sua condanna viene commutata in duemila bastonate e la reincarnazione nel mondo mortale.\nZhu Ganglie.\nTuttavia, qualcosa va storto, e l'anima peregrina si reincarna nella pancia di una scrofa: avendo mantenuto la sua natura divina, il suo aspetto \u00e8 a met\u00e0 tra un cinghiale e un essere umano, cos\u00ec prende il nome Zhu Ganglie (\"maiale dalle setole di ferro\") e si stabilisce nella Caverna del Sentiero delle Nuvole sul Monte della Benedizione, dove vive cibandosi dei viandanti di passaggio.\nPer sua ulteriore sfortuna, uno dei viandanti di passaggio \u00e8 la Bodhisattva Guanyin, e quando cerca di attaccarla se la deve vedere col principe Moksa che la protegge; quando viene a conoscenza della sua identit\u00e0 le si prostra e la supplica di salvarlo da quell'infelice condizione. Guanyin allora gli dice che avr\u00e0 la remissione delle sue colpe solo se accompagner\u00e0 il monaco in pellegrinaggio verso Occidente come suo discepolo: egli accetta e la Bodhisattva gli impartisce il nome buddhista Zhu Wuneng, comandandogli di obbedire agli otto divieti buddhisti (non mangiare le cinque erbe spinose e le tre carni proibite).\nZhu Bajie.\nPoich\u00e9 dopo svariati anni il monaco non si \u00e8 ancora fatto vivo, con una magia assume un aspetto umano, scende dalla montagna e giunge nel villaggio di Gao, dove bussa alla porta dell'anziano Squire Gao e chiede la mano di sua figlia; il vecchio acconsente, e Zhu Ganglie lavora molto nei campi per sdebitarsi, ma il suo aspetto sempre pi\u00f9 simile a quello di un cinghiale col passar del tempo insospettisce gli abitanti del villaggio, che emarginano il povero Squire accusandolo di aver accolto un mostro come genero.\nQuando Sanzang e Sun Wukong giungono nel villaggio quest'ultimo si offre di cacciare il demone in cambio dell'ospitalit\u00e0 al suo maestro, cos\u00ec prende le sembianze della fanciulla e attende che torni a casa: in questo modo ha occasione di interrogarlo discretamente, e comprendendo che le voci sul suo conto derivano pi\u00f9 che altro dal suo aspetto comincia a compatirlo (forse perch\u00e9 lo stesso Sun Wukong ha un aspetto che terrorizza molti). Determinato a compiere il suo dovere per\u00f2, si rivela nel suo vero aspetto, e Ganglie, avendolo gi\u00e0 incontrato nella sua precedente vita, scappa terrorizzato: quando i due si affrontano scopre di non poterlo scalfire, perci\u00f2 gli chiede cos'abbia contro di lui: in questo modo viene a sapere che il monaco che da tanto aspettava \u00e8 giunto ed \u00e8 a casa sua, cos\u00ec segue docilmente Sun Wukong per riverire il santo Sanzang e diventare suo discepolo.\nSanzang gli dar\u00e0 il nomignolo Zhu Bajie per ricordargli di non violare gli otto divieti, cosa per lui alquanto difficile, essendo un maiale; la prima doccia fredda, a lui che sperava di poter riprendere a mangiare carne all'arrivo del monaco, arriva quando questo gli dice che non solo dovr\u00e0 darsi al vegetarismo, ma dovr\u00e0 anche rinunciare alle donne (\"non sei mica un prete taoista\", gli fa notare Sun Wukong con un ghigno): tuttavia grazie all'interessamento di Sun Wukong (che voleva questa concessione anche per s\u00e9) ottiene la libert\u00e0 di bere alcolici a patto di non esagerare.\nI suoi compagni di viaggio hanno generalmente la stessa idea su di lui: \u00e8 un idiota. Sun Wukong lo chiama \"pigro idiota\" () praticamente sempre, e occasionalmente anche Sanzang lo marchia con questo attributo; d'altronde proprio la sua stupidit\u00e0 e la sua pigrizia, contrapposte alla furbizia e all'energia di Sun Wukong, animer\u00e0 molti dialoghi del romanzo."}
{"id": "442508", "revid": "287204", "url": "https://it.wikipedia.org/wiki?curid=442508", "title": "Zhu Bajie", "text": ""}
{"id": "442515", "revid": "124344332", "url": "https://it.wikipedia.org/wiki?curid=442515", "title": "Giovanni I del Monferrato", "text": "Giovanni I, privo di eredi legittimi, design\u00f2 come suo unico erede il nipote Teodoro, figlio della sorella Violante che aveva sposato l'Imperatore bizantino Andronico II Paleologo. Giovanni I fu infatti l'ultimo marchese del Monferrato appartenente alla dinastia degli Aleramici, aprendo cos\u00ec le porte alla nuova dinastia dei Paleologi di Monferrato.\nBiografia.\nGiovinezza.\nGiovanni I fu l'ultimo \"Marchese di Monferrato e Signore d'Ivrea\" appartenente alla famiglia discendente da Aleramo. Da giovane venne posto sotto la tutela del marchese di Saluzzo Tommaso, che aveva preso la difesa dei territori monferrini dopo che Guglielmo VII era stato catturato dai nemici.\nAscesa.\nAlla morte di Guglielmo il territorio venne comunque sconvolto dalle guerre tra i vari comuni piemontesi. A prendere le difese del marchesato intervenne allora Carlo II d'Angi\u00f2, re di Napoli, intenzionato dopo i conflitti sorti con il padre di Giovanni a instaurare un rapporto di vassallaggio in Piemonte.\nA fianco di Carlo II e di Tommaso di Saluzzo, cui rinnov\u00f2 alcune investiture su certi borghi piemontesi tra cui Dogliani, combatt\u00e9 contro Asti e Alessandria per riprendersi i territori del padre, ma si trov\u00f2 davanti ad una situazione drasticamente mutata dopo la morte del padre: troppi nemici bramavano di impossessarsi del Monferrato. Milano, e i Savoia in primo luogo, che vedevano in una possibile rinascita della potenza del territorio monferrino come un attentato alla loro politica espansionistica. In particolare Filippo I di Savoia temeva che Giovanni avesse a cuore la riconquista di Collegno, Grugliasco, Torino e Pianezza, importanti centri del potere gi\u00e0 passati sotto il controllo monferrino all'epoca di Guglielmo VII.\nMatrimonio.\nSi spos\u00f2 nel 23 marzo 1296 con Margherita (? - 6 luglio 1339 / 6 agosto 1349), figlia di Amedeo V di Savoia e prima moglie Sibylle de Baug\u00e9, Dame de Miribel, senza discendenza.\nUltimi tempi e morte.\nInizialmente la lega capitanata da Giovanni di Monferrato contro Matteo I Visconti ebbe successo, riuscendo a cacciarlo dalla citt\u00e0 nel 1302. Nel 1303 Giovanni ottenne la sottomissione di Asti. Mentre stava progettando altre campagne contro i Savoia, si ammal\u00f2 gravemente nel gennaio 1305. Si spense qualche giorno dopo avere espresso testamento, nel quale veniva affidata la gestione delle terre del marchesato al comune di Pavia.\nGiovanni venne sepolto con i suoi avi nell'abbazia di Santa Maria di Lucedio."}
{"id": "442519", "revid": "106908", "url": "https://it.wikipedia.org/wiki?curid=442519", "title": "White Book", "text": "Il White Book (Book Bianco), \u00e8 stato commercializzato dalla Sony, dalla Philips, dalla Matsushita e dalla JVC nel 1987 come standard per compact disc per memorizzare non soltanto suoni ma anche fotografie e filmati.\nVendita ed utilizzo.\nQuesti dischi, molto usati in Asia, sono venduti sotto il nome di Video CD o VCD e sono i predecessori dei SVCD e dei DVD.\nViene anche usato per indicare altri formati, come CD-Ready (o \"CD-I Ready\"), che \u00e8 un CD-Audio che include una applicazione CD-i. Questo formato estende il pre-gap dei CD-Audio e inserisce uno speciale dato CD-i dentro di esso.\nSpecifiche tecniche.\nQui sono riportate alcune informazioni del formato VCD (comprendenti audio e video):"}
{"id": "442528", "revid": "590", "url": "https://it.wikipedia.org/wiki?curid=442528", "title": "Regno d'Italia (1861-1946)", "text": "Il Regno d'Italia fu lo Stato italiano unitario proclamato il 17 marzo 1861 durante il \"Risorgimento\", in seguito alla Seconda guerra d'indipendenza combattuta dal Regno di Sardegna per conseguire l'unificazione nazionale italiana, poi proseguita con la Terza guerra d'indipendenza italiana nel 1866 e l'annessione dello Stato Pontificio, con la conseguente presa di Roma, nel 1870.\nIl completamento dell'unit\u00e0 territoriale avvenne tuttavia solo al termine della prima guerra mondiale, considerata come la quarta guerra d'indipendenza italiana, il 4 novembre 1918 (giorno della diramazione del Bollettino della Vittoria che annunciava che l'Impero austro-ungarico si arrendeva all'Italia) in base all'armistizio firmato a Villa Giusti, nei pressi di Padova. Con il successivo trattato di Saint-Germain-en-Laye, nel 1919, l'Italia complet\u00f2 l'unit\u00e0 nazionale con l'annessione di Trento, Trieste, l'Istria e parte della Dalmazia.\nDal 1861 al 1946 fu una monarchia costituzionale basata sullo Statuto Albertino, concesso nel 1848 da Carlo Alberto di Savoia ai suoi sudditi del Regno di Sardegna, prima di abdicare l'anno successivo. Al vertice dello Stato vi era il re, il quale riassumeva in s\u00e9 i tre poteri legislativo, esecutivo e giudiziario seppur esercitati non in maniera assoluta. Tale forma di governo fu avversata dalle frange repubblicane (oltrech\u00e9 internazionaliste e anarchiche) e si concretizz\u00f2 soprattutto in due note vicende: la fucilazione di Pietro Barsanti (considerato il primo martire della Repubblica Italiana) e l'attentato di Giovanni Passannante, di fede anarchica.\nNel periodo del Regno d'Italia fu a pi\u00f9 riprese intrapresa la costituzione di possedimenti coloniali che compresero domini in Africa orientale, in Libia e nel Mediterraneo, e una concessione a Tientsin, in Cina. Il Regno d'Italia prese parte alla terza guerra d'indipendenza, a diverse guerre coloniali e a due conflitti mondiali.\nNel 1946 l'Italia divenne una repubblica e nello stesso anno fu dotata di un'Assemblea Costituente al fine di redigere una costituzione avente valore di legge suprema dello Stato repubblicano, onde sostituire lo Statuto Albertino sino ad allora vigente. La trasformazione nell'attuale assetto istituzionale avvenne in seguito a un referendum tenutosi il 2 e 3 giugno, che sanc\u00ec la nascita della Repubblica Italiana, che il 1\u00ba gennaio 1948 si dot\u00f2 di nuova Costituzione.\nStoria.\nL'unificazione italiana.\nLa seconda guerra d'indipendenza.\nIl processo di unificazione italiana, intensificato dai moti del 1848 e rallentato dalla sconfitta del Regno di Sardegna nella prima guerra d'indipendenza, si rinnov\u00f2 su spinta della borghesia e dell'aristocrazia liberale rappresentata dalla destra storica nella figura di Camillo Benso, conte di Cavour, che nel 1852 grazie a un accordo la sinistra storica di Urbano Rattazzi riusc\u00ec a formare su incarico del re Vittorio Emanuele II il suo primo governo. Per conseguire l'unificazione Cavour ritenne necessario rafforzare l'alleanza con la Francia di Napoleone III combattendo al suo fianco nella guerra di Crimea, iniziata nel 1853 e terminata nel 1856 con la vittoria della coalizione e il congresso di Parigi. \nLa vicinanza alla Francia consent\u00ec a Cavour di incontrare nella notte tra 20 e il 21 luglio 1858 Napoleone III per concordare il futuro assetto geopolitico della penisola italiana in quelli che saranno definiti gli accordi di Plombi\u00e8res. In seguito a un'ipotetica guerra contro l'Impero austriaco da parte dell'alleanza franco-piemontese il Regno di Sardegna avrebbe ottenuto il Regno Lombardo-Veneto, i ducati dell'Emilia e la Romagna pontificia unificandoli sotto la dinastia Savoia nel Regno dell'Alta Italia. La Francia avrebbe ottenuto il Ducato di Savoia, la citt\u00e0 di Nizza mentre avrebbe creato sotto la sua influenza uno stato in Italia centrale composto dal Granducato di Toscana e dalle restanti province dello Stato Pontificio, ad eccezione Roma che sarebbe andata al Papa; sorte analoga sarebbe toccata al Regno delle Due Sicilie.\nScoppiata la seconda guerra di indipendenza, tuttavia, il progetto naufrag\u00f2 a causa della decisione unilaterale di Napoleone III di uscire dal conflitto (armistizio di Villafranca), consentendo cos\u00ec al Regno di Sardegna di acquisire la sola Lombardia, e non l'intero Regno Lombardo-Veneto come da accordi.\nDopo l'armistizio il piano di una penisola italiana suddivisa in tre regni fall\u00ec sia a causa delle rivolte scoppiate in Emilia, Romagna e Toscana, dell'opposizione di Garibaldi, dei mazziniani, e anche di quella re Francesco II delle Due Sicilie, che rifiut\u00f2 nel 1859 una proposta del Regno di Sardegna di alleanza per un comune attacco allo Stato Pontificio, poich\u00e9 non voleva acquisire territori appartenenti al papa.\nIl periodo del regno di Vittorio Emanuele II di Savoia che va dal 1859 al 1861 viene anche indicato come \"Vittorio Emanuele II Re Eletto\". Infatti, nel 1860 il Ducato di Parma e Piacenza, il Ducato di Modena e Reggio, il Granducato di Toscana e la Romagna pontificia votarono dei plebisciti per l'unione con il Regno. Nello stesso anno con la vittoria della spedizione dei Mille vengono annessi i territori del Regno delle Due Sicilie, e con l'intervento piemontese le Marche, l'Umbria, Benevento e Pontecorvo, tolti allo Stato Pontificio. Tutti questi territori saranno annessi ufficialmente al Regno tramite plebisciti, ratificati dal parlamento, e pubblicati sulla gazzetta ufficiale del Regno n.306 del 26 dicembre 1860. Su richiesta dalla Francia di Napoleone III, in cambio dell'aiuto militare ricevuto contro gli austriaci, il Regno di Sardegna concesse la Contea di Nizza e il Ducato di Savoia.\nVittorio Emanuele II (1861-1878).\nLa proclamazione del Regno d'Italia.\nIl 21 febbraio 1861 la nuova Camera dei deputati approv\u00f2 un disegno di legge con il quale Vittorio Emanuele II assunse il titolo di \"Re d'Italia\", assumendone il titolo per s\u00e9 e per i suoi successori. La legge 17 marzo 1861 n. 4671, pubblicata sulla Gazzetta ufficiale del Regno d'Italia del 17 marzo 1861 (formalmente per\u00f2 una legge del Regno di Sardegna) sanc\u00ec l'assunzione da parte del monarca sabaudo del titolo di re.\nDal punto di vista istituzionale e giuridico assunse la struttura e le norme del Regno di Sardegna, esso fu infatti \"de jure\" una monarchia costituzionale, secondo la lettera dello Statuto Albertino del 1848. Il Re nominava il governo, che era responsabile di fronte al sovrano e non al parlamento; il re manteneva inoltre prerogative in politica estera e, per consuetudine, sceglieva i ministri militari (Guerra e Marina).\nIl diritto di voto era attribuito, secondo la legge elettorale piemontese del 1848, in base al censo; in questo modo gli aventi diritto al voto costituivano appena il 2% della popolazione. Le basi del nuovo regime erano quindi estremamente ristrette, conferendogli una grande fragilit\u00e0. Tornando al 1861 il Regno d'Italia si configurava come una delle maggiori nazioni d'Europa, almeno a livello di popolazione e di superficie (22 milioni su una superficie di ma non poteva considerarsi una grande potenza, a causa soprattutto della sua debolezza economica e politica. Le differenze economiche, sociali e culturali ereditate dal passato ostacolavano la costruzione di uno Stato unitario.\nAccanto ad aree tradizionalmente industrializzate coinvolte in processi di rapida modernizzazione (soprattutto le grandi citt\u00e0 e le ex capitali), esistevano situazioni statiche ed arcaiche riguardanti soprattutto l'estesissimo mondo agricolo e rurale italiano. L'estraneit\u00e0 delle masse popolari al regno unitario si pales\u00f2 in una serie di sommosse, rivolte, fino a una diffusa guerriglia contro il governo unitario, il cosiddetto brigantaggio, che interess\u00f2 principalmente le province meridionali (1861-1865), impegnando gran parte del neonato esercito in una repressione spietata, tanto da venire considerata da molti una vera e propria guerra civile.\nQuest'ultimo avvenimento in particolare fu uno dei primi e pi\u00f9 tragici aspetti della cosiddetta \"questione meridionale\". Ulteriore elemento di fragilit\u00e0 era costituito dall'ostilit\u00e0 della Chiesa cattolica e del clero nei confronti del nuovo Stato liberale, ostilit\u00e0 alimentata dalla Legge Rattazzi, che si sarebbe rafforzata dopo il 1870 con la presa di Roma (questione romana).\nI governi della Destra storica.\nA far fronte a queste difficolt\u00e0 si trov\u00f2 la Destra storica, raggruppamento erede di Cavour, espressione della borghesia liberal-moderata. I suoi esponenti erano soprattutto grandi proprietari terrieri e industriali, nonch\u00e9 militari (Ricasoli, Sella, Minghetti, Spaventa, Lanza, La Marmora, Visconti Venosta).\nGli uomini della Destra affrontarono i problemi del Paese con energica durezza: estesero a tutta la Penisola gli ordinamenti legislativi piemontesi (processo chiamato \"Piemontesizzazione\"); adottarono un sistema fortemente accentrato, accantonando i progetti di autonomie locali (Minghetti), se non di federalismo; applicarono un'onerosa tassazione sui beni di consumo, come la tassa sul macinato, che gravava soprattutto sui ceti meno abbienti, per colmare l'ingentissimo disavanzo del bilancio. In politica estera, gli uomini della Destra storica vennero assorbiti dai problemi del completamento dell'Unit\u00e0; il Veneto venne annesso al Regno d'Italia in seguito alla terza guerra di indipendenza.\nPer quanto riguarda Roma, la Destra cerc\u00f2 di risolvere la questione con il metodo diplomatico, ma si dovette scontrare con l'opposizione del Papa, di Napoleone III e della Sinistra, che tent\u00f2 di percorrere la via insurrezionale (tentativi di Garibaldi, 1862 e 1867). Nel 1864 venne stipulata con la Francia la Convenzione di settembre, che imponeva all'Italia il trasferimento della capitale da Torino ad un'altra citt\u00e0; la scelta cadde su Firenze, suscitando l'opposizione dei Torinesi (Strage di Torino). Nel 1870, con la breccia di Porta Pia, Roma venne conquistata da un gruppo di bersaglieri e divenne capitale d'Italia l'anno seguente. Il Papa, ritenendosi aggredito, si proclam\u00f2 prigioniero e lanci\u00f2 virulenti attacchi allo Stato italiano, istigando per reazione una altrettanto virulenta campagna laicista e anticlericale da parte della Sinistra. Il governo regol\u00f2 unilateralmente i rapporti Stato-Chiesa con la legge delle guarentigie; il Papa respinse la legge e, disconoscendo la situazione di fatto, proib\u00ec ai cattolici di partecipare alla vita politica del Regno, secondo la formula \u00abn\u00e9 eletti, n\u00e9 elettori\u00bb (\"non expedit\").\nDopo aver ottenuto una maggioranza schiacciante nelle elezioni del 1861, la Destra vide ridursi progressivamente i suoi consensi, pur mantenendo la maggioranza. Nel 1876 venne conseguito il pareggio del bilancio dello Stato, ma gravi problemi rimanevano sul tappeto: il divario fra popolazione ed istituzioni, l'arretratezza economica e sociale, gli squilibri territoriali. Un voto parlamentare port\u00f2 alla caduta del governo di Marco Minghetti, e al conferimento della carica di primo ministro ad Agostino Depretis, guida della Sinistra storica. Finiva un'epoca: solo pochi mesi dopo, Vittorio Emanuele II mor\u00ec, e sul trono gli successe Umberto I.\nRegno di Umberto I (1878-1900).\nI governi della Sinistra storica.\nDepretis form\u00f2 un governo che, oltre all'appoggio della Sinistra, schieramento di cui faceva parte, si reggeva anche sull'appoggio di una parte della Destra, quella che aveva contribuito alla caduta del governo Minghetti. Nella sua azione di governo, Depretis cerc\u00f2 sempre ampie convergenze su singoli temi con settori dell'opposizione, dando vita al fenomeno del trasformismo.\nNel 1876, la Sinistra si present\u00f2 alle elezioni con un programma protezionista. Si faceva portavoce delle rivendicazioni contro la Destra storica. Con la crisi economica in Europa (1873) crebbe la miseria dei braccianti; questo provoc\u00f2 i primi scioperi agricoli. Il protezionismo si tradusse nell'intervento dello Stato, aggiunto ai dazi doganali, che limitavano le importazioni e favorivano il commercio interno. L'interesse del governo si rivolse al rafforzamento dell'industria: grazie agli incentivi statali e al protezionismo nacquero le Acciaierie di Terni e le Officine Meccaniche Breda nel 1884; si svilupparono le infrastrutture; la produzione industriale aument\u00f2.\nL'ossessione del governo italiano era di portare il Paese su una posizione adeguata a livello internazionale; per questo motivo venne acquistata nel 1882 la Baia di Assab dalla Compagnia Rubattino, da cui part\u00ec in seguito l'avventura coloniale nell'Africa orientale. La Sinistra storica cerc\u00f2 di migliorare le condizioni di vita della popolazione: con la legge Coppino del 1877 fu ribadita l'istruzione obbligatoria e con la riforma della legge elettorale del 1882 il diritto di voto fu esteso a chi avesse frequentato i primi due anni di scuola o pagasse almeno 20 lire di tasse annue.\nDepretis avvi\u00f2 anche una serie di inchieste sulle condizioni di vita dei contadini nella penisola, la pi\u00f9 famosa delle quali fu l'inchiesta Jacini. Tali iniziative rivelarono una grande miseria e pessime condizioni igieniche; l'infanzia era spesso vittima della difterite mentre gli adulti soffrivano di pellagra per malnutrizione. Tuttavia le finanze dello Stato venivano dissipate dalla politica coloniale e dai finanziamenti industriali: non furono realizzate nuove strutture scolastiche n\u00e9 bonifiche o migliorie agricole. Negli ultimi anni dell'Ottocento il Regno fu afflitto da un'emigrazione di massa, nel corso della quale milioni di contadini si trasferirono nelle Americhe e in altri stati europei.\nIn quel periodo, per\u00f2, l'Italia fece anche un decisivo passo in avanti, avvicinandosi ai paesi pi\u00f9 moderni. Ebbe inizio un ciclo di rapida industrializzazione; si afferm\u00f2 il movimento operaio; l'economia progred\u00ec, favorita dall'adozione di misure protezionistiche e dai finanziamenti concessi dallo Stato e da alcune importanti banche (Banca Commerciale Italiana, Credito Italiano). L'industrializzazione ebbe i suoi punti di forza nella siderurgia (gli operai del settore tra il 1902 e il 1914 aumentarono da a e nella nuova industria idroelettrica. Quest'ultima sembrava risolvere una delle debolezze dell'Italia, Paese privo di materie prime essenziali come il carbone e il ferro. Utilizzando l'acqua dei laghi alpini e dei fiumi fu possibile ottenere energia senza dipendere dall'estero per l'acquisto del carbone: la produzione di energia idroelettrica, tra il 1900 e il 1914, sal\u00ec da 100 a milioni di kWh.\nL'industria tessile mantenne una posizione di rilievo con prodotti venduti sia sul mercato interno sia su quello internazionale. Anche l'industria meccanica cominci\u00f2 ad affermarsi nel settore dei trasporti (auto, treni) e delle macchine utensili. Ciononostante l'economia conservava forti squilibri tra il Nord del Paese, industrializzato e moderno, e il Sud, arretrato e prevalentemente agricolo. La modernizzazione si manifest\u00f2 anche nelle forme della vita politica e del conflitto sociale. Nel 1892 fu fondato a Genova da Filippo Turati il Partito Socialista Italiano, principale referente del movimento operaio fino all'avvento del fascismo.\nUna grande esplosione di protesta popolare si registr\u00f2 in Sicilia dopo il 1890 e vide migliaia di contadini, spinti dalla crisi che impoveriva l'economia dell'isola, battersi per una riforma agraria. Il governo, presieduto da Francesco Crispi, decret\u00f2 l'occupazione militare della Sicilia e la condanna dei capi sindacali. Con Francesco Crispi, appunto, che assunse la carica di Primo Ministro dopo la scomparsa di Depretis nel 1887, la Sinistra prese una svolta autoritaria, nel tentativo di consolidare i possedimenti coloniali e di estenderli all'intera Etiopia; di sviluppare il mercato interno favorendo l'esportazione verso nuovi mercati. La realt\u00e0 era ben diversa, per\u00f2, dal progetto di Crispi.\nSoprattutto una forte collusione tra potere economico e potere politico (si ricordi anche lo Scandalo della Banca Romana) paralizzava lo sviluppo del Paese e soprattutto del Mezzogiorno. Alcuni economisti ritengono che l'economia sia stata in questo periodo \"un processo artificioso\" prodotto dallo statalismo economico e non dalla libera iniziativa privata. Il governo della Sinistra storica si concluse nel 1896, con le dimissioni di Crispi, pochi mesi dopo la schiacciante sconfitta italiana ad Adua, dove si contarono circa cinquemila morti. L'iniziativa coloniale italiana non aveva cambiato la posizione del Paese sullo scacchiere internazionale.\nLa politica estera e l'alleanza con gli Imperi centrali.\nNel 1878 l'equilibrio europeo concordato a Vienna rischi\u00f2 di essere sconvolto dagli esiti della guerra russo-turca e dai successivi accordi di pace che fecero crescere la sfera di influenza russa nella penisola balcanica. Il cancelliere Bismarck, preoccupato di questo, convoc\u00f2 d'urgenza una conferenza a Berlino alla quale partecip\u00f2, come rappresentante del Regno d'Italia, il Ministro degli Esteri Luigi Corti.\nDa questo congresso, l'Impero russo vide praticamente annullati i vantaggi ottenuti con il trattato, e all'Austria-Ungheria fu assegnata la Bosnia-Erzegovina, all'Inghilterra l'isola di Cipro e alla Francia fu assicurato l'appoggio per l'occupazione della Tunisia.\nL'Italia non ottenne alcun vantaggio di nessun genere e la delusione che ne sussegu\u00ec fu grande; ma ancora pi\u00f9 gravi furono le conseguenze che ne derivarono, prima di tutte la conquista della Tunisia nel 1881 da parte della Francia.\nOra la vicinanza alla Sicilia della Repubblica transalpina rappresentava la pi\u00f9 grave minaccia per il territorio italiano e principale avversario per gli interessi del Regno. Nei confronti della Francia si venne a creare un sentimento di timore che fece passare in secondo piano il vecchio rancore verso Vienna, nonostante questa occupasse ancora terre italiane. Cos\u00ec il Regno and\u00f2 a cercare un suo posto tra le potenze europee dalle quali sarebbe risultato pi\u00f9 forte, tanto pi\u00f9 forti sarebbero stati i suoi alleati; guard\u00f2 cos\u00ec alla Germania, alleata all'Austria-Ungheria. Il 20 maggio 1882 si concluse il primo trattato della Triplice Alleanza, un accordo di natura \"difensiva\" di valore quinquennale che fu rinnovato una prima volta il 20 febbraio 1887, anche se furono siglati due distinti accordi bilaterali Italia-Austria e Italia-Germania che stabilivano l'impegno dei firmatari a mantenere lo \"status quo\" nei Balcani. L'ultimo rinnovo del trattato avvenne il 5 dicembre 1912, a seguito di altri due rinnovi precedenti.\nCrisi di fine secolo.\nNegli ultimi anni del secolo a una nuova ondata di scioperi il governo rispose con una dura repressione, il cui culmine si ebbe per i moti di Milano del maggio del 1898, quando il generale Bava Beccaris fece aprire il fuoco sulla folla che reclamava pane e lavoro. Con la proclamazione dello stato d'assedio, la polizia arrest\u00f2 i dirigenti socialisti, chiuse i giornali di opposizione e le sedi dei partiti operai.\nLa situazione italiana si trov\u00f2 allora a un passaggio difficile. C'era il rischio che prevalesse un governo reazionario. L'attentato in cui mor\u00ec il re Umberto I, compiuto a Monza nel 1900 dall'anarchico Gaetano Bresci, rese pi\u00f9 tesa la situazione. D'altra parte diversi uomini della borghesia industriale e i partiti di sinistra (socialisti, repubblicani e radicali) puntavano invece a una svolta democratica. Questa si present\u00f2 nel 1901, quando il nuovo re Vittorio Emanuele III affid\u00f2 la carica di primo ministro a Giuseppe Zanardelli, un liberale che si era pronunciato contro la repressione.\nEconomia italiana del XIX secolo.\nL'economia italiana del XIX secolo risentiva dell'unit\u00e0 nazionale conquistata da troppo poco tempo, delle contraddizioni politico-economiche delle diverse regioni unificate, delle forti disparit\u00e0 socioeconomiche fra il Settentrione e il Meridione del Paese, esemplificate poi nella cosiddetta questione meridionale, oltre che del mutato assetto geopolitico dell'Europa dopo il 1870.\nOltre ai collegamenti interni fra le varie regioni, ormai in via di ultimazione, l'Italia era collegata con la Francia e l'Europa Centrale. Tutto ci\u00f2 consentiva lo sviluppo di un vero mercato nazionale e internazionale, anche se la stessa povert\u00e0 del mercato interno rappresentava un ostacolo al suo sviluppo.\nRegno di Vittorio Emanuele III (1900-1946).\nL'anteguerra.\nVittorio Emanuele nacque a Napoli l'11 novembre 1869, figlio di Umberto e di Margherita di Savoia. Nel 1896 spos\u00f2 Elena di Montenegro e sal\u00ec al trono nel 1900, quando il padre venne assassinato. Promotore di una politica riformatrice, sostenne l'azione politica di Giuseppe Zanardelli e Giovanni Giolitti. Si mostr\u00f2 favorevole, nel 1911, all'invasione della Libia, preceduta da una grande campagna propagandistica.\nIl periodo compreso tra il 1901 e il 1913 fu dominato dalla figura dello statista Giovanni Giolitti: la modernizzazione dello Stato liberale, insieme con le prime riforme di carattere sociale, nate in un clima di positivo rapporto tra governo e settori moderati del socialismo, ne fu il tratto caratterizzante. Importanti furono le posizioni riformistiche prevalse tra le file del partito socialista, che posero in minoranza l'ala massimalista, fautrice di uno scontro sociale e politico senza mediazioni. La svolta nel partito socialista trov\u00f2 giustificazione nella linea politica tenuta da Giolitti, che si caratterizz\u00f2 per un nuovo atteggiamento di neutralit\u00e0 governativa nei conflitti di lavoro, lasciando che fossero risolti dalle parti in causa: industriali e operai.\nAi governi presieduti da Giolitti risalgono le prime leggi speciali per lo sviluppo del Mezzogiorno, imperniate sul principio del credito agevolato alle imprese e riguardanti la Basilicata, la Calabria, la Sicilia, la Sardegna e Napoli: in quest'ultimo caso fu possibile ultimare rapidamente il centro siderurgico di Bagnoli. Un altro importante progetto port\u00f2 alla statalizzazione delle ferrovie approvata dal Parlamento nel 1905, che metteva l'Italia al passo con gli altri paesi europei in un settore essenziale allo sviluppo. Nel 1912 una legge per finanziare le pensioni di invalidit\u00e0 e di vecchiaia per i lavoratori inaugurava la moderna legislazione sociale in Italia.\nL'et\u00e0 giolittiana fu contrassegnata da una forte crescita economica che fece registrare notevoli tassi di sviluppo nel settore industriale, con conseguente aumento del reddito di molti italiani. Tuttavia, gli indici altrettanto elevati dell'emigrazione all'estero (circa 8 milioni di italiani lasciarono il Paese in dieci anni) confermavano i radicati squilibri tra nord e sud e tra citt\u00e0 e campagna. L'Italia, alleata con la Germania, le cui ambizioni coloniali erano osteggiate da Gran Bretagna e Francia, trov\u00f2 il pretesto per agire al di fuori dei vincoli della Triplice Alleanza (Germania, Italia, Austria-Ungheria).\nFavorevoli alla campagna furono i grandi gruppi finanziari, come il Banco di Roma e la Banca Commerciale, ed esponenti della corrente nazionalista. Contrari erano i socialisti e alcuni rappresentanti del movimento democratico. Avanzata, il 29 settembre 1911, la dichiarazione di guerra alla Turchia, i 100\u00a0000 uomini del generale Carlo Caneva occuparono Cirenaica e Tripolitania in ottobre, dichiarandole territorio italiano il 5 novembre.\nNel maggio 1912 truppe italiane agli ordini del generale Giovanni Ameglio occuparono Rodi e il Dodecaneso. La Turchia, incapace di rispondere efficacemente alle manovre italiane, accett\u00f2 i termini stabiliti nella pace di Losanna (18 ottobre 1912), in cui si stabiliva che l'Italia doveva ritirare le truppe dalle isole egee, mentre la Turchia cedeva la Libia al Governo italiano. Dato che la Turchia si rifiutava di cedere la Libia, l'Italia non ritir\u00f2 il contingente dal Dodecaneso, dove rimase invece per tutta la durata della prima guerra mondiale.\nNel 1923 il trattato di Losanna assegnava ufficialmente il Dodecaneso e Rodi all'Italia; sarebbero rimaste sue colonie fino al 1945.\nLa Grande Guerra e i trattati di pace.\nL'azione austro-ungarica contro la Serbia era contraria agli interessi italiani, ma Roma ammetteva pure l'ipotesi di fornire all'alleata sostegno contro la Serbia, in cambio di compensi territoriali, ai sensi dell'articolo VII del Trattato della Triplice Alleanza. Per Roma, tali compensi territoriali dovevano consistere nelle province italiane dell'impero asburgico, in particolare nel Trentino. Pressato dalla Germania, il governo asburgico concesse la legittimit\u00e0 dell'interpretazione italiana dell'articolo VII, ma condizion\u00f2 il riconoscimento dei compensi alla partecipazione italiana alla guerra. Inoltre, il governo asburgico respinse seccamente l'idea che i compensi potessero consistere in territori del suo impero (come il Trentino). Ci\u00f2 persuase il governo italiano che gli eventuali compensi concessi non sarebbero stati tali da giustificare lo sforzo bellico, n\u00e9 a convincere l'opinione pubblica italiana dell'opportunit\u00e0 di scendere in guerra con Vienna e Berlino. Anche perch\u00e9 l'Italia era largamente impreparata ad affrontare un conflitto di ampie proporzioni. La neutralit\u00e0 fu dunque il risultato di una situazione in cui l'Italia aveva molto da rischiare, e poco da guadagnare, dalla partecipazione alla guerra al fianco di Vienna e Berlino.\nNel 1915, Vittorio Emanuele III si dimostr\u00f2 ancora una volta favorevole all'entrata in guerra a fianco di Gran Bretagna, Francia e Russia. Allo scoppio della prima guerra mondiale, si rec\u00f2 personalmente al quartier generale in Veneto, anche se il comando era tenuto da Luigi Cadorna, lasciando la luogotenenza del Regno allo zio Tommaso, duca di Genova. Fino al 1917 la situazione del fronte era stabile, con pochissime conquiste e decine di migliaia di vittime da entrambi i lati.\nTuttavia, nell'ottobre del 1917 una forte scossa alla guerra sul fronte italiano: la disfatta di Caporetto. Per l'organizzazione politica e militare italiana fu una rivoluzione: il Comando dell'esercito venne affidato ad Armando Diaz (il \"Duca della Vittoria\") e il Governo presieduto da Paolo Boselli fu costretto alle dimissioni. Verr\u00e0 subito sostituito da Vittorio Emanuele Orlando, che poi parteciper\u00e0 alla Conferenza di Pace di Parigi, grazie al quale l'Italia ottenne il Trentino-Alto Adige, Trieste, Gorizia, l'Istria, Zara e le isole del Carnaro, di Lagosta, di Cazza e di Pelagosa.\nIl regno tra le due guerre mondiali.\nIn Italia il ritorno alla pace mise allo scoperto le fragilit\u00e0 del sistema economico, chiamato alla riconversione dalla produzione bellica a quella civile: debito pubblico alle stelle, inflazione e disoccupazione erano le eredit\u00e0 del conflitto. Nell'opinione pubblica si insinu\u00f2 il mito della \"vittoria mutilata\" allorch\u00e9 alla conferenza di pace fu negata all'Italia la cessione della Dalmazia e di Fiume, in base al principio dell'autodeterminazione dei popoli. A nulla serv\u00ec il gesto di rottura compiuto dai ministri plenipotenziari, Vittorio Emanuele Orlando e Sidney Sonnino, i quali nell'aprile del 1919 abbandonarono per protesta la conferenza di Parigi, salvo farvi ritorno poco dopo per la firma dei trattati conclusivi, nei quali venivano riconosciuti all'Italia Trento, Trieste e l'Istria. In un clima di delusione ebbero buon gioco i nazionalisti a fare sentire la loro protesta e ad applaudire l'occupazione di Fiume effettuata nel settembre del 1919 dai volontari guidati dal poeta Gabriele D'Annunzio e fiancheggiati da truppe sediziose dell'esercito.\nA partire dal 1919 gli operai nelle fabbriche e i braccianti nelle campagne scesero in sciopero per rivendicare aumenti salariali e migliori condizioni di vita; ma agiva in loro anche il richiamo alla rivoluzione socialista, sull'esempio di quella in atto nella Russia di Lenin, iniziava il biennio rosso. Il movimento popolare, indirizzato dai sindacati e dal Partito socialista, manc\u00f2 di una chiara linea di conduzione perch\u00e9 venne disorientato dalle divisioni all'interno della sinistra, in particolare dallo scontro tra massimalisti e riformisti. Raggiunse l'acme con l'occupazione delle fabbriche del Nord (1920), per poi declinare rapidamente.\nIntanto in quegli anni si affacciarono nuove formazioni politiche, espressione di ideologie moderne. Nel 1919 fu fondato dal sacerdote Luigi Sturzo il Partito Popolare Italiano, sotto gli auspici della Chiesa. Lo stesso anno vide venire alla luce il movimento fascista, nato per iniziativa di Benito Mussolini come forza extraparlamentare col nome di Fasci italiani di combattimento, in difesa degli ideali nazionalistici e con un radicalismo antisocialista; esso si rivolgeva soprattutto agli ex combattenti e ai ceti medi, facendo leva sullo spauracchio (non del tutto infondato) di una rivoluzione comunista. Nel 1921 a Livorno da una scissione in seno al partito socialista nacque il Partito Comunista d'Italia: Antonio Gramsci ne era il leader teorico.\nNelle istituzioni si riflettevano le tensioni presenti nella societ\u00e0. Nel giugno del 1920 fece ritorno alla presidenza del consiglio Giolitti, che per esperienza e prestigio si pensava potesse comporre i contrasti politici. Egli risolse la questione di Fiume, firmando con la Jugoslavia il trattato di Rapallo (12 novembre 1920), che riconosceva all'Italia Zara e le isole di Cherso, Lussino, Pelagosa, Lagosta e Cazza, e faceva di Fiume una citt\u00e0 libera: tale sarebbe rimasta fino al 1924, anno in cui, con il trattato di Roma, pass\u00f2 sotto la sovranit\u00e0 italiana. Le difficolt\u00e0 per Giolitti vennero dalla situazione interna, perch\u00e9 cresceva nei ceti medi e nei possidenti, allarmati dalle vittorie socialiste alle elezioni amministrative, l'attesa di una risposta autoritaria, mentre l'opinione pubblica moderata era turbata dal disordine e dalle violenze generate dai tumulti del movimento operaio da quanti speravano di innescare una situazione rivoluzionaria, a somiglianza di quanto era da poco accaduto in Russia, e che stava accadendo in quegli anni in altri paesi della Mitteleuropa come, ad esempio, nell'effimero caso della Repubblica dei consigli Bavarese.\nIl 18 settembre 1920, grazie ad un accordo italo-albanese (accordo di Tirana del 2 agosto 1920, in cambio delle pretese italiane su Valona) e ad un accordo con la Grecia, l'isola di Saseno entr\u00f2 a far parte dell'Italia, la quale la voleva per la sua posizione strategica all'imbocco del Mare Adriatico. Esauritosi il cos\u00ec definito biennio rosso (1919-1920) delle lotte operaie e contadine, la reazione dei ceti medi, degli agrari e degli industriali si indirizz\u00f2 verso il movimento fascista, le cui violenze vennero ingenuamente assolte come premessa a un auspicato \"ritorno all'ordine\".\nMussolini riusc\u00ec cos\u00ec a catalizzare sia le ambizioni di crescita sinora frustrate della piccola borghesia, disposta persino all'uso della violenza, sia lo spirito di rivalsa diffuso tra i grandi detentori di ricchezze, gli agrari in primo luogo, a questi si aggiungevano, come \"cani sciolti\", i molti studenti universitari affascinati dalla carica eversiva e rivoluzionaria dell'arditismo come dall'idealismo e dalla mistica fascista e infine tutti quei nazionalisti declinanti al patriottismo massimalista. Iniziarono allora le violenze delle squadre di volontari fascisti, le camicie nere, contro le sedi e gli uomini del movimento operaio e socialista. Nelle elezioni politiche del 1921 il Partito nazionale fascista, fondato in quell'anno, ottenne 35 deputati, un numero ancora inferiore a quello dei socialisti ma sufficiente a segnare la sconfitta dei partiti democratici, tra loro profondamente divisi.\nNell'ottobre del 1922 Mussolini chiam\u00f2 a raccolta i suoi uomini e li organizz\u00f2 in formazioni di carattere militare, a capo delle quali mise un quadrumvirato composto da Italo Balbo, Cesare Maria De Vecchi, Emilio De Bono e Michele Bianchi. Il 27 ottobre del 1922 le camicie nere si raccolsero in diverse parti d'Italia per dirigersi su Roma (marcia su Roma del 28 ottobre) e chiedere le dimissioni del governo presieduto da Luigi Facta. Questi si rivolse al re perch\u00e9 proclamasse lo stato d'assedio e sciogliesse la manifestazione. Ma Vittorio Emanuele III si oppose e affid\u00f2 a Mussolini l'incarico di formare il nuovo governo. In questo modo, Mussolini and\u00f2 al governo a capo di una coalizione di liberali e popolari, che ottenne la maggioranza nel voto parlamentare.\nAlla vigilia del Ventennio, Vittorio Emanuele III assunse una posizione incerta al profilarsi dell'era fascista. Mussolini, salito al potere nel 1922, port\u00f2 rapidamente il Paese ad una deriva autoritaria nel 1925. Il fascismo in Italia dur\u00f2 fino al 1943, allorquando in seguito ai disastri sui vari fronti militari durante la seconda guerra mondiale e all'approssimarsi dell'invasione alleata dell'Italia, Mussolini fu sfiduciato dal Gran Consiglio del Fascismo e fatto arrestare dal re.\nLa politica coloniale fascista (1926-39).\nIl fascismo in ambito coloniale propugnava l'Italia quale grande potenza, i cui sogni per\u00f2 erano stati disattesi dalle potenze vincitrici della prima guerra mondiale. Cos\u00ec fin dal suo esordio il fascismo persegu\u00ec l'obiettivo di rendere reale il sogno di un impero coloniale italiano. Questo disegno colonialista fu avviato prima in Libia dove nel corso del tempo l'Italia aveva perso il controllo di molte zone. Cos\u00ec Tra il 1926 e il 1931 il regime fascista, con una forte azione repressiva riusc\u00ec riprendere il controllo dell'intero territorio libico sia la parte costiera che l'entroterra. Successivamente nel 1936 fu avviata la guerra contro L'Abissinia, con la campagna del generale Rodolfo Graziani che conquist\u00f2 l'Abissinia con la totale noncuranza delle sanzioni economiche. La guerra all'Abissinia si concluse nel giro di un anno portando il 9 maggio 1936 alla proclamazione dell'impero, e alla nomina di Vittorio Emanuele III, quale Imperatore d'Etiopia. L'Italia fascista continu\u00f2 successivamente l'ingrandimento del proprio spazio coloniale annettendo a s\u00e9 l'Albania nel 1939 parallelamente alle conquiste tedesche nel resto d'Europa. In seguito all'ultima annessione il re assunse anche il titolo di Re d'Albania.\nIl regno durante la seconda guerra mondiale.\nA causa delle sanzioni economiche, l'Italia si ritrov\u00f2 in una situazione sfavorevole, alla quale Mussolini fece fronte con un regime autarchico. Il regime di autosufficienza economica rappresent\u00f2 una soluzione parziale, dato che all'economia era necessario il commercio: l'unica nazione disposta a commerciare con l'Italia fu la Germania nazista di Hitler, con la quale firm\u00f2 il Patto d'Acciaio (22 maggio 1939, firmato dai due Ministri degli Esteri: Joachim von Ribbentrop e Galeazzo Ciano), un accordo che sanciva aiuto reciproco in caso di un conflitto e si defin\u00ec cos\u00ec l'Asse Roma-Berlino.\nNel 1940, Vittorio Emanuele III, anche se personalmente contrario all'entrata in guerra al fianco della Germania nazista, non si oppose alla scelta di Mussolini. Nel 1943 la guerra volse al peggio per l'Asse, dunque il Re, pressato dalle gerarchie militari, destitu\u00ec Mussolini, sostituendolo con il maresciallo Pietro Badoglio, in seguito al pronunciamento del Gran Consiglio del Fascismo del 25 luglio 1943.\nNel luglio-agosto 1943 il generale Dwight D. Eisenhower guid\u00f2 lo sbarco in Sicilia: il 10 luglio alcune armate anglo-americane sbarcano sull'isola, liberata il 17 agosto. Mussolini venne fatto arrestare dal re il 26 luglio dello stesso anno, sfiduciato dal Partito Nazionale Fascista, imprigionato a Ponza, poi a La Maddalena e infine, il 27 agosto, a Campo Imperatore, dove venne liberato dai tedeschi il 12 settembre, condotto a Monaco da Hitler e riaccompagnato in Italia, dove il 23 settembre costitu\u00ec la Repubblica Sociale Italiana (RSI), o Repubblica di Sal\u00f2 (sul lago di Garda).\nIntanto il nuovo capo del governo Badoglio, il cui mandato inizi\u00f2 ufficialmente il 26 luglio 1943, condusse trattative segrete che culminarono con la firma dell'armistizio a Cassibile (Siracusa) il 3 settembre, annunciato alla popolazione del Regno solo l'8 settembre. La notte stessa della firma dell'armistizio il Re e il governo fuggirono a Brindisi, che divenne sede provvisoria del governo, mentre alcune armate alleate giunsero a Taranto e a Salerno. In ottobre i tedeschi attuarono l'operazione Achse, con cui le truppe tedesche occuparono le zone dell'Italia non ancora liberate dagli Alleati, e a settembre l'operazione Nubifragio, con cui si annetterono il Trentino-Alto Adige, e le provincie di Belluno, Udine, Gorizia, Trieste, Pola, Fiume e Lubiana. soldati italiani furono deportati in Germania.\nNelle citt\u00e0 principali, nelle valli settentrionali e nel centro Italia si formarono i primi gruppi partigiani, e la Regia Marina, in osservanza dell'armistizio, si concentr\u00f2 su Malta. Fra l'ottobre 1943 e il maggio del 1944 la \"Linea Gustav\" bloccava l'avanzata alleata, che per\u00f2 riprese il suo corso dopo che le truppe tedesche abbandonarono il caposaldo di Cassino. Tra il 28 settembre e il 1\u00ba ottobre 1943 a Napoli i partigiani combatterono le quattro giornate di Napoli.\nIl 13 ottobre l'Italia dichiar\u00f2 guerra alla Germania. Nel gennaio del 1944 la sede provvisoria del governo fu trasferita a Salerno; fu in questa citt\u00e0 che nell'aprile 1944 si form\u00f2 il primo governo di unit\u00e0 nazionale e fu emesso il primo decreto con il quale Salerno, nell'attesa della liberazione di Roma, divenne la nuova capitale d'Italia. Il 22 gennaio le truppe americane sbarcarono ad Anzio ed il 15 febbraio 1944 dei bombardamenti danneggiarono gravemente l'abbazia di Montecassino. L'indomani della liberazione di Roma (4 giugno 1944) da parte delle truppe alleate, Vittorio Emanuele III nomin\u00f2 il figlio Umberto II (il futuro \"Re di Maggio\") luogotenente del Regno (5 giugno 1944), nel vano tentativo di ritardare il pi\u00f9 possibile il momento dell'abdicazione.\nNell'agosto 1944 i partigiani liberarono Firenze, mentre nel novembre dello stesso anno il fronte si stabilizz\u00f2 lungo la Linea Gotica, ai piedi dell\"'Appennino tosco-emiliano\". Da giugno fino a novembre si svilupparono le lotte partigiane in tutto il nord Italia: l'attivit\u00e0 politica e militare della Resistenza venne riconosciuta con l'istituzione del CLNAI (Comitato di Liberazione Nazionale Alta Italia) e il CVL (Corpo Volontari della Libert\u00e0). Il 24 agosto il capo del Governo Bonomi confer\u00ec al CLNAI alcuni poteri in Alta Italia.\nTra luglio e agosto 1944 i partigiani formarono la Repubblica di Montefiorino; tra l'agosto e il settembre 1944 si proclam\u00f2 indipendente la Repubblica libera della Carnia; il 10 settembre 1944 si form\u00f2 la Repubblica dell'Ossola, che terminer\u00e0 il 10 ottobre 1944 (i \"40 giorni di libert\u00e0\"); ad Alba i partigiani presero il potere fra l'ottobre e il novembre del 1944. Nell'aprile 1945 le truppe alleate sfondarono la linea gotica e liberarono il nord Italia, aiutate anche dalle numerose insurrezioni nelle principali citt\u00e0 (Bologna, Genova, Milano e Torino).\nIl 27 aprile Mussolini cerc\u00f2 la fuga in Svizzera con Claretta Petacci, ma venne riconosciuto dai partigiani a Dongo ed ucciso il giorno dopo a Giulino di Mezzegra, sul lago di Como. Il 1\u00ba maggio, truppe partigiane jugoslave occupavano Trieste, anticipando le truppe inglesi, che giunsero il 3 maggio. Vittorio Emanuele III abdic\u00f2 in favore del figlio Umberto il 9 maggio 1946, per ritirarsi in esilio ad Alessandria d'Egitto, dove mor\u00ec il 28 dicembre 1947.\nLa luogotenenza, il regno di Umberto II (1944-1946) e la fine.\nLa seconda guerra mondiale lasci\u00f2 l'Italia con un'economia notevolmente compromessa ed una popolazione politicamente divisa. Il malcontento in parte era dovuto all'imbarazzo di una nazione occupata prima dai tedeschi e poi dagli Alleati. Umberto II, passato alla storia come \"Re di Maggio\", ottenne la corona il 9 maggio 1946, quando il padre abdic\u00f2 in suo favore, ma di fatto aveva cominciato a governare nel giugno 1944, quando il padre, nominandolo luogotenente del Regno, gli affid\u00f2 la totalit\u00e0 del potere.\nCome luogotenente Umberto II si distinse per la sua politica molto diversa da quella del padre. Il suo regno ebbe diversi governi capeggiati da Bonomi e De Gasperi che, a seguito delle \"tregua istituzionale\" videro la partecipazione di tutte le forze politiche democratiche. Il 2 giugno 1946 si tenne il referendum per scegliere fra monarchia e repubblica, referendum voluto dai partiti politici e decretato dallo stesso Umberto II. I risultati furono proclamati dalla Corte di cassazione il 10 giugno 1946, mentre il giorno successivo tutta la stampa dette ampio risalto alla notizia.\nLa notte fra il 12 e 13 giugno, nel corso della riunione del Consiglio dei ministri, il presidente Alcide De Gasperi, prendendo atto del risultato, assunse le funzioni di Capo provvisorio dello Stato repubblicano. Umberto lasci\u00f2 volontariamente il Paese il 13 giugno 1946, diretto a Cascais, una citt\u00e0 nel sud del Portogallo, senza nemmeno attendere la definizione dei risultati e la pronuncia sui ricorsi, che saranno respinti dalla Corte di Cassazione il 18 giugno 1946. Nel lasciare l'Italia, l'ex re lanci\u00f2 un proclama agli italiani, in cui denunciava \"l'atto rivoluzionario\" del Governo.\nDopo la nascita della Repubblica Italiana, il 1\u00ba gennaio 1948 entr\u00f2 in vigore la Costituzione repubblicana che, alla XIII disposizione transitoria, stabiliva il divieto di rientro in Italia per gli ex re, le loro consorti e i loro discendenti maschi. Umberto II di Savoia morir\u00e0 in esilio nel 1983, con il titolo di conte di Sarre.\nCronologia degli stemmi nazionali.\nCome primo stemma l'Italia adott\u00f2 provvisoriamente l'ex stemma del Regno di Sardegna ideato da Carlo Alberto, re di Sardegna.\nNel 1870, per volere di Vittorio Emanuele II, venne modificato l'emblema nazionale, nel quale venne inserito lo Stellone d'Italia.\nNel 1890, per volere di Umberto I, lo stemma venne arricchito e come segno di potere venne inserita al centro la corona ferrea.\nDi fronte al consenso al fascismo, Vittorio Emanuele III inser\u00ec nel 1929 due fasci littori nello stemma, su richiesta di Mussolini\nDichiarato il fascismo nemico d'Italia, Vittorio Emanuele III pot\u00e9 riadottare nel 1944 lo stemma precedente, che venne utilizzato anche sotto il breve regno di Umberto II.\nPolitica.\nL'assetto istituzionale.\nRetto da una monarchia costituzionale la cui corona fu detenuta dalla dinastia dei Savoia, fu uno Stato nazionale e centralista. Si estendeva pressoch\u00e9 sulla totalit\u00e0 della penisola italiana, arrivando a comprendere, a partire dal 1919, gran parte della Regione geografica italiana; confinava (nel 1924) con la Francia a nord-ovest, con la Svizzera e la Repubblica d'Austria a nord, con il Regno dei Serbi, dei Croati e degli Sloveni (poi divenuto, nel 1929, Regno di Jugoslavia) a nord-est.\nLa Repubblica di San Marino e la Citt\u00e0 del Vaticano erano enclavi nel territorio del Regno. Il Regno d'Italia eredit\u00f2 le istituzioni e il corpo legislativo del Regno di Sardegna, che prevalsero rispetto a quelli della maggior parte degli Stati preunitari. Durante la sua esistenza si succedettero quattro sovrani e si alternarono periodi politicamente diversi tra loro: la Destra e la Sinistra storica, l'et\u00e0 giolittiana, il nazionalismo, il biennio rosso, il Fascismo e il conflitto interno post-armistizio durante la seconda guerra mondiale.\nL'organizzazione amministrativa.\nDopo l'unit\u00e0 d'Italia con l'estensione della legge Rattazzi al neonato Stato, il territorio venne diviso in province a loro volta ripartite in \"circondari\", questi ultimi erano a loro volta suddivisi in \"mandamenti\". Alla sua nascita il Regno d'Italia risultava suddiviso in 11 compartimenti territoriali, 59 province, 193 circondari e 7720 comuni.\nLe citt\u00e0 capoluogo dei circondari erano sede di sottoprefettura, tribunale ordinario, catasto ed uffici finanziari. Il circondario. L'ordinamento amministrativo venne successivamente modificato da ulteriori provvedimenti.\nLe leggi elettorali.\nLa legge elettorale del Regno di Sardegna emanata da Carlo Alberto il 17 marzo 1848, era stata elaborata anteriormente all'apertura del Parlamento subalpino da una commissione presieduta da Cesare Balbo. L'elettorato poteva essere esercitato solamente dai maschi in possesso di una serie di requisiti: et\u00e0 non inferiore ai 25 anni, saper leggere e scrivere, pagamento di un censo di 40 lire. Al voto erano ammessi, anche non pagando l'imposta stabilita, i cittadini che rientravano in determinate categorie: magistrati, professori, ufficiali. I deputati, in numero di 204, erano eletti in altrettanti collegi uninominali, eletti in un sistema a doppio turno.\nQuesta normativa elettorale, parzialmente modificata dalla legge del 20 novembre 1859, n. 3778, emanata durante la seconda guerra di indipendenza dal governo Rattazzi in virt\u00f9 dei pieni poteri, rimase sostanzialmente inalterata dal 1848 al 1882, per le sette legislature del Regno di Sardegna dal 1848 al 1861 e per sette successive legislature del Regno d'Italia dal 1861 al 1882. La legge del 22 gennaio 1882, n. 999, nacque da un progetto presentato da Benedetto Cairoli, presidente del consiglio dal 26 marzo 1878 ed esponente della sinistra storica.\nEssa ammise all'elettorato tutti i cittadini maggiorenni che avessero superato l'esame del corso elementare obbligatorio oppure pagassero un contributo annuo di lire 19,80; in tal modo si realizz\u00f2 un cospicuo allargamento del corpo elettorale che pass\u00f2 da circa ad oltre di elettori, cio\u00e8 dal 2% al 7% della popolazione totale che contava abitanti. Furono anche modificate le circoscrizioni con riferimento alle province e si costituirono collegi con due e fino a cinque rappresentanti, adottando lo scrutinio di lista. Venne cos\u00ec abolito lo scrutinio uninominale, ma l'esperimento non diede risultati soddisfacenti e con la legge 5 maggio 1891, n. 210, si torn\u00f2 al precedente sistema uninominale a doppio turno. Questa normativa elettorale rest\u00f2 in vigore per nove legislature dal 1882 al 1913.\nSu pressione delle organizzazioni popolari di massa, in particolare quelle socialiste, ma anche quelle cattoliche, il suffragio universale maschile fu introdotto dal governo Giolitti con la legge del 30 giugno 1912, n. 666. L'elettorato attivo fu esteso a tutti i cittadini maschi di et\u00e0 superiore ai 30 anni senza alcun requisito di censo n\u00e9 di istruzione, restando ferme per i maggiorenni di et\u00e0 inferiore ai 30 anni le condizioni di censo o di prestazione del servizio militare o il possesso di titoli di studio gi\u00e0 richiesti in precedenza. Il corpo elettorale pass\u00f2 da a di cui analfabeti, pari al 23,2% della popolazione. Non si attu\u00f2 invece la revisione dei collegi elettorali in base ai censimenti.\nLa Camera respinse a grande maggioranza con votazione per appello nominale la concessione del voto alle donne. Nel clima culturale del primo Novecento, in cui la fiducia nel progresso tecnico e scientifico attribuiva agli inventori il compito di risolvere ogni problema, anche la Commissione parlamentare che esamin\u00f2 il disegno di legge sull'allargamento del suffragio dedic\u00f2 attenzione a decine di inventori di \"votometri\" e \"votografi\", precursori del voto elettronico. Questa normativa fu impiegata nelle sole elezioni politiche italiane del 1913. Al termine del primo conflitto mondiale la legge 16 dicembre 1918, n. 1985, ampli\u00f2 il suffragio estendendolo a tutti i cittadini maschi che avessero compiuto il 21\u00ba anno di et\u00e0 e, prescindendo dai limiti di et\u00e0, a tutti coloro che avessero prestato servizio nell'esercito mobilitato.\nInoltre, l'idea di una riforma del sistema elettorale in senso proporzionale, promossa dalle forze politiche d'ispirazione socialista e cattolica, si impose nel dopoguerra. Il 9 agosto 1918 la Camera vot\u00f2 a scrutinio segreto la nuova legge elettorale con 224 voti a favore e 63 contrari. Con la legge 15 agosto 1919, n. 1401, fu introdotto il sistema proporzionale. Base dei collegi divennero le province, ma con riguardo anche alla popolazione in modo tale che ad ogni collegio corrispondessero almeno 10 eletti. Questa normativa, presentata dal governo Orlando, fu impiegata nelle elezioni politiche italiane del 1919 e nelle elezioni politiche italiane del 1921.\nGiunto al potere alla fine del 1922, Benito Mussolini manifest\u00f2 subito la volont\u00e0 di modificare il sistema elettorale per costituirsi una Camera favorevole e di indire nuove elezioni. La legge elettorale del 18 novembre 1923, n. 2444, meglio nota come legge Acerbo (dal nome del Sottosegretario alla Presidenza del Consiglio Giacomo Acerbo, che ne fu l'estensore materiale), rispose a questa esigenza introducendo un sistema che prevedeva l'introduzione nel territorio dello Stato del Collegio Unico nazionale attribuendo due terzi dei seggi alla lista che avesse riportato la maggioranza relativa (purch\u00e9 superiore al 25%), mentre l'altro terzo sarebbe stato ripartito proporzionalmente tra le altre liste di minoranza su base regionale e con criterio proporzionale. Questa normativa fu impiegata nelle elezioni politiche italiane del 1924.\nNel 1928, il disegno di legge sulla riforma della rappresentanza politica presentato dal ministro della giustizia Alfredo Rocco introdusse un nuovo sistema elettorale che, negando la sovranit\u00e0 popolare e liquidando l'esperienza parlamentare, contribuiva alla realizzazione di un regime autoritario basato sulla figura del Capo del Governo. Il provvedimento approvato senza discussione riduceva le elezioni all'approvazione di una lista unica nazionale di 400 candidati, prevedendo la presentazione di liste concorrenti solo quando la lista unica non fosse stata approvata dal corpo elettorale. La compilazione della lista era compito del Gran Consiglio del Fascismo, dopo aver raccolto le designazioni dei candidati da parte delle confederazioni nazionali di sindacati legalmente riconosciute e altri enti ed associazioni nazionali (testo unico 2 settembre 1928, n. 1993).\nQuesta normativa fu impiegata nel plebiscito del 1929 e nel plebiscito del 1934. Il sistema elettivo fu poi abbandonato nel 1939; la Camera dei deputati venne soppressa e al suo posto venne istituita la Camera dei Fasci e delle Corporazioni di cui facevano parte coloro che rivestivano determinate cariche politico-amministrative in alcuni organi collegiali del regime e per la durata della stessa.\nIl parlamento e la politica nazionale.\nIl 27 gennaio 1861 si tennero le elezioni politiche per la prima Camera unitaria (il Senato era di nomina regia: composto da membri di et\u00e0 superiore ai quaranta anni e nominati a vita dal re; la camera era composta da deputati eletti nei collegi elettorali). In continuit\u00e0 con le istituzioni piemontesi, tali elezioni si svolsero sulla base del Regio editto n. 680 del 17 marzo 1848, dopo che Carlo Alberto il 4 marzo 1848 promulg\u00f2 lo Statuto fondamentale del Regno secondo il quale il potere legislativo veniva esercitato dal re e da due Camere; secondo la suddetta legge avevano facolt\u00e0 di votare solo i cittadini maschi alfabetizzati, con un'et\u00e0 minima di 25 anni, che godevano dei diritti civili e politici e che pagavano annualmente una quantit\u00e0 di imposte che andava dalle 20 lire della Liguria, alle 40 del Piemonte.\nSu una popolazione di persone, i nuovi governanti concessero il diritto di voto a abitanti (circa l'1,9%) e, di questi, soltanto (circa 1,1%) avrebbero esercitato tale diritto; alla fine i voti validi si ridussero a dei quali oltre erano di impiegati statali. A consultazioni concluse, vennero eletti 135 avvocati, 85 nobili, 53 professionisti, 23 ufficiali e 5 abati.\nCon la prima convocazione del Parlamento italiano del 18 febbraio 1861 e la successiva proclamazione del 17 marzo, Vittorio Emanuele II \u00e8 il primo re d'Italia nel periodo 1861-1878. Nel 1866, a seguito della terza guerra di indipendenza, vengono annessi al regno il Veneto (che allora comprendeva anche la Provincia del Friuli) e Mantova sottratti all'Impero austriaco. Nel 1870, con la presa di Roma, al regno viene annesso il Lazio, sottraendolo definitivamente allo Stato della Chiesa. Roma diventa ufficialmente capitale d'Italia (prima lo erano state in ordine Torino e Firenze).\nSeguono i regni di Umberto I (1878-1900), ucciso in un attentato dall'anarchico Gaetano Bresci al fine di vendicare la strage del 1898, quando dei manifestanti pacifici a Milano vennero presi a cannonate dall'esercito sotto ordine reale, e di Vittorio Emanuele III (1900-1946). \nNei vent'anni antecedenti allo scoppio della prima guerra mondiale, il Regno d'Italia vide un graduale ma costante cambiamento verso una monarchia \"de facto\" parlamentare, in quanto i governi di quegli anni chiedevano la fiducia alla Camera dei Deputati, e non pi\u00f9 al Senato del Regno: per questo si pu\u00f2 dire che il Senato avesse perso quasi ogni sua funzione, dall'approvazione delle leggi fino alla fiducia al governo. In quegli anni l'Italia si trasform\u00f2 quasi completamente in una monarchia parlamentare come il Regno Unito di Gran Bretagna e Irlanda.\nCon quest'ultimo, nel 1919 dopo la prima guerra mondiale vengono uniti al Regno il Trentino, l'Alto Adige, Gorizia e la Venezia Giulia, l'Istria, Trieste, Zara alcune isole del Quarnaro e altre isole dell'Adriatico: Lagosta, Cazza e Pelagosa. Seguirono l'annessione dell'isola di Saseno nel 1920 e di Fiume nel 1924.\nDurante la seconda guerra mondiale vengono annesse le isole Ionie (ad eccezione di Corf\u00f9, legata con statuto speciale all'Albania), la Dalmazia e il territorio di Lubiana. Dopo la seconda guerra mondiale, gran parte della Venezia Giulia, l'Istria, Fiume, la Dalmazia (con le isole di Lagosta e di Cazza), e l'arcipelago di Pelagosa vengono ceduti con il Trattato di Parigi del 1947 alla Repubblica Socialista Federale di Jugoslavia che le aveva occupate nella primavera 1945, le isole Ionie passano alla Grecia e l'isola di Saseno all'Albania.\nVengono inoltre ceduti alla Francia i territori di Tenda e di Briga, il passo del Monginevro, la Valle Stretta del monte Thabor, il Colle del Moncenisio ed una parte del territorio del Colle del Piccolo San Bernardo. Il Regno d'Italia, retto intanto da Umberto prima come luogotenente del Regno (1943-1946) e poi per poco pi\u00f9 di un mese come re (il \"Re di maggio\") in seguito all'abdicazione di Vittorio Emanuele III, si conclude con la proclamazione della Repubblica Italiana a seguito del referendum del 1946, che segn\u00f2 l'esclusione di casa Savoia dalla storia d'Italia dopo 85 anni di regno.\nForze armate.\nIl Re d'Italia fu comandante in capo del Regio Esercito Italiano dal 1861 al 1940 e dal 1943 al 1946. Il monarca aveva ampi poteri sull'esercito ed il parlamento veniva consultato in materia solo con l'approvazione del budget da destinare alle forze armate. Il re aveva il diritto di determinare la forza e le guarnigioni in servizio, di dare ordine di costruire fortezze e di assicurare l'organizzazione e la formazione, l'armamento ed il comando nonch\u00e9 l'addestramento della truppa e le qualifiche degli ufficiali.\nIl grado militare pi\u00f9 alto nel Regio Esercito Italiano fu quello di Primo Maresciallo dell'Impero che ebbero solo re Vittorio Emanuele III (1938), Benito Mussolini (1938) e Pietro Badoglio (1943, \"de facto\").\nIl Regio Esercito Italiano era diviso in tre rami:\nDemografia e societ\u00e0.\nDopo l'unificazione e per tutto il periodo dell'Italia liberale, la societ\u00e0 italiana rimase fortemente divisa a livello linguistico, tradizionale e sociale. I tratti culturali comuni in Italia a quel tempo erano di natura socialmente conservatrice, inclusa una forte fede nella famiglia come istituzione e nei valori patriarcali. All'epoca gli aristocratici e le famiglie di medie dimensioni erano molto comuni in Italia. L'onore era un tratto fortemente sottolineato. Dopo l'unificazione, il numero degli aristocratici sal\u00ec a circa 7.400 famiglie nobili, con la crescita della cosiddetta \"nobilt\u00e0 bianca\" (quella fedele al nuovo stato) e una diminuzione significativa del ruolo ricoperto dalla \"nobilt\u00e0 nera\", quella fedele al papa e ai dettami della chiesa. Molti ricchi proprietari terrieri (specialmente nel sud) detenevano un controllo ancora feudale sui contadini da loro dipendenti.\nLa societ\u00e0 e l'economia dell'Italia meridionale soffrirono particolarmente dopo l'unificazione nazionale. Il processo di industrializzazione in loco si svolse tra molte esitazioni solo a partire dall'inizio del XX secolo, epoca nella quale si assistette ad una leggera ripresa economica. La pessima situazione sociale ed economica rilevata nell'Italia meridionale fu una delle motivazioni che, assieme alla resistenza alle istituzioni sabaude del nuovo stato, foment\u00f2 la crescita della criminalit\u00e0 organizzata. I governi italiani che si succedettero alla presidenza del consiglio furono fermamente convinti di poter contrastare tale fenomeno con la repressione militare. L'approccio del governo centrale fu quello, a partire dagli anni '60 dell'Ottocento, di distruggere la maggior parte delle infrastrutture sociali preesistenti per imporre il modello sabaudo e questo fu tra le motivazioni che alla fine innesc\u00f2 una massiccia emigrazione italiana nel mondo (soprattutto negli Stati Uniti ed in Sud America). Molti italiani del meridione si stabilirono invece nelle citt\u00e0 industriali del settentrione come ad esempio Genova, Milano e Torino.\nDopo la fine dell'era liberale, dal 1922 in poi, i fascisti perseguirono il concetto di stato unitario totalitario, col preciso scopo di includere tutte le classi sociali. L'Italia divenne una dittatura monopartitica e Mussolini col regime fascista orientarono univocamente la cultura italiana e la societ\u00e0 sul mito di Roma e sul futurismo come espressione intellettuale ed artistica di un'Italia moderna. Sotto il fascismo, la definizione di cittadinanza italiana si basava su un ideale di \"popolo nuovo\" dove l'individualit\u00e0 personale doveva sottomettersi allo bene dello stato e della comunit\u00e0. Nel 1932 i fascisti presentarono la loro ideologia ne \"La dottrina del fascismo\": le caratteristiche erano il nazionalismo estremo, una posizione di potere per l'Italia nel mondo da raggiungere attraverso la guerra e nuove conquiste, l'enfasi sulla \"volont\u00e0 di potenza\" (derivata dagli scritti di Friedrich Nietzsche), il principio autoritario della leadership (Vilfredo Pareto), l'\"Azione diretta\" come \"principio del design creativo\" (Georges Sorel) e la fusione in una sola entit\u00e0 dello stato e dell'unico partito al governo. Nell'ideale del fascismo, l'unificazione di lavoratori e imprenditori per il solo bene comune avrebbe dovuto impedire la lotta di classe. Per conquistare non solo il potere, ma anche l'egemonia nel senso presentato da Antonio Gramsci, lo Stato diede grande impulso anche allo sport. Questo aveva lo scopo di promuovere il culto del corpo, l'esaltazione della forza, la mascolinit\u00e0 e la dimostrazione della superiorit\u00e0 italiana nelle attivit\u00e0 legate al corpo come lo sport, anche in competizioni internazionali come le Olimpiadi. Le donne vennero incoraggiate alla maternit\u00e0 e vennero allontanate dalla gestione della cosa pubblica.\nInizialmente, il fascismo italiano non era antisemita. Mussolini prese pi\u00f9 volte pubblicamente le distanze dal razzismo e dall'antisemitismo dei nazionalsocialisti, ma nel 1938 a seguito del Patto d'Acciaio, Mussolini venne costretto a cedere alle richieste del \"Reich\" tedesco ed in quello stesso anno eman\u00f2 le leggi razziali.\nIl \"Nuovo Ordine\" fascista in Italia differiva notevolmente dal regime nazista in termini di statalismo, in quanto lo stato forte di Mussolini incorporava anche le vecchie \u00e9lite italiane, per quanto i diversi tentativi fatti per integrare le vecchie \u00e9lite e i nuovi ufficiali del partito fallirono. La leadership militare rimase di fortemente monarchica e tradizionalista. Il fascismo non riusc\u00ec inoltre ad imporre quell'ideale di cultura fascista che cancellasse ci\u00f2 che era stato in passato come nel caso della Germania nazista o dell'Unione Sovietica, in quanto la cultura italiana era strettamente ancorata al suo passato, storico o letterario che fosse.\nLa propaganda di Mussolini lo stilizz\u00f2 come il \"salvatore della nazione\". Il regime fascista ha cercato di rendere la sua persona onnipresente nella societ\u00e0 italiana. Gran parte del fascino del fascismo in Italia era basato sul culto della personalit\u00e0 attorno a Mussolini e sulla sua popolarit\u00e0. L'appassionata eloquenza di Mussolini alle principali manifestazioni e parate serv\u00ec da modello per Adolf Hitler. I fascisti diffondevano la loro propaganda attraverso i cinegiornali, la radio ed alcuni lungometraggi. Nel 1926 fu approvata una legge che rendeva obbligatoria la proiezione di spettacoli di propaganda prima di ogni proiezione di film nelle sale cinematografiche. La propaganda fascista glorific\u00f2 la guerra e promosse la sua romanticizzazione nell'arte. Tuttavia, gli artisti, gli scrittori e gli editori non erano soggetti a controlli rigorosi. Venivano censurati solo se si erano apertamente opposti allo Stato.\nNel 1860 l'Italia non aveva ancora una lingua nazionale stabilita. Il dialetto toscano, su cui si basa la lingua italiana moderna, era parlato prevalentemente nell'area attorno a Firenze e nell\u2019intera Toscana. Inoltre, nel resto delle regioni centrali si praticavano parlate assai simili alla lingua italiana, mentre le lingue o i dialetti regionali dominavano il resto del paese. Soltanto il dieci per cento della popolazione utilizzava l'italiano come lingua scritta. Anche il re Vittorio Emmanuele II parlava quasi esclusivamente il piemontese ed il francese. L'analfabetismo era a livelli piuttosto alti: nel 1871 il 61,9% degli uomini ed il 75,7% delle donne italiani erano analfabeti. Questo tasso di analfabetismo era di gran lunga superiore a quello dei paesi dell'Europa occidentale dell'epoca. A causa della diversit\u00e0 dei dialetti regionali, inizialmente non fu nemmeno possibile organizzare una stampa popolare su scala nazionale.\nL'Italia dopo l'unificazione disponeva di un numero ridotto di scuole pubbliche. I governi che si susseguirono per tutta l'epoca liberale cercarono di migliorare l'alfabetizzazione creando scuole finanziate dallo stato in cui veniva insegnata solo la lingua italiana ufficiale.\nIl governo fascista sostenne una rigida politica educativa in Italia con l'obiettivo di eliminare definitivamente l'analfabetismo e rafforzare la lealt\u00e0 della popolazione allo Stato. Il primo ministro dell'Istruzione del governo fascista dal 1922 al 1924, Giovanni Gentile, diresse la politica educativa verso l'indottrinamento degli studenti al fascismo. I fascisti educavano i giovani all'obbedienza e al rispetto verso l'autorit\u00e0. Nel 1929 il governo fascista prese il controllo della gestione di tutti i libri di testo e costrinse tutti gli insegnanti in servizio a prestare giuramento di fedelt\u00e0 per contribuire alla causa del fascismo. Nel 1933 tutti i professori universitari furono obbligati ad aderire al Partito Nazionale Fascista. Negli anni '30 e '40, il sistema educativo italiano si concentr\u00f2 sempre pi\u00f9 sul tema della storia, cercando di ritrarre l'Italia come una forza importante nello sviluppo della civilt\u00e0 umana. Nell'Italia fascista, il talento intellettuale venne premiato e promosso nell'Accademia d'Italia, fondata nel 1926.\nIl tenore di vita degli italiani fu in continuo miglioramento dopo l'unificazione, ma rimase (soprattutto al sud) al di sotto della media dell'Europa occidentale dell'epoca. Varie malattie come la malaria e alcune epidemie scoppiarono nell'Italia meridionale. Il tasso di mortalit\u00e0 era del 30 per mille nel 1871, ma venne ridotto gi\u00e0 al 24,2 per mille nel 1890. Il tasso di mortalit\u00e0 infantile rimase molto alto. Nel 1871, il 22,7% di tutti i bambini nati in quell'anno mor\u00ec, mentre il numero di bambini che morirono prima del loro quinto compleanno fu del 50%. La percentuale di bambini morti nel primo anno dopo la nascita scese tra il 1891 e il 1900 a una media del 17,6%. In Italia durante l'era liberale manc\u00f2 completamente una politica sociale efficace. La prima assicurazione sociale statale venne introdotta per la prima volta nel 1912. Nel 1919 fu istituita la cassa contro la disoccupazione. La politica sociale assunse un alto profilo durante il periodo dell'Italia fascista. Nell'aprile del 1925, venne fondata l'Opera Nazionale Dopolavoro, la pi\u00f9 grande organizzazione ricreativa voluta dallo stato e riservata ad un pubblico di adulti. L'organizzazione era cos\u00ec popolare che negli anni '30 possedeva una propria sede in ogni citt\u00e0 italiana. L'OND si rese responsabile della costruzione di 11.000 campi sportivi, 6400 biblioteche, 800 cinema, 1200 teatri e pi\u00f9 di 2000 orchestre. L'appartenenza era volontaria e apolitica. L'enorme successo dell'organizzazione port\u00f2 alla fondazione dell'organizzazione \"Kraft durch Freude\" in Germania nel novembre del 1933, la quale adott\u00f2 proprio il modello italiano per modellarsi.\nUn'altra organizzazione che ebbe un certo rilievo all'epoca fu l'Opera Nazionale Balilla (ONB), fondata nel 1926, che consentiva ai giovani di avere la disponibilit\u00e0 di spettacoli, eventi sportivi, radio, concerti, teatri ed organizzava attivit\u00e0 rivolte al pubblico degli adolescenti sotto l'egida degli ideali del partito.\nIl 20 settembre 1870 il Regio Esercito Italiano occup\u00f2 lo Stato Pontificio e la citt\u00e0 di Roma. L'anno successivo la capitale fu trasferita da Firenze a Roma. Per i successivi 59 anni dopo il 1870 la Chiesa cattolica si rifiut\u00f2 di riconoscere la legittimit\u00e0 del governo del regno d'Italia a Roma e con la bolla \"Non expedit\", il papa proib\u00ec ai cattolici italiani di partecipare alle elezioni del nuovo stato nel 1874. Questo dettame venne ad ogni modo sempre meno seguito dai cattolici laici del paese, motivo per cui venne allentato nel 1909 e definitivamente abolito nel 1919 quando lo stato e la chiesa si riavvicinarono dopo la tragedia della prima guerra mondiale. In quell'epoca nacque cos\u00ec il Partito Popolare Italiano come espressione politica dei cattolici italiani, il quale divenne da subito una delle forze politiche pi\u00f9 importanti del paese.\nI governi liberali avevano generalmente perseguito una politica di limitazione del ruolo della chiesa cattolica all'interno dello stato col sequestro di diverse propriet\u00e0 appartenute al clero, il divieto di alcune processioni e le festivit\u00e0 cattoliche che vennero parzialmente proibite oppure richiesero l'approvazione dello Stato, che spesso veniva rifiutata. I principali politici del regno erano del resto laici e anticlericali, molti erano positivisti o membri della massoneria. Altre comunit\u00e0 religiose come protestanti o ebrei erano legalmente equiparate ai cattolici; come in altri paesi europei, emersero contemporaneamente nuovi movimenti religiosi e non come il socialismo e l'anarchismo. Tuttavia, il cattolicesimo rimase la religione della stragrande maggioranza degli italiani. I rapporti con la chiesa cattolica migliorarono notevolmente durante il regime di Mussolini. Mussolini, un tempo oppositore della chiesa cattolica, strinse un'alleanza con il Partito Popolare Italiano cattolico dopo il 1922. Nel 1929, Mussolini e papa Pio XI si accordarono per stendere insieme un accordo per porre fine allo stallo di questa situazione. Questo processo di riconciliazione era gi\u00e0 iniziato sotto il governo di Vittorio Emanuele Orlando durante la prima guerra mondiale.\nMussolini e i principali esponenti del fascismo in Italia non erano cristiani devoti, ma seppero riconoscere l'opportunit\u00e0 di costruire migliori rapporti con la chiesa come un elemento influente e propagandistico nella lotta contro il liberalismo ed il comunismo. I Patti Lateranensi del 1929 riconobbero il papa come sovrano del piccolo stato della Citt\u00e0 del Vaticano all'interno di Roma e resero l'area un centro di importante diplomazia internazionale. Un referendum nazionale nel marzo 1929, conferm\u00f2 i Patti Lateranensi. Quasi 9 milioni di italiani, ovvero il 90% degli aventi diritto a votare, si espressero a favore contro soli 136.000 voti contrari.\nIl concordato del 1929, inoltre, dichiar\u00f2 il cattolicesimo religione di Stato, obbligando lo stato italiano a pagare gli stipendi dei preti e dei vescovi, a riconoscere i matrimoni ecclesiastici ed a reintrodurre l'istruzione religiosa nelle scuole pubbliche. I vescovi, da parte loro, vennero chiamati a giurare fedelt\u00e0 allo stato italiano, al quale fu concesso un diritto di veto sulla loro selezione. Un terzo accordo port\u00f2 al pagamento di 1,75 miliardi di lire come risarcimento per le privazioni ed i soprusi commessi dal regno d'Italia contro le propriet\u00e0 ecclesiastiche a partire dal 1860. La chiesa non era ufficialmente obbligata a sostenere il regime fascista, ma dal canto suo sostenne tacitamente la politica estera dell'Italia, come pure diede il proprio sostegno ai golpisti di Francisco Franco nella guerra civile spagnola ed alla conquista dell'Etiopia. Persistevano ad ogni modo dei conflitti interni, in particolare tra Mussolini ed il gruppo dell'Azione Cattolica che il duce avrebbe voluto vedere integrata perfettamente coi balilla. Le prime frizioni significative si ebbero nel 1931 quando papa Pio XI con la sua enciclica \"Non Abbiamo Bisogno\" critic\u00f2 la decennale persecuzione della chiesa da parte dello stato italiano ed il \"culto pagano dello Stato\" diffusosi tra i fascisti contro i propositi che erano stati ribaditi nei Patti Lateranensi.\nEconomia.\nDurante tutto periodo del regno d'Italia compreso tra il 1861 ed il 1940 l'Italia conobbe un notevole periodo di boom economico, nonostante le diverse crisi economiche che colpirono il paese, comprese le due guerre mondiali. A differenza della maggior parte delle nazioni moderne, dove questo boom industriale era dovuto essenzialmente all'impegno di grandi societ\u00e0, la crescita industriale in Italia fu dovuta essenzialmente all'impegno delle piccole e medie imprese, spesso a conduzione famigliare.\nL'unificazione politica non port\u00f2 automaticamente all'integrazione economica anche perch\u00e9 l'Italia dovette affrontare gravi problemi economici nel 1861, in particolare a causa dei diversi sistemi economici e delle diverse evoluzioni economiche che avevano avuto gli Stati predecessori dell'unit\u00e0 nazionale. Questi fattori insieme portarono a forti contrasti a livello politico e sociale, su scala regionale. Durante il periodo liberale, l'Italia riusc\u00ec a industrializzarsi fortemente come avrebbe voluto e si qualific\u00f2 come la pi\u00f9 arretrata tra le grandi potenze dopo l'Impero russo e quello del Giappone, continuando a rimanere molto dipendente dal commercio con l'estero.\nDopo l'unificazione, l'Italia aveva una societ\u00e0 prevalentemente agricola con il 60% della forza lavoro impiegata in questo settore. I progressi tecnologici aumentarono le opportunit\u00e0 di esportazione per i prodotti agricoli italiani dopo un periodo di crisi negli anni Ottanta dell'Ottocento. A seguito dell'industrializzazione, la quota degli occupati nel settore agricolo scese al di sotto del 50% all'inizio del secolo XX. Tuttavia, non tutti poterono beneficiare di questi sviluppi sia per la presenza di un clima troppo arido al sud che per la presenza della malaria al nord che in molti casi imped\u00ec la corretta coltivazione di aree giudicate paludose.\nLa massima attenzione posta nella politica estera e militare nei primi anni dello stato port\u00f2 alla progressiva diminuzione dell'agricoltura italiana, in declino dal 1873. Sia le forze radicali che quelle conservatrici nel parlamento italiano chiesero al governo di esaminare quale fosse il modo migliore per implementare la situazione agricola in Italia. L'inchiesta, iniziata nel 1877, dur\u00f2 otto anni e dimostr\u00f2 che l'agricoltura non stava migliorando a causa della mancanza di meccanizzazione e ammodernamento e che i proprietari terrieri non facevano nulla per sviluppare le loro terre. Inoltre, la maggior parte dei lavoratori dei terreni agricoli non erano contadini, ma lavoratori a breve termine che mancavano della necessaria esperienza (braccianti), impiegati al massimo per una stagione. La fame fu uno dei motivi che portarono allo scoppio di una grave epidemia di colera che nella seconda met\u00e0 dell'Ottocento uccise almeno 55.000 persone. La maggior parte dei governi italiani che si susseguirono nel regno d'Italia non furono in grado di affrontare efficacemente la situazione precaria a causa della forte posizione detenuta ancora dai grandi proprietari terrieri nel mondo della politica e degli affari. Nel 1910 una nuova commissione d'inchiesta nel sud riusc\u00ec a confermare questo fatto.\nIntorno al 1890 ci fu anche una crisi nell'industria vinicola italiana, l'unico settore agricolo di notevole successo che si era mantenuto negli anni. L'Italia soffr\u00ec infatti all'epoca di una sovrapproduzione di uve da mosto ed a causa di alcune malattie che compromisero i vitigni migliori. A peggiorare la situazione, tra gli anni '70 ed '80 dell'Ottocento, in Francia, vi furono una serie di raccolti scarsi a causa di alcuni insetti che compromisero la vita delle piante. Di conseguenza, l'Italia divenne il pi\u00f9 grande esportatore di vino in Europa. Dopo la ripresa della Francia nel 1888, ad ogni modo, le esportazioni di vino italiano crollarono e si present\u00f2 uno stato di disoccupazione ancora maggiore rispetto al periodo precedente la crisi che port\u00f2 al fallimento di numerosi viticoltori italiani.\nDagli anni '70 dell'Ottocento in poi, l'Italia invest\u00ec molto nello sviluppo delle ferrovie e dal 1870 al 1890 la rete di collegamenti esistente era gi\u00e0 pi\u00f9 che raddoppiata.\nDurante la dittatura fascista, enormi somme di denaro furono investite in nuove conquiste tecnologiche, in particolare nella tecnologia militare. Ingenti somme di denaro vennero ad ogni modo investite anche in prestigiosi progetti come ad esempio la costruzione del nuovo transatlantico SS Rex che stabil\u00ec un record di viaggio transatlantico di quattro giorni nel 1933; sulla stessa scia propagandistica si pose lo sviluppo dell'idrovolante Macchi-Castoldi MC72, che fu l'idrovolante pi\u00f9 veloce del mondo nell'anno 1933. Sempre nel 1933, Italo Balbo attravers\u00f2 l'oceano Atlantico in idrovolante per portarsi alla fiera mondiale di Chicago. Questi elementi insieme volevano essere un chiaro simbolo del potere della leadership fascista e del progresso industriale e tecnologico dello stato, raggiunto sotto il regime.\nNote.\n34^ Antonicelli, p.\u00a024.\n35^ Giovanni Cecini, Il Corpo di Spedizione italiano in Anatolia (1919-1922), Ufficio Storico Stato Maggiore dell'Esercito, Roma 2010.\n36^ Cassala italiana\n37^ Rosselli, p.\u00a049.\n38^ Antonicelli, p.\u00a067.\n39^ Antonicelli, p.\u00a039.\n40^ La tentata colonia italiana nella Nuova Guinea\n41^ Bonura, p.\u00a057.\n42^ Antonicelli, p.\u00a071.\nVoci correlate.\nPrecedenti regni d'Italia\nDinastia reale\nIstituzioni politiche\nDipendenze\nGuerre\nPolitica\nStoria"}
{"id": "442571", "revid": "287204", "url": "https://it.wikipedia.org/wiki?curid=442571", "title": "Accetta", "text": "L'accetta \u00e8 un attrezzo manuale utilizzato nella sbozzatura e nel taglio della legna.\n\u00c8 anche utilizzata per l'attivit\u00e0 di estrazione del sughero.\nLa parola deriva dal francese \"hachette\", diminutivo di \"hache\" (= scure); questo strumento \u00e8 infatti la versione compatta della scure.\nCaratteristiche.\nQuesto strumento \u00e8 costituito da tre parti:\nUso.\nL'accetta viene utilizzata con una sola mano, impugnandola all'estremit\u00e0 del manico, e colpendo il tronco con un angolo di circa 60\u00b0.\nIl modello canadese viene spesso utilizzato nello scautismo.\nAttrezzo simile ma pi\u00f9 grande e da usare con due mani \u00e8 la scure."}
{"id": "442572", "revid": "119265923", "url": "https://it.wikipedia.org/wiki?curid=442572", "title": "Louis Vuitton Cup", "text": "La Louis Vuitton Cup \u00e8 stata una gara nautica legata alla America's Cup, e una delle pi\u00f9 famose e prestigiose competizioni velistiche. \nStoria.\n\u00c8 stata introdotta nel 1983 per premiare il vincitore delle regate di selezione tra gli sfidanti (\"challenger\") del detentore della Coppa America. Le regate di selezione si svolgevano a partire dal 1970 per poter scegliere fra un crescente numero di sfidanti, ma solo dall'edizione del 1983 vi \u00e8 in palio il trofeo.\nLouis Vuitton, lo sponsor del torneo a cui ha dato il suo nome, aveva deciso di mettere termine alla sponsorizzazione dopo l'edizione 2007 in quanto l'America's Cup 2010 si \u00e8 svolta senza regate di selezione del challenger.\nNell'America's Cup 2013 \u00e8 tornata la competizione di selezione dello sfidante e con essa la sponsorizzazione della casa di moda francese, proseguita in quella del 2017 che \u00e8 stata l'ultima edizione: infatti dal 2021 questa competizione \u00e8 stata sostituita dalla Prada Cup.\nOrganizzazione.\n1983 - 2003.\nLa Louis Vuitton Cup ricalcava lo schema gi\u00e0 usato per le precedenti regate di selezione tra gli sfidanti. Aveva luogo nelle stesse acque che avrebbero poi ospitato la Coppa America nei mesi appena precedenti alla Coppa stessa. Tutti gli sfidanti si incontravano tra loro in gare a due, fino a giungere a una classifica finale in cui i due migliori entravano in competizione per la Louis Vuitton Cup su una serie di sfide dirette. La formula cambiava spesso.\n2005 - 2007.\nLa Louis Vuitton Cup \u00e8 formata da 13 tappe, dette \"act\", svolte in diverse localit\u00e0 nell'arco temporale di due anni; solo l'ultimo si svolge nelle acque che ospiteranno anche la Coppa America. I primi tre \"act\" non danno alcun punteggio, infatti alcuni challenger non partecipano dall'inizio. Le regole per l'edizione 2005-2007 prevedono che i punti assegnati da ogni atto aumentano man mano che si avvicinano alla finale. Per gli atti svoltisi nel 2005 i punti assegnati partivano dagli 11 del vincitore e diminuivano assieme al piazzamento; nel 2006 i punti sono stati raddoppiati, portandoli a 22 per il vincitore, mentre l'atto finale, il tredicesimo, assegna il triplo dei punti (33 al vincitore e cos\u00ec via)."}
{"id": "442585", "revid": "287204", "url": "https://it.wikipedia.org/wiki?curid=442585", "title": "Henodus chelyops", "text": "Lenodo (Henodus chelyops) \u00e8 un rettile acquatico estinto, appartenente ai placodonti. Visse all'inizio del Triassico superiore (Carnico, circa 225 milioni di anni fa). I suoi resti fossili sono stati ritrovati in Germania. Possedeva un aspetto incredibilmente simile a quello delle tartarughe.\nDescrizione.\nTra tutti i placodonti, questo animale era quello che pi\u00f9 assomigliava a una tartaruga. La somiglianza era data principalmente dalla presenza di un guscio formato da un piastrone che copriva la parte inferiore del corpo e da un carapace che proteggeva quella superiore. Lungo circa un metro, \"Henodus\" aveva un aspetto appiattito e allargato (il carapace si estendeva ben oltre la larghezza del corpo e delle zampe). Lo scudo dorsale era composto da numerose piastre ossee (osteodermi) ricoperte da cornea, molto pi\u00f9 numerose rispetto a quelle presenti nelle vere tartarughe. Le zampe erano anch'esse appiattite, con le dita probabilmente palmate ed adattate al nuoto.\nUn'altra caratteristica notevole di \"Henodus\" era data dalla struttura del cranio. Questo era di forma squadrata, molto largo e piatto. La regione preorbitale (il muso) era estremamente corta: le orbite e le narici erano posizionati vicino all'estremit\u00e0 anteriore del cranio. Le narici e le orbite erano direzionate in avanti. Erano presenti alcuni scudi di forma pi\u00f9 o meno triangolare lungo il margine posteriore del cranio, ed erano invece assenti le finestre sopratemporali tipiche di ogni altro placodonte.\nLa dentatura era fortemente ridotta: era presente un solo paio di piccoli denti situati in fondo alle ossa palatali e un altro paio sulla mandibola. Quest'ultima era notevolmente alta e pesante, ma dotata di un processo coronoide molto ridotto, che fa supporre la mancanza di potenti muscoli adatti a mordere e schiacciare; al contrario, i muscoli dovevano permettere un'apertura veloce della bocca. Le ossa dello ioide particolarmente sviluppate indicano che \"Henodus\" possedeva una larga gola distendibile. Le ossa della mascella possedevano solchi longitudinali, all'interno dei quali sembrano essere stati presenti elementi simili ai fanoni delle balene. La premascella, invece, possedeva una sorta di superficie tagliente che si proiettava verso il basso e una fila di strutture simili a minuscoli denti. \nClassificazione.\nQuesto animale \u00e8 stato descritto per la prima volta nel 1936 da Friedrich von Huene; lo studioso attribu\u00ec i fossili ai placodonti, un gruppo di rettili triassici dotati di corpi simili a quelli delle tartarughe e di denti bulbosi. Successivi studi (Rieppel, 2000) hanno indicato che \"Henodus\" era un rappresentante atipico dei ciamodontoidi, un particolare gruppo di placodonti pesantemente corazzati. I fossili di questo animale sono stati ritrovati unicamente nei depositi del Gipskeuper di Tubinga-Lustnau, nella Germania meridionale.\nPaleoecologia.\nI depositi di Gipskeuper, in cui sono stati ritrovati i resti di \"Henodus\", sembrerebbero rappresentare una laguna semichiusa, dall'acqua stagnante. \"Henodus\" potrebbe essere quindi l'unico placodonte non marino. \nLo stile di vita di questo animale \u00e8 sempre stato controverso. Solitamente \"Henodus\" \u00e8 stato considerato un animale che viveva nei pressi del fondale, dove smuoveva il fango grazie al muso squadrato per dissotterrare crostacei di cui si cibava. Studi pi\u00f9 recenti, a partire dagli anni '90, hanno messo in luce la peculiare anatomia delle mascelle e del cranio. I presunti fanoni, la gola larga e le premascelle \u201ctaglienti\u201d fanno supporre che questo animale fosse un organismo filtratore; \"Henodus\" potrebbe aver utilizzato la depressione della pesante mandibola e l'espansione della gola per aspirare particelle di cibo, inghiottendo invertebrati e filtrando gli animali sepolti nel fango al di fuori del substrato (Naish, 2004). La flangia ossea tagliente potrebbe essere stata utilizzata come \u201craschiatoio\u201d, per cibarsi delle alghe aderenti alle rocce, tagliandole poi in piccoli pezzi. \nProbabilmente \"Henodus\" non poteva ritirare la testa e gli arti all'interno della corazza ossea, come fanno le attuali tartarughe quando vengono attaccate. In ogni caso, l'ecologia di questo animale era insolita nel quadro dei rettili acquatici del Triassico."}
{"id": "442598", "revid": "121740198", "url": "https://it.wikipedia.org/wiki?curid=442598", "title": "Turi Vasile", "text": "Biografia.\nSi laurea in Lettere, poi si dedica al teatro, sia come regista, sia come autore di numerose commedie: da \"La procura\" (1941), a \"Arsura\", \"Orfano\", \"L'acqua\", \"I fiori non si tagliano\", \"I cugini stranieri\", \"Anni perduti\", \"Le notti dell'anima\" e \"La cruna dell'ago\".\nFin dagli anni quaranta \u00e8 stato attivo anche nel cinema: a vent'anni \u00e8 gi\u00e0 assistente di Augusto Genina (\"Bengasi\"), in seguito si segnala come sceneggiatore e, soprattutto, come produttore.\nIn tempi pi\u00f9 recenti, ha scritto per il teatro: \"Una famiglia patriarcale\", \"Quiz\" (messo in scena con la regia di Andrea Camilleri), \"La confusione\" e \"Lia rispondi\".\nNel 1992 ha iniziato a dedicarsi alla narrativa, soprattutto di genere memorialistico, coltivando uno stile al tempo stesso sensibile e sanguigno: ha pubblicato, per Sellerio Editore, \"Paura del vento e altri racconti\" (1987), \"Un villano a Cinecitt\u00e0\" (1993), \"L'ultima sigaretta\" (1996), \"Male non fare\" (1997), \"Il ponte sullo stretto\" (1999) e \"La valigia di fibra\" (2002).\n\u00c8 stato presidente dell'INDA (Istituto Nazionale del Dramma Antico), nonch\u00e9 critico letterario e collaboratore de \"il Giornale\".\nFilmografia parziale.\nSceneggiatore.\nLavora per Luigi Zampa - per il quale firma, con altri, la sceneggiatura di \"Processo alla citt\u00e0\" (1952) e con Michelangelo Antonioni.\u00c8 co-sceneggiatore de \"La passeggiata\". unica regia di Rascel, (1953)\nProduttore.\nPer la Rai ha prodotto la miniserie \"La donna del treno\" di Carlo Lizzani, e per Mediaset le serie di \"Classe di ferro\" e \"Quelli della speciale\".\nCollegamenti esterni.\n "}
{"id": "442599", "revid": "767487", "url": "https://it.wikipedia.org/wiki?curid=442599", "title": "Terry Glaze", "text": "Biografia.\nOriginario dell'Ohio, nel 1981 si un\u00ec ai fratelli Darrell e Vincent Abbott fondando i Pantera. Inizialmente Terry suonava la chitarra assieme a Darrell, Vinnie la batteria e c'erano Donnie Hart alla voce e Tommy Bradford al basso.\nNel 1982 venne rivoluzionata la formazione: Hart e Bradford se ne andarono, Terry divenne il cantante e venne assoldato Rex Brown al basso. Il gruppo pubblic\u00f2 cos\u00ec \"Metal Magic\" (1983), album d'esordio prodotto da Jerry Abbott, il padre dei fratelli Vinnie e Darrell.\nCon Terry, i Pantera suonavano un heavy metal con evidenti elementi glam, principalmente influenzato da Kiss e Van Halen. Dal secondo disco, \"Projects in the Jungle\" (1984), vennero incorporate anche influenze dei Judas Priest, avvertibili in brani come \"Out For Blood\" e \"Killers\". La voce di Terry era, perlopi\u00f9, acuta, sullo stile di Paul Stanley e Rob Halford.\nTerry lasci\u00f2 i Pantera nel 1986 per divergenze musicali, poich\u00e9 gli altri membri volevano irrobustire il loro sound in disaccordo con lui. L'ultimo disco registrato con il gruppo fu \"I Am the Night\", pubblicato nel 1985: il cantante lasci\u00f2 dunque il posto a David Peacock, che milit\u00f2 nel gruppo per pochissimo tempo, abbandonandolo con l'arrivo di Phil Anselmo. La separazione fu comunque amichevole e, ancora oggi, Terry \u00e8 un ottimo amico di Vinnie e Rex e fu presente anche ai funerali di Darrell nel 2004.\nDopo aver lasciato i Pantera, Terry suon\u00f2 in una band pop metal chiamata Lord Tracy in cui milit\u00f2 fino al loro scioglimento nel 1991. Glaze prese parte alla loro riunione nel 2004, e con questi \u00e8 tuttora in attivit\u00e0, con cui ha inciso altri dischi. Nel maggio 2006, ha pubblicato un disco solista chiamato \"1971\". Attualmente vive nel Maryland con la moglie e i due figli."}
{"id": "442611", "revid": "480457", "url": "https://it.wikipedia.org/wiki?curid=442611", "title": "Il ruggito del coniglio", "text": "Il ruggito del coniglio \u00e8 una trasmissione radiofonica di Radio 2 e condotta da Antonello Dose e Marco Presta.\nLa prima puntata and\u00f2 in onda luned\u00ec 2 ottobre 1995. La trasmissione ha fatto registrare un crescente successo di ascolti. Secondo la concessionaria di pubblicit\u00e0 Sipra essa registra 1.718.000 ascoltatori netti per puntata trasmessa con un ascolto di 738.000 per quarto d'ora medio. Attualmente va in onda dal luned\u00ec al venerd\u00ec tra le 7:50 e le 10:30, sabato e domenica dalle 10:37 alle 11:30 con la trasmissione \"Coniglio Relax\". Dalla stagione 2017/2018 va in onda dalle 7:50 alle 10:30. \nIl canovaccio della trasmissione si basa sulla capacit\u00e0 della coppia di conduttori di interpretare con ironia le principali notizie quotidiane invitando i radioascoltatori ad intervenire in diretta per commentarle, con le proprie esperienze, e preferibilmente in modo faceto.\nAttualmente collaborano regolarmente alla trasmissione gli attori Paola Minaccioni, Giancarlo Ratti e i musicisti Attilio Di Giovanni e Max Paiella. La sigla \u00e8 del maestro Joe Cusumano.\nFino alla stagione 2009-2010, la trasmissione \u00e8 stata talvolta realizzata con un folto pubblico presente nello studio U2 di via Asiago in Roma; tali eventi (che avevano cadenza mensile) sono stati denominati: \"Coniglio &amp; Friends\" (riecheggiando nel titolo i famosi concerti benefici del tenore Luciano Pavarotti, \"Pavarotti &amp; Friends\"). Dalla stagione 2010-2011, due volte la settimana (generalmente il marted\u00ec e il gioved\u00ec) dallo studio U3 di via Asiago ha luogo il \"Coniglio da camera\", ovvero una diretta con 30 spettatori presenti in studio (al pari della musica da camera, dove il numero di esecutori \u00e8 ridotto rispetto a un'orchestra).\nLa regia del programma \u00e8 affidata, fin dal 1995, a Paolo Restuccia; la cura \u00e8 affidata a Siriana Gioscia, la redazione \u00e8 composta da Ludovica Rossetti e Angelica de Rossi.\nLe rubriche.\nNel corso della sua storia, Il Ruggito del Coniglio ha ospitato numerose rubriche pi\u00f9 o meno fisse. Le principali sono elencate di seguito in ordine alfabetico:"}
{"id": "442619", "revid": "287204", "url": "https://it.wikipedia.org/wiki?curid=442619", "title": "Lot del Lothian", "text": "Nelle leggende arturiane Lot (o Loth) era sovrano del Lothian, delle isole Orcadi e, a volte, di Norvegia. Era cognato di re Art\u00f9 e anche uno dei suoi primi nemici. \nLeggenda.\nSecondo la tradizione, dopo che Uther Pendragon ebbe sposato Igraine, diede in moglie la figlia pi\u00f9 anziana, Morgause (chiamata anche Anna) a Lot. Dalla loro unione nacquero Gawain, Agravain, Gaheris, Gareth e, nella letteratura pi\u00f9 antica, Mordred. Agli inizi del suo regno, Art\u00f9 si trov\u00f2 a fronteggiare l'opposizione di Lot e di altri sovrani. Alla fine, Art\u00f9 sconfisse i ribelli e si impossess\u00f2 dei loro domini. In alcune storie, il giovane Art\u00f9 e Lot si sarebbero riappacificati dopo la battaglia decisiva e il sovrano del Lothian sarebbe divenuto un entusiasta sostenitore e un fedelissimo alleato del nipote. Nella \"Morte di Art\u00f9\" di Thomas Malory Lot fu ucciso da re Pellinore, dando cos\u00ec inizio ad una faida tra i loro discendenti.\nNell\"'Historia Regum Britanniae\" Goffredo di Monmouth Lot sarebbe stato fratello di Urien Rheged e di Auguselo di Scozia. Il suo nome deriverebbe dal suo regno, il Lothian, come quello di molti altri personaggi di Goffredo (ad esempio Corineo di Cornovaglia).\n\u00deorfinn Fracassacrani, un re di Norvegia e delle Isole Orcadi (X secolo), ebbe un figlio chiamato Ljot. Ed \u00e8 da ci\u00f2 che potrebbe essere derivata la figura di un re di Lothian, Orcadi e Norvegia. Secondo la tradizione locale di Caithness, una pietra detta \"pietra di Lud\" fu eretta per indicare la tomba di Ljot, figlio di Thofinn, dopo che era morto per le ferite riportate nella battaglia di Caithness.\nLot \u00e8 stato fatto discendere dal re della trib\u00f9 britannica dei catuvellauni, Carataco. Secondo alcuni Lot potrebbe essere un'incarnazione dell'eroe Lludd Llaw Eraint, sebbene, al di l\u00e0 dei nomi, esiste una scarsa somiglianza fra i due personaggi.\nBase storica.\nSecondo fonti gallesi, il personaggio deriverebbe da quello di Lot Luwddoc (\"Leudonus\" in latino e \n\"Lloyd\" in inglese), che regn\u00f2 sul Gododdin alla fine del V secolo d.C., dalla capitale Trapain Law, vicino Haddington (nel Lothian), anche se si dice che avrebbe avuto la sua corte a Din Eityn (Castello di Edimburgo). Il suo regno, alla fine, fu conosciuto con il nome di Lothian in suo onore. Almeno nella prima parte della sua vita fu pagano. Secondo una tradizione, fece gettare da una scogliera la figlia che, seppur nubile, era per\u00f2 incinta, cos\u00ec da cancellare questa vergogna. Quando mor\u00ec sarebbe stato sepolto a Dunpender Law, nel Lothian orientale. Sul trono sal\u00ec il figlio Gawain Gwalltafwyn. Avrebbe avuto un altro figlio, Gwalchafed, identificato alternativamente con Gareth o Galahad.\nBibliografia.\n\"Celtic Myths and Legends\", Charles Squire (1912)"}
{"id": "442621", "revid": "1543377", "url": "https://it.wikipedia.org/wiki?curid=442621", "title": "Raven (serie televisiva)", "text": "Raven (\"That's So Raven\") \u00e8 una serie televisiva statunitense.\nLa serie \u00e8 andata in onda dal 2003 al 2007 per un totale di quattro stagioni e 100 episodi, diventando la prima Disney Channel Original Series a superare i 65 episodi. Della serie sono stati realizzati, per la prima volta per una serie Disney, gli spin-off, \"Cory alla Casa Bianca\" e \"A casa di Raven\".\nLa serie e la sua protagonista, Raven-Symon\u00e9 sono stati premiati dalla NAACP. La serie TV \u00e8 stata inoltre nominata agli Emmy Awards.\nTrama.\nSan Francisco. Raven Baxter \u00e8 una teenager apparentemente come tante altre, studia al liceo e ha una grande passione per la moda, se non fosse per un potere molto particolare: \u00e8 veggente, in grado quindi di prevedere eventi futuri attraverso visioni istantanee. Nonostante il grande dono che ha ricevuto, deve faticare ogni giorno per tenerlo nascosto, non vuole trasformarsi in un fenomeno da baraccone ed essere giudicata solo per la sua abilit\u00e0. Gli unici a saperlo sono i suoi familiari, i genitori Victor e Tonya Baxter e il fratello minore Cory, oltre ai suoi fidati migliori amici Eddie e Chelsea. Per Raven comunque non \u00e8 facile convivere con questo dono, soprattutto quando si fa condizionare dalle sue visioni.\nProduzione.\nLe prime tre stagioni vennero prodotte dalla compagnia di produziome, Brookwell McNamara Entertainment, mentre la quarta direttamente dalla protagonista, Raven-Symon\u00e9. Il titolo originale della serie avrebbe dovuto essere, \"The Future Is On Me,\" mentre la protagonista si sarebbe dovuta chiamare Dawn Baxter. Successivamente il nome venne cambiato in Rose Baxter e lo show intitolato \"Absolutely Psychic\", ma quando Raven-Symon\u00e9 ottenne la parte si scelse il titolo, \"That's So Raven\".\nSigle.\nLa sigla iniziale dello show venne scritta da John Coda, anche compositore della colonna sonora iniziale e di alcuni spot commerciali legati, sia a questa serie che alla serie \"Even Stevens\", co-prodotta da Def Jef e Christopher B. Pearman, il padre di Raven-Symon\u00e9, e cantata da Raven-Symon\u00e9, Anneliese van der Pol e Orlando Brown. Raven canta quasi per tutta la sigla, mentre Brown canta, sia il pezzo rap alla fine, che alcuni parti iniziali. La Van der Pol invece canta nel corso del ritornello del coro.\nLa versione completa della sigla venne trasmessa negli Stati Uniti prima dell'inizio della serie. Pi\u00f9 tardi usc\u00ec, nel 2004, anche nella colonna sonora della serie. Solo Disney Channel Asia ha creato per ogni serie una sequenza d'apertura diversa dall'originale; gli altri Disney Channel hanno importato, nel corso delle diverse stagioni, la sigla originale creata dagli USA. Il video musicale venne trasmesso il 1\u00ba gennaio 2007 nel corso del 100\u00ba episodio della serie.\nDistribuzione.\nIl franchise di \"Raven\" ebbe inizio dopo la fine della serie di Disney Channel, \"Lizzie McGuire\". Il franchise comprende\",\" una linea di vestiti, DVD, libri, set per le camere da letto, un profumo, un videogioco, \"GirlTalk\", tre videogiochi, e due colonne sonore, \"That's So Raven\" e \"That's So Raven Too!\". Nel febbraio 2005, dei giocattoli di \"Raven\" furono inseriti negli Happy Meal nei ristoranti McDonald's. Nell'aprile 2005, fu commercializzata la bambola di Raven Baxter, mentre un'altra usc\u00ec l'anno successivo. Visto il successo delle prime due, vennero prodotte e commercializzate altre cinque bambole di Raven. Nel settembre 2005, usc\u00ec il lettore MP3 ed il profumo della serie. Nello stesso mese, venne commercializzata una linea di moda in tutti i negozi \"Macy's\". Fino al 2006, il mercato firmato \"Raven\" per 500 milioni di dollari.\nDVD.\nNegli Stati Uniti sono stati pubblicati sette DVD della serie. Tuttavia, in Italia ne \u00e8 uscito uno solo, quello della sitcom intitolato, \"Raven: Uno stile soprannaturale\", distribuito dalla Buena Vista.\nSpin-off.\n\"Cory alla Casa Bianca\" (2007).\n\"Cory alla Casa Bianca\" fu il primo spin off di Disney Channel, trasmesso per la prima volta il 12 gennaio 2007. \nCory e suo padre Victor si trasferiscono a Washington, dopo che Victor ha ricevuto dal Presidente l'incarico di capo-chef della Casa Bianca. Lo show \u00e8 ambientato nel periodo in cui Raven frequenta il college, mentre sua madre \u00e8 ancora in Inghilterra. Raven appare anche nello show come ospite speciale. Cory ha due migliori amici, un ragazzo, Newton Livingston III, interpretato da Jason Dolley, e una ragazza, Meena Paroom, interpretato da Maiara Walsh. Cory frequenta le scuole medie a Washington DC. Inoltre nella serie, la figlia del presidente, Sophie, interpretata da Madison Pettis, diventa la \"spina nel fianco\" di Cory, come Cory faceva con Raven. Cory inoltre, come sua sorella, \u00e8 sempre al centro di guai, che gli insegnano lezioni morali che spesso lo inducono a riflettere.\n\"A casa di Raven\" (2017).\nA dieci anni di distanza dall'ultima puntata di \"Raven\", il 21 luglio 2017 viene trasmesso negli USA il primo episodio di \"A casa di Raven\", secondo spin off della serie. \nRaven e Chelsea sono rimaste amiche inseparabili e ora entrambe mamme, per di pi\u00f9 divorziate e che convivono nella stessa casa insieme ai loro figli: Booker, Nia, e Levi. Tutto \u00e8 apparentemente normale, finch\u00e9 Booker, fratello gemello di Nia, scopre di essere un sensitivo, ignorando che ha ereditato il potere da sua madre."}
{"id": "442624", "revid": "119491384", "url": "https://it.wikipedia.org/wiki?curid=442624", "title": "Corridoi paneuropei", "text": "I dieci corridoi paneuropei sono le vie di comunicazione dell'Europa occidentale e orientale il cui potenziamento era stato riconosciuto strategico, dopo la fine del blocco orientale, dalla Conferenza Pan-Europea del 1992.\nNove di essi sono stati definiti nella seconda conferenza di Creta del marzo 1994 mentre alcune modifiche sono state introdotte dalla terza conferenza di Helsinki del 1997 per cui, alle volte, si parla di questi corridoi come dei \"Corridoi di Creta\" o dei \"Corridoi di Helsinki\" senza tener contro della loro collocazione geografica. Il decimo corridoio \u00e8 stato invece inserito dopo la fine delle ostilit\u00e0 tra gli Stati dell'ex-Jugoslavia.\nNegli anni successivi la dizione \"corridoi paneuropei\" scompare dagli atti dell'UE e oggi l'unico programma di una rete di corridoi \u00e8 quello delle \"reti di trasporto trans-europee\" o, pi\u00f9 correttamente, \"rete\" (TEN-T, \"Trans-European Transport Network\", includente le principali vie di comunicazione dell'Unione europea).\nA causa del perdurare di difficolt\u00e0 di relazioni tra gli Stati, della mancata apertura dei mercati di Bielorussia e Ucraina, nonch\u00e9 delle forti differenze delle specifiche tecniche dei trasporti ferroviari, tra corridoi paneuropei e trans-europei ci sono significative diversit\u00e0 di tracciati. Ad esempio il cosiddetto \"Corridoio 5\" (in realt\u00e0 Corridoio 3 del Ten-T) che doveva collegare Lisbona a Kiev, passando per la problematica \"Torino-Lione\", non figura nel programma Ten-T 2001-2006; nel successivo torna a essere menzionato, per estensione del Progetto prioritario 6, ma con limite \"al confine ucraino\".\nI corridoi variamente comprendono strada, ferrovia e vie navigabili."}
{"id": "442648", "revid": "110157", "url": "https://it.wikipedia.org/wiki?curid=442648", "title": "International Physicians for the Prevention of Nuclear War", "text": "L\u2019International Physicians for the Prevention of Nuclear War (IPPNW) \u00e8 una federazione di organizzazioni nazionali nata nel 1980 per sensibilizzare i medici e spingerli a far pesare la loro influenza contro la minaccia rappresentata dalle armi nucleari.\nStoria.\nL'organizzazione \u00e8 stata creata da un piccolo gruppo di medici statunitensi e sovietici, convinti che tra i loro doveri professionali ci fosse quello di impegnarsi per la prevenzione della guerra nucleare, e che il loro impegno comune per la sopravvivenza pesasse di pi\u00f9 delle ideologie che li dividevano. Tra i fondatori vi sono il cardiologo statunitense Bernard Lown e il cardiologo russo Yevgeniy Chazov.\nNel corso degli anni ottanta e novanta l'organizzazione ha diffuso informazioni ampiamente documentate sugli effetti della produzione, della sperimentazione e dell'uso delle armi nucleari sulla salute e sull'ambiente, attraverso una serie di saggi autorevoli, e di articoli pubblicati sia da riviste mediche che dalla stampa generalizzata. Quella annunciata dai medici era un'emergenza sanitaria: la guerra nucleare sarebbe stata l'epidemia conclusiva, per la quale non sarebbero state disponibili cure n\u00e9 possibilit\u00e0 realistiche di assistenza.\nNel 1985 il Comitato Nobel Norvegese decise di assegnare il Premio Nobel per la Pace all'IPPNW per aver \"fornito preziosi servigi all'umanit\u00e0 divulgando informazioni autorevoli e diffondendo la consapevolezza sulle catastrofiche conseguenze di un conflitto nucleare\".\nNel 1991 l'IPPNW, sulla base del proprio impegno per i problemi della salute nel senso pi\u00f9 ampio del termine, ha allargato il proprio mandato per includervi la prevenzione di qualsiasi forma di conflitto armato e la promozione di metodi alternativi di risoluzione dei conflitti.\nOggi l'IPPNW \u00e8 una federazione universale super partes di organizzazioni mediche nazionali che coinvolgono pi\u00f9 di 100.000 tra medici, operatori sanitari e cittadini interessati in oltre 60 paesi, riuniti dall'obiettivo di prevenire qualsiasi forma di scontro armato, di promuovere la risoluzione non violenta dei conflitti, e di minimizzare l'effetto delle guerre e dei preparativi bellici sulla salute, l'ambiente e lo sviluppo."}
{"id": "442669", "revid": "74862032", "url": "https://it.wikipedia.org/wiki?curid=442669", "title": "Milano-Bovisa", "text": ""}
{"id": "442672", "revid": "47767", "url": "https://it.wikipedia.org/wiki?curid=442672", "title": "Giotto (nome)", "text": "Origine e diffusione.\nSi tratta di un ipocoristico gi\u00e0 medievale di forme a loro volta diminutive di altri nomi, come Ambrogiotto e Angiolotto; \u00e8 divenuto noto principalmente grazie al celebre pittore Giotto di Bondone.\nIl suo uso in Italia \u00e8 assai scarso; negli anni Settanta, si contavano del nome circa ottocento occorrenze, di cui tre quinti in Toscana e le altre disperse al Nord.\nOnomastico.\nIl nome \u00e8 adespota, non essendovi santi che lo abbiano portato; l'onomastico pu\u00f2 essere eventualmente festeggiato il 1\u00ba novembre per la ricorrenza di Ognissanti, o lo stesso giorno di uno dei nomi di cui costituisce un'abbreviazione."}
{"id": "442677", "revid": "991694", "url": "https://it.wikipedia.org/wiki?curid=442677", "title": "Milano Bovisa - Politecnico", "text": ""}
{"id": "442693", "revid": "61651", "url": "https://it.wikipedia.org/wiki?curid=442693", "title": "Giuliano Donati Pett\u00e9ni", "text": "Biografia.\nGiovanni Donato Pett\u00e9ni, in arte Giuliano Donati Pett\u00e9ni, nacque a Bergamo il 19 gennaio 1894, figlio di Andrea e di Guglielma Cadonati.\nRimasto orfano della madre, frequent\u00f2 le scuole primaria e secondaria dai Padri Giuseppini del Murialdo, nella colonia agricola di Castel Cerreto e nell'Orfanotrofio maschile di Bergamo. In ricordo di quell'esperienza educativa e dell'esempio di crescita culturale e professionale iniziata in quel contesto, il 10 luglio 2021 gli \u00e8 stato intitolato il nuovo Centro Polifunzionale di Castel Cerreto, su iniziativa della FIEB -\nFondazione Istituti Rieducativi di Bergamo..\nNel 1910 pubblic\u00f2 presso la tipografia Verdoni di Bergamo, dove lavorava come tipografo, il suo primo libro di poesie \"Alba\", cui segu\u00ec l'anno successivo \"Primo vere\".\nConsegu\u00ec la maturit\u00e0 classica nel 1915 al Liceo-Ginnasio \u00abPaolo Sarpi\u00bb di Bergamo e nel 1919 la laurea in Lettere presso l'Accademia Scientifico-Letteraria di Milano con la tesi \"Saggio di interpretazioni manzoniane\", poi pubblicata da Zanichelli. Nel 1916 si spos\u00f2 con Giuseppina Scarpellini dalla quale ebbe due figlie: Francesca e Giuliana. Partecip\u00f2 come volontario, con i gradi di Ufficiale di Fanteria, alla I Guerra Mondiale. Merit\u00f2 sul campo la Croce al Merito di Guerra. Fu per un certo periodo insegnante liceale di materie letterarie a Milano, Parma e Bergamo. Collabor\u00f2 attivamente a diversi quotidiani, tra i quali \u00abIl Secolo\u00bb di Milano, e a diversi periodici letterari.\nMor\u00ec a Bergamo a soli 36 anni di et\u00e0, il 29 aprile 1930, per i postumi dell'intossicazione da gas iprite contratta durante la guerra. \nNel 1950 la citt\u00e0 natale, nella ricorrenza del ventesimo anniversario della scomparsa, lo volle onorare dedicandogli la Scuola Media di Via Codussi, intitolazione poi assunta dall'Istituto Comprensivo di Via Buratti."}
{"id": "442699", "revid": "339392", "url": "https://it.wikipedia.org/wiki?curid=442699", "title": "Duca di Milano", "text": ""}
{"id": "442707", "revid": "1318658", "url": "https://it.wikipedia.org/wiki?curid=442707", "title": "Arrondissement di Thonon-les-Bains", "text": "L\"arrondissement\" di Thonon-les-Bains \u00e8 un \"arrondissement\" dipartimentale della Francia situato nel dipartimento dell'Alta Savoia, nella regione dell'Alvernia-Rodano-Alpi.\nStoria.\nFu creato nel 1800, nel dipartimento non pi\u00f9 esistente del \"Lemano\"; nel 1814 fu restituito al Regno di Sardegna, per ritornare alla Francia nel 1860.\nComposizione.\nL\"arrondissement\" \u00e8 composto da 68 comuni raggruppati in 7 cantoni:"}
{"id": "442709", "revid": "104265", "url": "https://it.wikipedia.org/wiki?curid=442709", "title": "Nando dalla Chiesa", "text": "Biografia.\nFamiglia, studi e carriera politica.\n\u00c8 il secondo figlio del generale dell'Arma dei Carabinieri Carlo Alberto dalla Chiesa, piemontese di Saluzzo, e della sua prima moglie Dora Fabbo, di origine campana. \u00c8 fratello della conduttrice televisiva Rita e della giornalista Simona. Si \u00e8 laureato in Economia e commercio all'Universit\u00e0 Commerciale \"Luigi Bocconi\" ed \u00e8 professore ordinario di \"Sociologia della criminalit\u00e0 organizzata\", \"Gestione e comunicazione d'impresa\" e \"Sociologia dell'Organizzazione\" presso l'Universit\u00e0 degli Studi di Milano. \u00c8 inoltre presidente onorario di Libera, l'associazione contro le mafie fondata da don Luigi Ciotti.\nIl 2 dicembre 1985 Dalla Chiesa fonda e guida a Milano \"Societ\u00e0 civile\", movimento di opinione di cento persone, tra i quali il giudice Gherardo Colombo, il sociologo Alberto Martinelli, padre David Maria Turoldo, l'economista Paolo Brera, i giornalisti Giampaolo Pansa, Paolo Murialdi e Carla Stampa, lo scrittore Corrado Stajano, l'avvocato Raffaella Lanzillo e il portiere del Milan Giuliano Terraneo. Nel 1986 l'associazione avr\u00e0 anche un proprio e omonimo mensile diretto da Gianni Barbacetto.\nIl 7 febbraio 1992 Dalla Chiesa \u00e8 capolista nel collegio Milano-Pavia nel movimento La Rete, fondato l'anno prima da Leoluca Orlando, per le elezioni politiche del 1992. Raccoglie 36.260 preferenze ed \u00e8 dunque eletto deputato. Si candida poi anche a sindaco di Milano in occasione delle elezioni amministrative italiane del 1993, sostenuto da La Rete, PDS, PRC, Verdi per Milano e \"Lista per Milano\", venendo sconfitto al ballottaggio dal candidato del centro-destra Marco Formentini (Lega).\nNel 1994 non viene rieletto al parlamento, per questo il 14 aprile di quell'anno lascia \"La Rete\" e, il successivo 1\u00ba dicembre, fonda Italia Democratica.\nCos\u00ec alle elezioni politiche del 1996 si ricandida alla Camera dei deputati, insieme ad altri di Italia Democratica, nelle liste della Federazione dei Verdi. Viene dunque rieletto col 42,33% dei voti validi. Il 26 ottobre 1997 partecipa alle prime elezioni del Parlamento Padano guidando la \"lista antisecessionista\" \"Cittadini del Nord per un'Italia Democratica\".\nIl 23 ottobre 1998, giorno in cui il governo D'Alema I si presenta alla Camera per la fiducia, Dalla Chiesa esprime la sua astensione. Dichiara: \u00abIl decisivo ingresso nella nuova maggioranza del partito del senatore Francesco Cossiga evoca alla mia memoria persone, fatti e circostanze che hanno inciso in misura profondissima sulla mia identit\u00e0 e sulla mia vita\u00bb, alludendo a responsabilit\u00e0 politiche avute dal senatore a vita nella vicenda del padre, il 3 settembre 1982, allora prefetto di Palermo.\nNel gennaio 1999 Dalla Chiesa e la sua Italia Democratica si federano coi Verdi. In virt\u00f9 di tale accordo, Dalla Chiesa a giugno si candida alle elezioni europee di quell'anno nelle liste del \"Sole che Ride\", ma non viene eletto n\u00e9 al Nord-Ovest con 7.286 preferenze, n\u00e9 al Centro con 4.340 preferenze.\nIl 26 maggio 2000 passa a I Democratici di Arturo Parisi, dove confluisce il suo movimento, in cui sar\u00e0 coordinatore della Lombardia. Nel 2001 Dalla Chiesa si candida per l'Asinello a Genova-Bargagli al Senato risultando eletto col 49,5% dei voti validi. Non ricandidato a fine mandato al Parlamento, dal 18 maggio del 2006 fino all'aprile 2008 \u00e8 Sottosegretario al Ministero dell'Istruzione, dell'Universit\u00e0 e della Ricerca con delega all'AFAM del secondo governo Prodi.\nHa fatto inoltre parte della Direzione Nazionale del Partito Democratico.\nOpere principali.\nTra i suoi libri di successo ricordiamo: il libro di denuncia \"Delitto imperfetto\" (1984), il saggio \"La politica della doppiezza\" (1996); i vari di \"narrazione civile\" \"Storie di boss, ministri, tribunali, giornali, intellettuali, cittadini\" (1990), \"Il giudice ragazzino\" (1992, biografia di Rosario Livatino) e \"Storie eretiche di cittadini perbene\" (1999).\nNegli anni si \u00e8 occupato anche di narrativa sportiva: \"La farfalla granata\" (1995), incentrato sulla figura di Gigi Meroni), \"Capitano, mio capitano. La leggenda di Armando Picchi, il livornese nerazzurro\" (1999), \"La partita del secolo. Storia di Italia-Germania 4-3\" (2001).\nCon Melampo Editore, la casa editrice di cui \u00e8 socio, ha pubblicato il testo satirico \"La fantastica storia di Silvio Berlusconi\" (2004) e, nel 2006, \"Le Ribelli. Storie di donne che hanno sfidato la mafia per amore\".\nNel 2012 in commemorazione dei 20 anni dalla morte di Giovanni Falcone e Paolo Borsellino pubblica il racconto \"Quando lo stato fa lo stato non ce n'\u00e8 per nessuno\" in \"Dove Eravamo. Vent'anni dopo Capaci e Via D'Amelio\" (Carac\u00f2 Editore, 2012).\n\u00c8 anche autore di un monologo teatrale dal titolo \"Poliziotta per amore\" (2008), interpretato da Beatrice Luzzi.\nDal 6 febbraio 2013 al 21 luglio 2016 ricopre la carica di presidente dell'Istituto superiore per le industrie artistiche (ISIA) di Urbino.\nPer le Elezioni politiche italiane del 2013 ha dichiarato di votare il Partito Democratico.\nDal 2013 \u00e8 Presidente del \"Festival della Saggistica di Fano\".\nNel 2014 \u00e8 coautore con Marco Rampoldi del testo teatrale \"E io dico no. Ogni notte ha un'alba\", a cui hanno collaborato alcuni suoi studenti e laureati (in particolare Valeria Biasco, Monica De Astis, Eleonora di Pilato, Pierpaolo Farina, Mattia Maestri, Francesco Moiraghi, Samuele Motta, Chiara Muzzolon), rappresentato poi al Piccolo Teatro di Milano nel dicembre 2014.\n\u00c8 stato sposato con Emilia Cestelli, deceduta nel maggio 2021.\nL'attivit\u00e0 accademica presso l'Universit\u00e0 degli Studi di Milano.\nDall'anno accademico 2008-2009 tiene il corso di Sociologia della Criminalit\u00e0 Organizzata, primo corso obbligatorio in Italia sul tema. Dal corso germoglieranno negli anni diverse attivit\u00e0.\nAnzitutto, dal marzo 2011 istituisce la \"Meglio Giovent\u00f9\", serata ripetuta annualmente in cui vengono presentate le migliori tesi di laurea in Sociologia della Criminalit\u00e0 Organizzata. Dal settembre dello stesso anno \u00e8 fondatore e direttore della prima Summer School in Organized Crime, divenuta un punto di riferimento annuale per ricercatori e studenti da tutta Italia.\nDall'anno accademico 2012-2013 istituisce il Corso di Sociologia della Criminalit\u00e0 Organizzata Progredito e diventa coordinatore della Scuola di specializzazione post-laurea in Scenari internazionali della criminalit\u00e0 organizzata dell'Universit\u00e0 degli Studi di Milano.\nDal 2013 \u00e8 fondatore e direttore dell'Osservatorio sulla criminalit\u00e0 organizzata dell'Universit\u00e0 degli Studi di Milano (CROSS), per il quale ha coordinato tra il 2013 e il 2015 quattro rapporti di ricerca sulla criminalit\u00e0 organizzata di stampo mafioso nelle regioni del nord per la Presidenza della Commissione Parlamentare Antimafia. Sempre dallo stesso anno ha ideato l'Universit\u00e0 Itinerante, una serie di lezioni e viaggi con i propri studenti universitari nei luoghi simbolo del fenomeno mafioso (tra gli altri, si ricorda l'Asinara nel luglio 2013, Marina di Cinisi nel settembre 2014, Casal di Principe nel marzo 2015 e Ostia nel luglio 2015).\nIl 7 dicembre 2013 ha ricevuto l'Ambrogino d'Oro di Milano per la sua attivit\u00e0 accademica. Si legge infatti nelle motivazioni:\n\"Sociologo e scrittore \u00e8 il fondatore in Italia della maggiore scuola accademica in materia di criminalit\u00e0 organizzata: ha creato a Milano, nell'Universit\u00e0 degli Studi, un centro di alta specializzazione che coniuga i saperi sociologici, giuridici, mediatici e forma specialisti in grado di operare nel contrasto alle mafie nei pi\u00f9 diversi contesti internazionali. Uomo delle istituzioni, consigliere comunale e parlamentare, ha costruito un percorso scientifico e di impegno civile che fa onore a Milano come presidio di legalit\u00e0 e di democrazia\".\nDal gennaio 2015 ha iniziato una collaborazione con l'Universit\u00e0 Humboldt di Berlino per tenere corsi annuali intensivi sul fenomeno mafioso. Sempre dal 2015 insegna anche \"Sociologia e Metodi di educazione alla legalit\u00e0\" e \"Organizzazioni Criminali Globali\". Dal luglio 2015 \u00e8 inoltre direttore della \"Rivista di Studi e Ricerche sulla Criminalit\u00e0 Organizzata\".\nOpere principali.\n\"Delitto imperfetto\".\n\"Delitto imperfetto. Il generale, la mafia, la societ\u00e0 italiana\" (Mondadori, Milano 1984) \u00e8 un saggio-inchiesta che rappresenta un vero e proprio atto di accusa contro coloro che dalla Chiesa considera i responsabili morali dell'omicidio del padre Carlo Alberto: i vertici dell'Arma dei Carabinieri (i generali Lorenzo Valditara e Umberto Cappuzzo) e l'establishment democristiano di Palermo (Rosario Nicoletti, Salvo Lima, Mario d'Acquisto, Nello Martellucci, Vito Ciancimino e i cugini Salvo) ma soprattutto l'onorevole Giulio Andreotti, accusati di aver isolato l'ex generale quando giunse nel capoluogo siciliano in veste di prefetto antimafia e di aver creato cos\u00ec le condizioni ideali per ucciderlo. Il libro venne pubblicato in un primo momento in Francia ed arriv\u00f2 qualche mese dopo in Italia, accompagnato da feroci polemiche; Andreotti infatti scrisse sul \"Messaggero\" a proposito del saggio di dalla Chiesa: \u00ab\"Spero che possa pentirsi di quel che ha scritto\"\u00bb. Il 17 novembre 1984, circa un mese dopo la pubblicazione, il segretario regionale della DC Rosario Nicoletti si suicid\u00f2 buttandosi dalla finestra della sua abitazione, secondo alcuni per rimorso a seguito delle accuse contenute nel libro di dalla Chiesa.\n\"Il giudice ragazzino\".\n\"Il giudice ragazzino. Storia di Rosario Livatino assassinato dalla mafia sotto il regime della corruzione\" (Einaudi, Torino 1992) \u00e8 un saggio scritto in memoria di Rosario Livatino, giudice assassinato dalla mafia nel settembre del 1990. Nel raccontare l'esperienza e la tragica fine di Livatino nel corso degli anni ottanta, dalla Chiesa ricostruisce la sua visione della connessione tra mafia, politica e istituzioni in Sicilia e in Italia alla fine degli anni ottanta, indicando l'assassinio del giudice come trionfo dei poteri criminali rispetto al mondo della legalit\u00e0, rappresentato da magistrati spesso giovanissimi mandati in \"trincea\" e, allo stesso tempo, abbandonati a loro stessi da uno Stato dominato da corruzione e malaffare che dovrebbe invece tutelarli.A esso si \u00e8 ispirato l'omonimo film del 1994 di Alessandro Di Robilant."}
{"id": "442711", "revid": "23", "url": "https://it.wikipedia.org/wiki?curid=442711", "title": "Omphacite", "text": ""}
{"id": "442730", "revid": "237256", "url": "https://it.wikipedia.org/wiki?curid=442730", "title": "Mihail Kuzmin", "text": ""}
{"id": "442732", "revid": "72396", "url": "https://it.wikipedia.org/wiki?curid=442732", "title": "Fasala", "text": "Il fasala \u00e8 una nuova lingua artificiale, progettata, a differenza di altre lingue come l'esperanto o l'ido, pi\u00f9 per il piacere della sperimentazione linguistica che con la pretesa di diventare una nuova lingua ausiliaria internazionale.\nIl vocabolario del fasala \u00e8 composto da circa 5000 parole liberamente inventate o derivate dall'italiano o dal greco, spesso rese quasi irriconoscibili. La grammatica somiglia a quella della maggior parte delle lingue europee, ma con una particolarit\u00e0; il Fasala \u00e8 infatti caratterizzato dall'uso estensivo di prefissi. Qualche esempio:\nI verbi non si flettono e la grammatica \u00e8 assolutamente regolare. Il finale di una parola ne identifica la funzione grammaticale. Ad esempio tutte le parole che hanno pi\u00f9 di una sillaba e terminano con una -a sono sostantivi."}
{"id": "442736", "revid": "305248", "url": "https://it.wikipedia.org/wiki?curid=442736", "title": "Governo Prodi", "text": "Governo Prodi pu\u00f2 riferirsi a due governi della Repubblica Italiana guidati da Romano Prodi:"}
{"id": "442741", "revid": "44735", "url": "https://it.wikipedia.org/wiki?curid=442741", "title": "Franca Ciampi", "text": ""}
{"id": "442744", "revid": "2131569", "url": "https://it.wikipedia.org/wiki?curid=442744", "title": "Reazione di Baeyer-Villiger", "text": "La reazione di Baeyer-Villiger \u00e8 una reazione organica in cui un chetone viene ossidato ad estere da un peracido carbossilico. In pratica si aggiunge un ossigeno nel mezzo di un legame carbonio-carbonio.\nVengono usati per svolgere la reazione peracidi quali acido peracetico, acido m-cloroperbenzoico, acido trifluoroperacetico, a volte, per prevenire trans-esterificazioni, viene usato idrogenofosfato di disodio.\nSe il chetone di partenza \u00e8 ciclico, la reazione porta ad un lattone, se invece come prodotto di partenza si ha un'aldeide, questa si ossida ad acido carbossilico.\nMeccanismo.\nIl meccanismo prevede prima la protonazione dell'ossigeno carbonilico, l'attacco dell'ossigeno del peracido al carbonio carbonilico e la successiva eterolisi del legame O-O e migrazione di uno dei carboni prima legati al gruppo carbonilico. Quest'ultimo \u00e8 lo stadio che determina la velocit\u00e0 di reazione\nMigrazione dei gruppi.\nQuando la reazione viene effettuata con chetoni asimmetrici si formano prodotti diversi a seconda del gruppo che migra, cio\u00e8 a seconda del gruppo che si lega al nuovo ossigeno inserito.\nIn generale hanno maggiore tendenza a migrare i gruppi che riescono meglio a stabilizzare una parziale carica positiva. In generale, l'ordine di migrazione \u00e8: terz-alchil &gt; sec-alchil &gt; benzil, fenil &gt; alchil (primari) &gt; ciclopropil &gt; metil; quindi, ad esempio un chetone metilico dar\u00e0 sempre luogo ad un estere acetico.\nSe il gruppo migrante \u00e8 chirale, la stereochimica viene mantenuta."}
{"id": "442759", "revid": "245802", "url": "https://it.wikipedia.org/wiki?curid=442759", "title": "Paperino e il segreto del vecchio castello", "text": "Paperino e il segreto del vecchio castello (\"The Old Castle's Secret\"), conosciuta anche con i titoli Paperino ne \"Il segreto del vecchio castello\" e Zio Paperone e il segreto del vecchio castello, \u00e8 una storia a fumetti Disney di 32 tavole scritta e disegnata da Carl Barks, pubblicata su \"Four Color\" numero 189 del giugno 1948.\nVenne pubblicata in Italia per la prima volta divisa in tre parti di 10, 10 ed 11 tavole l'una sui numeri 1, 2 e 3 di \"Topolino\" dall'aprile al giugno 1949.\nSi tratta della prima storia a fumetti in cui Paperino e i nipotini Qui, Quo e Qua intraprendono una caccia al tesoro con Zio Paperone, qui alla sua seconda apparizione essendo nato solo qualche mese prima.\nTrama.\nZio Paperone racconta a Paperino e ai suoi nipotini la storia di un vecchio possedimento della famiglia de' Paperoni, un antico castello scozzese appartenuto a un suo antenato, il Duca Quaquarone de' Paperoni.\nSi narra che questi possedesse un favoloso tesoro, scomparso insieme al suo corpo durante un assedio nel 1057. Essendo l'ultimo dei suoi discendenti, Paperone potrebbe reclamare il tesoro; cos\u00ec si reca in Scozia accompagnato dai nipoti e con una speciale macchina a Raggi X con la quale il tesoro viene trovato ben presto. \nMa un pericolo maggiore si nasconde nelle mura del castello: i paperi devono infatti fronteggiare un misterioso \"fantasma\" di cui \u00e8 visibile solo l'ombra dello scheletro, e che tenta in tutti i modi di sbarazzarsi di loro per accaparrarsi il tesoro. \nDopo molte peripezie i cinque riescono a fermare il sedicente fantasma, scoprendo che si trattava in realt\u00e0 di Buck Testadura, un ladro famoso che ha assunto l'identit\u00e0 del defunto custode Piva, che era alle dipendenze di Paperone, e che aveva scoperto una formula chimica per diventare invisibile, a parte lo scheletro che proiettava ombra.\nNote.\nNella versione originale, il custode del castello Piva parla una specie di dialetto scozzese. Nella versione italiana, invece, \u00e8 stato scelto di fargli parlare il sardo.\nCome molti critici sostengono, questa \u00e8 una precursione di un analogo fatto accaduto pi\u00f9 recentemente, con il bidello Willie della serie I Simpson.\n\u00c8 curioso notare un errore nella lavorazione della storia: nell'ottava tavola il \"fantasma\" colpisce Paperino sulla testa, ma \u00e8 impossibile che questo \"fantasma\" sia il ladro, in quanto in quel momento egli \u00e8 insieme ai paperi."}
{"id": "442781", "revid": "765341", "url": "https://it.wikipedia.org/wiki?curid=442781", "title": "Francesco Talenti", "text": "Biografia.\nFrancesco lavor\u00f2 in giovent\u00f9 come scalpellino in cantieri gotici fiorentini sotto il comando di Andrea Pisano e di Andrea di Cione. Fu inoltre attivo, sempre come lapicida, nel cantiere diretto da Lorenzo Maitani al duomo di Orvieto, come risulta da un pagamento del 1325.\nNel 1351 divenne capomastro nella fabbrica di Santa Maria del Fiore a Firenze, succedendo nella direzione dei lavori ad Andrea Pisano. Ampli\u00f2 la struttura della cattedrale ridisegnando le grandi absidi e ingrandendo la lunghezza della navata, rendendo il Duomo fiorentino la pi\u00f9 grande chiesa mai costruita fino ad allora in Italia. A Francesco si devono anche i caratteristici capitelli dei pilastri, a tre ordini di foglie di acanto spugnoso rivolte verso l'alto, come pure il ballatoio su cornicioni con grandi mensole a ricciolo, che funge da passaggio alla base delle volte.&lt;br&gt;\nFrancesco Talenti diresse inoltre i lavori alla parte alta del campanile (il \"secondo livello\"), lasciato incompiuto dall'allievo di Giotto, Andrea Pisano, ultimati nel 1359.\nMor\u00ec dopo il 1369. \nSimone di Francesco Talenti, suo figlio, dopo aver collaborato con lui alla fabbrica del duomo, fu autore di altre costruzioni gotiche fiorentine."}
{"id": "442810", "revid": "305248", "url": "https://it.wikipedia.org/wiki?curid=442810", "title": "Governo D'Alema", "text": "Governo D'Alema pu\u00f2 riferirsi a due governi della Repubblica Italiana guidati da Massimo D'Alema:"}
{"id": "442813", "revid": "3188836", "url": "https://it.wikipedia.org/wiki?curid=442813", "title": "Boboli", "text": ""}
{"id": "442817", "revid": "1272592", "url": "https://it.wikipedia.org/wiki?curid=442817", "title": "Emilio De Fabris", "text": "Biografia.\nSi form\u00f2 all'Accademia di Belle Arti specializzandosi a Roma, dove divenne amico dell'archeologo Antonio Nibby, e poi a Venezia, dove conobbe lo storico e critico d'arte Pietro Selvatico Estense. Nel 1857-1860 progett\u00f2 il Palazzo della Borsa di Firenze assieme a Michelangelo Maiorfi.\nFu professore nell'Accademia fiorentina e architetto dell'Opera di Santa Croce.\nA lui si deve il progetto del santuario della Madonna del Transito a Canoscio (Perugia), i cui lavori iniziarono nel 1855 e terminarono nel 1878.\nNel 1867 vinse il concorso per la realizzazione della facciata di Santa Maria del Fiore, che fu messa in opera tra il 1880 e il 1887. In realt\u00e0 il progetto definitivo fu interessato da numerose varianti e ripensamenti, scaturiti essenzialmente dalle indicazioni della commissione giudicatrice e dai suggerimenti dello stesso Selvatico; il risultato finale fu un'opera senza dubbio monumentale, ma compromessa da troppi pareri, correzioni e molteplici desideri. Infatti, la facciata, come molte realizzazioni dell'eclettico XIX secolo, pecca un po' in eccesso zelo, con una sovrabbondanza di decorazioni rispetto al corpo basilicale ed agli altri edifici di piazza del Duomo, integrandosi con fatica nel complesso della cattedrale fiorentina. Il De Fabris comunque non vide mai l'opera completa, perch\u00e9 mor\u00ec prima del termine dei lavori, che furono proseguiti da Luigi Del Moro. All'inizio della navata sinistra della cattedrale si pu\u00f2 ammirare un suo ritratto, opera dello scultore Vincenzo Consani; si tratta di un busto clipeato in marmo.\nSua \u00e8 anche la galleria (1882) che nel Museo dell'Accademia fa da cornice al David di Michelangelo, la risistemazione della parte finale del Salone dei Cinquecento verso la cosiddetta \"Udienza\" (1874) e gli ampliamenti della paggeria del Parco di Pratolino per i Demidoff, nella quale ricre\u00f2 una vera e propria villa essendo l'antica villa del Buontalenti stata demolita nel 1820. Lavor\u00f2 anche a Palazzo Giugni (1871).\nFra il 1859 ed il 1861, lavor\u00f2 inoltre ad un progetto per la costruzione della barriera dell'Arno alle Cascine che per\u00f2 non fu mai realizzata.\nFuori Firenze progett\u00f2 il palazzo Comunale di Pian di Sc\u00f2 che venne eretto nel 1873, e il Cimitero monumentale di Citt\u00e0 di Castello.\nMor\u00ec a Firenze nella sua abitazione di via Ghibellina e, su richiesata del Sindaco, fu tumulato al cimitero della Ven. Arciconfraternita della Misericordia di Firenze, il Camposanti dei \"Pinti\".\nIl \"fondo De Fabris\" si trova presso la Biblioteca dell'Accademia fiorentina delle Arti e del Disegno."}
{"id": "442819", "revid": "36426", "url": "https://it.wikipedia.org/wiki?curid=442819", "title": "Emilio De Fabbris", "text": ""}
{"id": "442821", "revid": "36426", "url": "https://it.wikipedia.org/wiki?curid=442821", "title": "Emilio de Fabris", "text": ""}
{"id": "442824", "revid": "36426", "url": "https://it.wikipedia.org/wiki?curid=442824", "title": "Emilio de Fabbris", "text": ""}
{"id": "442829", "revid": "729019", "url": "https://it.wikipedia.org/wiki?curid=442829", "title": "Distretto di Oberwart", "text": "Il distretto di Oberwart (in tedesco \"Bezirk Oberwart\") \u00e8 uno dei distretti dell'Austria situato nel Burgenland. \nAltri progetti.\n "}
{"id": "442832", "revid": "305248", "url": "https://it.wikipedia.org/wiki?curid=442832", "title": "Governo Amato", "text": "Governo Amato pu\u00f2 riferirsi a due governi della Repubblica Italiana guidati da Giuliano Amato:"}
{"id": "442837", "revid": "44638", "url": "https://it.wikipedia.org/wiki?curid=442837", "title": "Senofane da Colofone", "text": ""}
{"id": "442841", "revid": "125859316", "url": "https://it.wikipedia.org/wiki?curid=442841", "title": "Timoleonte", "text": "Oper\u00f2 negli ultimi anni della sua vita (344-335 a.C.) in Sicilia: il suo intervento deriv\u00f2 dalla richiesta che Siracusa (fondata dall'ecista corinzio Archia) avanz\u00f2 alla madrepatria Corinto perch\u00e9 questa riportasse la pace nella citt\u00e0 siceliota, liberandola dalla tirannide e dagli strascichi della complessa fase che vide confrontarsi Dionigi il Giovane e Dione.\nA Corinto.\nDella vita di Timoleonte prima della spedizione siciliana sappiamo assai poco. Le fonti classiche relative a questa fase della vita di Timoleonte sono Diodoro e Plutarco (che si dedica, nelle sue \"Vite parallele\", ad un confronto tra Timoleonte e Lucio Emilio Paolo).\nFiglio di Timodemo, di nobile famiglia corinzia, ebbe un'infanzia agiata e tranquilla. Da giovane ebbe una normale carriera militare, tipica di un nobile. Arriv\u00f2 quindi ad avere degli incarichi militari di notevole importanza, in un periodo abbastanza traumatico, che port\u00f2 alla sconfitta dell'esercito spartano dopo secoli di imbattibilit\u00e0.\nCorinto, nel 366, aveva rifiutato l'alleanza tebana, rinnovando l'alleanza con Atene e con Sparta. Ma aveva preferito difendere l'istmo con le sole sue forze, allontanando la guarnigione ateniese oltre l'istmo e rifiutando di fare entrare la flotta ateniese nel proprio porto. Nel 365, Timoleonte era il secondo in comando di un esercito di 3000 mercenari, al cui comando era il fratello Timofane, che aveva il compito di difendere l'istmo di Corinto di fronte ad un eventuale tentativo di invadere il Peloponneso. Timofane decise allora di occupare con i suoi mercenari l'Acrocorinto, l'acropoli della citt\u00e0 di Corinto, per poter imporre la sua tirannia sulla citt\u00e0. Timoleonte non approvava che il fratello volesse farsi tiranno e con l'appoggio dei mercenari si oppose. Alla fine Timofane risult\u00f2 ucciso. Dopo questi avvenimenti, Corinto si ritir\u00f2 dall'alleanza confederata contro Tebe, trattando una pace separata in cui si tent\u00f2 inutilmente di coinvolgere anche Sparta.\nLe fonti riferiscono la vicenda del fratricidio in termini contrastanti: Diodoro (XVI, 65, 4) riporta che Timofane fu ucciso per mano di Timoleonte, mentre, stando a Plutarco e a Cornelio Nepote, Timoleonte si sarebbe servito di due complici (un indovino e un cognato) e avrebbe abbandonato la scena in lacrime. In ogni caso l'episodio (che va collocato tra il 366 e il 365 a.C., subito prima della pace tra Corinto e Tebe e non, come fa Diodoro, tentando di coprire l'infamia di Timoleonte, subito prima l'impresa siciliana) compromise la carriera pubblica di Timoleonte, il quale trascorse i venti anni successivi ai margini della scena politica, anche perch\u00e9 i Corinzi non erano del tutto convinti della natura del gesto. Tant'\u00e8 che quando il condottiero verr\u00e0 scelto per guidare la spedizione siciliana, un notabile corinzio di nome Teleclide (stando alle \"Vite parallele\") gli dir\u00e0:\nLa tradizione riporta che Timofane si sarebbe posto a capo di un movimento per la redistribuzione della terra. La resistenza di Timoleonte al tentativo tirannico del fratello rivela il suo orientamento moderato. La tradizione insiste peraltro sul suo odio acerrimo verso la tirannide.\nResta comunque poco chiaro come mai Corinto abbia accettato di aiutare i Sicelioti, soprattutto tenendo conto del suo stato di prostrazione dopo oltre cinquant'anni di conflitti, anche interni.\nL'impresa siciliana.\nIl turbolento contesto siciliano.\nNel 347 o nel 346 a.C., Dionisio il Giovane, dopo aver cacciato il fratello Niseo, aveva ripreso il potere a Siracusa: dieci anni prima era stato esiliato dallo zio Dione (fratello di Aristomache e quindi cognato di Dionisio il Vecchio). Ma l'autorit\u00e0 di Dionisio \u00e8 debole a Siracusa e tanto pi\u00f9 nel resto dell'isola. Il periodo \u00e8 infatti caratterizzato da una moltitudine di tiranni. La tradizione ne riporta sette: Leptine, che aveva liquidato Callippo (l'assassino di Dione), si era stabilito ad Apollonia e ad Engio (forse l'odierna Troina); Mamerco, un mercenario forse campano, a Katane; un Apolloniade ad Agirio; un Nicodemo a Centuripe; un Ippone a Messana e, infine, Andromaco a Tauromenion e Iceta, originario di Siracusa, a Leontini. Nel complesso, il ruolo dei mercenari \u00e8, in questa fase di grande depressione economica per l'isola, essenziale per l'assunzione e il mantenimento del potere.\nPassato poco tempo dal ritorno di Dionisio il Giovane, i cittadini siracusani guidati da Iceta nell'esilio lentinese, stanchi della situazione di incertezza, si rivolgono alla madrepatria, cio\u00e8 a Corinto. I Corinzi decretano di inviare un esercito di volontari e mercenari, e all'unanimit\u00e0 votano di mettere a capo della spedizione Timoleonte (o perch\u00e9 credevano in lui o perch\u00e9 desideravano liberarsi di lui). \u00c8 questo il periodo in cui nella storia greca entra Filippo II di Macedonia: al re macedone guardano con favore i moderati di Grecia, ma l'orientamento predominante \u00e8 a quel tempo antimacedone, per cui \u00e8 possibile che la scelta ricadesse su Timoleonte con il fine di sbarazzarsi di un oppositore politico.\nLe fonti sull'impresa.\nDell'impresa siciliana di Timoleonte, oltre che dalla biografia plutarchiana, siamo informati da Cornelio Nepote. Sia Plutarco sia Nepote si rifanno probabilmente ad una biografia ellenistica, a sua volta basata sull'opera di Timeo di Tauromenio, figlio di Andromaco. Da Timeo attinge anche Diodoro, ma da Plutarco lo distinguono diversi punti, per cui si \u00e8 ipotizzato che lo storico siceliota si sia servito dello storico ateniese Diillo, mentre ad Atanide di Siracusa si sarebbe rifatto Plutarco. Cos\u00ec, ad esempio, Diodoro e Nepote asseriscono che la spedizione di Timoleonte era tesa a liberare Siracusa da Dionisio il Giovane, mentre Plutarco intende la spedizione in chiave anti-cartaginese. Ed \u00e8 possibile che abbiano entrambi ragione. Infatti, mentre Timoleonte \u00e8 impegnato nei preparativi del viaggio, Iceta rivela il suo vero intendimento e si allea con Cartagine, la quale, sicura di poter approfittare delle divisioni siceliote, decide di intervenire. Nel 345 a.C., dunque, Cartagine arma una flotta, comandata da Annone.\nSpedizione contro i tiranni di Siracusa.\nLe fonti antiche che narrano lo svolgimento dei fatti sono principalmente tre: i greci Diodoro Siculo e Plutarco, e il latino Cornelio Nepote. \nLa minaccia cartaginese costringe Timoleonte ad affrettare i preparativi. Nel 344 a.C., dopo aver consultato l'oracolo di Delfi, che gli d\u00e0 un responso positivo, salpa con appena dieci triremi, alla guida di un esercito di circa settecento uomini tra Corinzi e mercenari. L'intento, con un'armata cos\u00ec esigua, \u00e8 quello di trovare alleati in Sicilia sia tra le \"poleis\" sia tra le truppe mercenarie di Dionisio, ora attaccate dai Cartaginesi.\nA Metaponto Timoleonte apprende da messi di Iceta che il tiranno di Leontini si \u00e8 ormai impadronito di Siracusa e che Dionisio \u00e8 barricato a Ortigia. Iceta lo avverte anche che un forte contingente cartaginese sta cercando di intercettarlo nei pressi dello Stretto di Messina. Timoleonte a questo punto convoca a Rhegion un incontro con gli ambasciatori cartaginesi e con seguaci di Iceta, ma riesce con astuzia ad eludere la sorveglianza degli avversari, raggiungendo infine le coste siciliane, a Tauromenio, dove Andromaco si erge a suo protettore e ne integra le armate. Ma il tiranno di Tauromenio appare all'inizio il solo disposto a credere nelle intenzioni dichiarate da Timoleonte. Gli altri Sicelioti sono memori delle recenti brucianti delusioni, come riporta Plutarco:\nTauromenio diventa la base degli attacchi terrestri di Timoleonte: questi, pur essendo in inferiorit\u00e0 numerica, sconfigge Iceta nella battaglia di Adranon, una citt\u00e0 dell'interno dell'isola, alle falde dell'Etna. Il successo conquista alla causa di Timoleonte Tindari e il condottiero Mamerco. Lo stesso Dionisio si dichiara disposto a consegnarsi a Timoleonte e al tiranno viene garantito l'esilio a Corinto.\nAppena cinquanta giorni dopo essere sbarcato in Sicilia, Timoleonte ha gi\u00e0 provocato la fine della dinastia dionigiana. Corinto a questo punto invia rinforzi, circa duemila opliti e duecento cavalieri, comandati da Demarete e Dinarco. Queste forze vengono per\u00f2 intercettate da una flotta cartaginese e sono quindi costrette ad approdare a Thurii: inizialmente supportano la colonia panellenica contro i Bruzi, per poi raggiungere via terra lo Stretto di Messina. Di l\u00ec, su imbarcazioni offerte da Reghion, muovono per la costa siciliana, che raggiungono soltanto nell'inverno a cavallo tra il 344 e il 343 a.C.\nDifesa di Ortigia e presa di Siracusa.\nIn attesa dell'arrivo di Demarete e Dinarco, Timoleonte si installa a Katane, supportato da Mamerco. Da Katane supporta gli assediati di Ortigia, difesa da Euclide e Telemaco (che Timoleonte aveva inviato da Dionisio quando questi si era reso disponibile ad abdicare). La flotta cartaginese \u00e8 imponente: si compone di 150 navi e circa 60.000 uomini, al comando di Magone. Con una sortita gli assediati conquistano il quartiere di Acradina. Nel frattempo, Timoleonte conquista Messana e si assicura il collegamento con Reghion. A questo punto il condottiero corinzio muove verso Siracusa, con il proposito di accordarsi con Iceta e sganciarlo dall'alleanza con Cartagine. Il racconto plutarcheo riporta lo stile della propaganda anticartaginese messo in campo da Timoleonte. Cos\u00ec, infatti, si sarebbero rivolti gli opliti di Timoleonte ai mercenari di Iceta:\nMa non devono essere mancati argomentazioni pi\u00f9 solide, come la promessa ad Iceta di tornaconti personali in cambio dell'abbandono dell'insidiosa alleanza. Sia come sia, Magone teme che Iceta cambi fronte e rinuncia all'attacco, rifugiandosi nell'\"epikrateia\" cartaginese posta nell'ovest dell'isola. Iceta, ormai accerchiato, \u00e8 costretto a ritirarsi a Leontini. Quanto a Magone, ritiratosi nonostante la netta predominanza numerica, al ritorno in Africa \u00e8 costretto al suicidio.\nRiorganizzazione di Siracusa.\nTimoleonte \u00e8 ormai padrone di Siracusa e sceglie di operare in rottura con il passato. Abbatte infatti le fortificazioni di Ortigia, dove fa edificare tribunali, mostrando cos\u00ec piena attenzione alle istanze popolari. Vi \u00e8 poi il problema della depressione economica e demografica della \"polis\" seguita alla guerra e all'occupazione cartaginese.\nPer rimediare, Timoleonte promuove il primo di numerosi bandi di colonizzazione. Sarebbero state 60.000 le unit\u00e0 che affluiscono da tutto il mondo greco per ripopolare Siracusa (e tra questi vi \u00e8 anche un profugo da Terme, il giovane Agatocle, futuro tiranno e poi \"basileus\"): questa cifra \u00e8 il frutto della testimonianza di Plutarco e non c'\u00e8 modo di controllarne l'accuratezza, ma certamente l'apporto deve aver avuto un significato fondamentale per la ripresa dell'attivit\u00e0 agricola e pare anzi che, sulla base della ricerca archeologica, la cifra vada ritoccata al rialzo. Alla crisi economica Timoleonte risponde con una capillare opera di redistribuzione della \"chora\", con la vendita a condizioni agevolate di immobili demaniali e con sussidi ai meno abbienti. Ad eccezione di quella di Gelone, mette all'asta le statue dei vecchi tiranni. In tal modo trova margini anche per finanziare la guerra ai Cartaginesi.\nTimoleonte, che \"non aveva alcuna autorit\u00e0 legale in Sicilia\", si sarebbe inoltre preoccupato fin da subito di riformare la costituzione siracusana: lo fa dando ad essa un orientamento democratico. Lo attesta Diodoro (XVI, 70, 5):\nEsiste in questi provvedimenti un richiamo alla linea espressa da Eraclide e Ippone ai tempi di Dione. Ci\u00f2 non significa che Timoleonte rinneghi l'impronta oligarchica che lo connota fin dall'episodio dell'uccisione di Timofane. Le concessioni democratiche verso l'uguaglianza sociale (\u1f30\u03c3\u03cc\u03c4\u03b7\u03c2, \"isotes\") vanno contestualizzate in una fase critica, in cui il condottiero corinzio cerca di conquistare consenso e di scongiurare il formarsi di una nuova tirannide. Pi\u00f9 in avanti, poco prima della morte, Timoleonte torner\u00e0 sul tema costituzionale, adottando delle riforme pi\u00f9 consone al suo orientamento pi\u00f9 proprio, di stampo oligarchico-conservatore. In ogni caso, su queste riforme che Timoleonte avrebbe adottato non appena conquistata Siracusa le fonti non sono affatto chiare e c'\u00e8 anzi chi pensa che in quella fase di turbolenza egli abbia preferito mantenere lo status quo normativo, che lo inquadra forse \"strateg\u00f2s autokr\u00e1tor\" pur non essendo nemmeno cittadino siracusano. Assumendo una carica militare, egli poteva in qualche modo operare a prescindere dall'impianto costituzionale di base, che probabilmente n\u00e9 Dionisio il Vecchio n\u00e9 Dionisio il Giovane avevano toccato, pur svuotandolo di significato. La cittadinanza siracusana accett\u00f2 questa condotta anche perch\u00e9 l'operato di Timoleonte sembrava miracolosamente protetto dalla dea Tiche, la personificazione della fortuna. Scrive Moses Finley:\nLa \"Vita\" plutarchea ha decisamente contribuito a costruire un'immagine di Timoleonte virtuoso e compassionevole, testimone innocente di soprusi e uccisioni, a partire dall'assassinio del fratello. A differenza, per\u00f2, degli altri tiranni, Timoleonte fu il solo a preoccuparsi di mettere in piedi un progetto statuale che potesse sopravvivergli e che potesse assicurare un futuro di pace all'isola, in ci\u00f2 distinguendosi soprattutto dallo stato territoriale di un Dionisio il Vecchio. Fu in questa direzione che va interpretato l'operato di Timoleonte al momento del suo ritiro, quando rimise mano (o mise mano per la prima volta) alla riforma costituzionale della \"politeia\" siracusana.\nRipopolamento della Sicilia.\nNel complesso, Timoleonte favorisce, come confermato dalla ricerca archeologica, un periodo di significativo sviluppo urbano: Akragas e Gela, che erano ormai pressoch\u00e9 deserte, tornano agli antichi fasti. Tutto l'entroterra meridionale conosce un'analoga rinascita. Megara Iblea, che era stata distrutta da Gelone nel 483 a.C., viene rifondata. In localit\u00e0 oggi denominata Scornavacche, tra le odierne Vizzini e Chiaramonte Gulfi, sulla riva sinistra del fiume Dirillo, nasce una nuova colonia, che sarebbe vissuta mezzo secolo, l\u00ec dove in passato era stato un piccolo insediamento poi distrutto dai Cartaginesi nel 405 a.C. Rinasce anche Agyrion, mentre maggiori dubbi ci sono in relazione a Minoa, che viene ribattezzata Eraclea e forse ripopolata con elementi provenienti da Cefal\u00f9. Infine Sabucina, il cui centro verr\u00e0 ricostruito e ripristinate le fortificazioni.\nCome testimoniato da Diodoro, risorge anche l'edilizia monumentale, che era pressoch\u00e9 ferma dai tempi dell'invasione cartaginese della fine del V secolo a.C. Vengono restaurati templi, teatri e altri edifici pubblici, e si assiste anche a nuove costruzioni. I fondi, sempre secondo Diodoro, provengono dalla rinvigorita attivit\u00e0 agricola ed \u00e8 probabile che la Grecia rappresentasse il pi\u00f9 importante mercato di sbocco, tanto che si assiste ad un'imponente importazione di monete di tipo corinzio (dette \"pegasi\"), che divengono nel tempo la moneta corrente per tutta l'isola. In qualche caso si tratta di coniazioni locali, ma la maggior parte delle monete proviene dalla stessa Corinto e dalle citt\u00e0 da essa dipendenti. Il fenomeno peraltro non \u00e8 banale, se si considera che Corinto, pur avendo inviato Timoleonte, non ha un vero controllo dell'attivit\u00e0 del condottiero e anzi i suoi rapporti con la Sicilia, dopo l'impresa timoleontea, ritornano agli stessi bassi livelli di intensit\u00e0 che avevano prima. Altrettanto poco chiaro \u00e8 da dove provenga l'argento per la coniazione: il bottino ottenuto a Crimiso spiega solo in parte la questione.\nL'istituzione della \"symmach\u00eda\".\nNel frattempo, a Cartagine, Annone tenta di instaurare un potere personalistico. Ci\u00f2 determina una crisi tra i Punici, di cui Timoleonte \u00e8 pronto ad approfittare. Nell'estate del 342 a.C., dopo aver attaccato senza frutto Iceta, Timoleonte conquista Apollonia ed Engio e ne scaccia Leptine, che viene mandato come Dionigi a Corinto. Poi attacca l'\"epikrateia\" cartaginese, con lo scopo di fare bottino. Conquista cos\u00ec Entella, mentre altri centri che orbitavano nella sfera d'influenza punica gli si sottomettono e ne ricevono in cambio l'autonomia. Anche le comunit\u00e0 sicane e sicule si sottomettono.\nQueste conquiste sono alla base dell'istituzione di una simmachia tra Siracusa e gli altri centri di Sicilia, tanto sicelioti quanto indigeni, la cui impronta qualificante \u00e8 la cacciata dei Punici dall'isola. La simmachia timoleontea \u00e8 caratterizzata dalla garanzia della libert\u00e0 dei contraenti, ma anche dalla condivisione della politica estera di Timoleonte. La formula, che riprende in parte l'azione di Filippo II in Grecia, cerca di articolare un'alternativa alla forma statuale iniziata da Dionigi il Vecchio.\nBattaglia del Crimiso e pace con Cartagine.\nLa presenza di Entella all'interno della simmachia \u00e8 per Cartagine una nitida minaccia: ripresasi dalla crisi interna, nell'estate del 339 a.C., ma pi\u00f9 probabilmente in quella del 341 a.C., allestisce una potente flotta, che sbarca presso Lilibeo. Timoleonte \u00e8 costretto ad interrompere la sua lotta contro i tiranni e anzi a coinvolgerli nel fronte antipunico, a partire da Iceta. A tappe forzate si reca a Segesta e lo scontro avviene nei pressi del fiume Crimiso (la cui identificazione \u00e8 incerta: forse il Belice o il Fiumefreddo). Qui Timoleonte ottiene una schiacciante vittoria sui Cartaginesi impegnati a guadare il fiume. Questi perdono non solo gran parte dell'armata mercenaria, ma anche buona parte della milizia cittadina (il cosiddetto \"battaglione sacro\").\nIl bottino \u00e8 assai ricco. Una parte viene inviata a Corinto, come attesta un'iscrizione dedicatoria (\"SEG\" 11, 126) che \u00e8 riportata anche da Plutarco (\"Vita di Timoleonte\", 29, 6).\nTimoleonte si spende perch\u00e9 propagandisticamente la vittoria al Crimiso venga associata a quella di Gelone alla battaglia di Imera, ancora una volta nel segno della lotta al \"barbaro\" punico. Ma il richiamo all'ideale panellenico non era cos\u00ec importante per i tiranni che contendevano a Siracusa il dominio, cio\u00e8 Iceta, Mamerco, Ippone, Nicodemo e Apollonide: essi temevano, infatti, che la capitale aretusea, ben collegata in questa fase alla madrepatria Corinto, li avrebbe in breve rovesciati. La stessa attenzione che Timoleonte aveva mostrato alla madrepatria nella distribuzione del bottino suscita il malcontento dei mercenari campani stanziati presso l'Etna, oltre che dei signorotti. La reazione di Timoleonte \u00e8 per\u00f2 pronta. Iceta \u00e8 sconfitto e condannato a morte per tradimento, insieme al figlio, mentre la componente femminile della famiglia di Iceta viene condotta a Siracusa e l\u00ec condannata a morte dall'assemblea del popolo. Con i Cartaginesi viene stipulato un trattato di pace (nel 339 o nel 338 a.C.), che stabilisce nell'H\u00e1likos il confine. I Cartaginesi, dal canto loro, si sottraggono all'alleanza con i tiranni e acconsentono a lasciare indipendenti le \"poleis\" siceliote e liberi i Sicelioti che vogliono allontanarsi dalla \"epikr\u00e0teia\". Frantumato in tal modo il fronte dei nemici, Timoleonte ha buon gioco a vincere Mamerco e Ippone, che vengono giustiziati. In particolare, Mamerco fu forse crocifisso e Ippone torturato a morte nel teatro di Messana, sotto gli occhi di numerosi spettatori, tra cui diversi adolescenti fatti riversare l\u00ec dalle vicine scuole. Solo ad Andromaco, che lo aveva appoggiato fin dall'inizio, Timoleonte concesse di rimanere al proprio posto di tiranno di Tauromenio.\nUltimi anni: riforma costituzionale e morte.\nCome gi\u00e0 Dione, Timoleonte promette una riforma costituzionale che sia articolata da artefici esterni: vengono dunque chiamati dalla madrepatria Corinto due legislatori, Cefalo e Dionisio. Non esistono fonti sui dettagli di questa riforma delle antiche leggi di Diocle. Anche a questa riforma \u00e8 stata attribuita una marca democratica, ma \u00e8 pi\u00f9 probabile che essa fosse invece di stampo oligarchico e non troppo diversa da quella abbozzata da Dione. Forse il succo della riforma consist\u00e9 nell'affidare il potere ad un'assemblea timocratica, detta Consiglio dei Seicento, che assistesse l'assemblea popolare nei suoi lavori. Al vertice dello Stato viene posto un magistrato eponimo, detto \"amph\u00edpolos\", da eleggere ogni anno fra i sacerdoti di Zeus Olimpio (dei tre eletti ne veniva poi sorteggiato uno), ma non \u00e8 chiaro se si trattasse di una carica meramente onorifica o se Timoleonte cercasse di dare alla propria riforma una consacrazione religiosa. In ogni caso questa carica sarebbe durata trecento anni.\nContestualmente alla riforma costituzionale, nel 338 a.C. (in occasione dei giochi panellenici) Timoleonte emette un nuovo bando di colonizzazione che coinvolge Greci dell'Egeo e d'Asia. Anche l'entroterra della Sicilia ne beneficia, come evidenziato dai ritrovamenti archeologici.\nDiodoro Siculo pone la morte di Timoleonte tra il 337 e il 336 a.C., ma molto probabilmente quella \u00e8 la data in cui, con gravi problemi alla vista, il condottiero si ritira a vita privata. Timoleonte non fa ritorno a Corinto, ma spende i suoi ultimi giorni, ormai del tutto cieco, a Siracusa e quando si presentano problemi importanti partecipa ancora all'assemblea cittadina, prendendo la parola.\nAi suoi funerali sarebbero affluite genti da tutta la Sicilia. In quell'occasione, stando al racconto di Plutarco, un tale Demetrio, il banditore dalla voce pi\u00f9 potente, lesse da un manoscritto un decreto che sembra recitasse:\nDopo la morte, i Siracusani gli dedicano il culto destinato agli eroi. La sua riforma costituzionale e gran parte dei suoi risultati (fatta eccezione per l'attivit\u00e0 di ripopolamento e di ristrutturazione urbanistica) scompaiono con lui."}
{"id": "442850", "revid": "1684799", "url": "https://it.wikipedia.org/wiki?curid=442850", "title": "Lingua babel-17", "text": "Il babel-17 \u00e8 una lingua artificiale artistica impiegata per la prima volta nel romanzo di fantascienza di Samuel R. Delany del 1966 \"Babel-17\".\nCaratteristiche.\nUna delle sue caratteristiche linguistiche pi\u00f9 interessanti \u00e8 la totale assenza di un pronome o una qualunque altra costruzione per indicare la prima persona singolare, \"io\".\nIl romanzo prende in considerazione una visione implicitamente whorfiana della lingua, poich\u00e9 la protagonista, una volta appresa la lingua, trova le sue percezioni (e le sue abilit\u00e0 fisiche) alterate. In questo ricorda molti altri romanzi di fantascienza incentrati sul tema del linguaggio, come \"Native Tongue\" di Suzette Haden Elgin e \"Il linguaggio di Pao\" di Jack Vance.\nIl nome della lingua fa riferimento alla Torre di Babele, un episodio della Genesi biblica, in cui, secondo la teologia delle religioni abramitiche, Dio cre\u00f2 scompiglio tra le genti facendo s\u00ec che le persone parlassero lingue diverse e non si capissero pi\u00f9, impedendo inoltre l'ultimazione della torre.\nIl termine \"Babele\" \u00e8 composto da due parole della lingua assira o babilonese, \"bab\" = \"porta\" e \"el\" = \"Dio\", dunque, \"porta di Dio\". La Bibbia utilizza una probabile etimologia dall'ebraico \"bilbul\" = \"confusione\" o \"bilbel\" = \"confuso\"."}
{"id": "442851", "revid": "819238", "url": "https://it.wikipedia.org/wiki?curid=442851", "title": "Rotabili italiani", "text": "La seguente lista comprende mezzi di trazione e materiale rimorchiato che circola o ha circolato sulla rete ferroviaria italiana, sia nazionale (RFI) che privata o in concessione. L'elenco \"non \u00e8 esaustivo e viene aggiornato ogni qualvolta vengono inserite nuove voci nell'enciclopedia\".\nLocomotive a vapore.\nA scartamento normale.\nTra il XIX secolo e la prima met\u00e0 del XX secolo in Italia il traffico ferroviario era affidato prevalentemente alle locomotive a vapore. Molte macchine acquisite dalle Ferrovie dello Stato Italiane in seguito alla statalizzazione delle reti ferroviarie precedenti, sono state rinominate secondo i criteri di denominazione delle FS.\nA scartamento ridotto.\nUna tipologia particolare di macchine a vapore erano quelle a scartamento ridotto, utilizzabili pertanto solo su determinate linee.\nLocomotive Diesel.\nA scartamento normale.\nDalla met\u00e0 del XX secolo si sono diffuse sulle linee nazionali le locomotive termiche, principalmente usate sulle linee non elettrificate ed utilizzate anche per i servizi di manovra.\nA scartamento ridotto.\nAnche per linee a scartamento ridotto sono state costruite, anche se in pochi esemplari, le locomotive termiche, per effettuare servizi locali e movimentazione su linee dedicate.\nLocomotive elettriche.\nLocomotive a 3000 V in c.c..\nL'elettrificazione a in corrente continua \u00e8 diventata, a partire dagli anni trenta, lo standard per la rete italiana. Queste locomotive rappresentano la spina dorsale del servizio commerciale, nonch\u00e9 la maggior parte della flotta odierna.\nElettrificazione a in c.a. monofase a frequenza industriale ().\nLocomotive per la progettata rete ferroviaria sarda.\nElettrotreni.\nL'Italia \u00e8 stata all'avanguardia nel settore dell'alta velocit\u00e0 ferroviaria in servizio commerciale sin dagli anni trenta. Il termine \"elettrotreno\" nacque proprio per definire i particolari treni elettrici a composizione inscindibile costruiti in quel periodo.\nA scartamento normale.\nVengono denominati ETR, anche se non sono elettrotreni ma treni di carrozze speciali trainati da due locomotive in testa e in coda (trazione simmetrica) gli:\nAltre societ\u00e0.\nSono elettrotreni, in quanto composti da pi\u00f9 casse indivisibili, i seguenti elettrotreni, anche se classificati come ALe/Le o EB:\nAutotreni.\nAlla met\u00e0 degli anni 1930 vennero immessi in servizio nelle FS una serie di treni a composizione inscindibile con motore termico per servizi simili a quelli degli elettrotreni sulle linee non elettrificate. Venne quindi coniato un neologismo analogo chiamandoli \"Autotreni\". In tempi recenti la classificazione \u00e8 stata ripresa per alcuni convogli a composizione bloccata e a trazione termica che sono stati acquistati da diverse societ\u00e0 concessionarie italiane.\nAutomotrici.\nAutomotrici elettriche a corrente continua.\nLe automotrici ad alimentazione elettrica a corrente continua a hanno svolto la maggior parte dei servizi locali, assicurando i trasporti per i pendolari e il collegamento coi piccoli centri.\nAutomotrici termiche a benzina.\nSono esistiti anche convogli e veicoli automotori alimentati a benzina, poco diffusi e presto sostituiti dai pi\u00f9 efficienti motori a nafta.\nAutomotrici termiche a nafta.\nI rotabili automotori alimentati a nafta sono stati sempre una soluzione adeguata per la riduzione dei costi di esercizio e per la velocizzazione dei servizi di trasporto sulle linee secondarie; spesso utilizzati anche per le relazioni ferroviarie che impegnavano sistemi di alimentazione differenti (corrente continua, alternata monofase o trifase), sono stati la colonna portante del traffico leggero locale e regionale.\nAutomotrici a scartamento ridotto.\n\"Automotrici di ferrovie in concessione\".\nAutomotrici termiche:\nAutomotrici diesel-elettriche:\nLocomotive da manovra.\nLocomotive elettriche da manovra.\nMezzi di manovra elettrici, dotati di cabina motrice o unit\u00e0 di trazione da accoppiare\nCarrozze.\nCarrozze passeggeri.\nLista parziale dei mezzi odierni, a cui vanno aggiunti i mezzi cosiddetti \"tradizionali\" e i mezzi per funzioni speciali (bagagliai)"}
{"id": "442857", "revid": "339392", "url": "https://it.wikipedia.org/wiki?curid=442857", "title": "Pietro I di Sicilia", "text": ""}
{"id": "442886", "revid": "2108263", "url": "https://it.wikipedia.org/wiki?curid=442886", "title": "Ulrica Eleonora di Svezia", "text": "Era la figlia pi\u00f9 giovane del re Carlo XI e della regina Ulrica Eleonora la Maggiore; fu cos\u00ec chiamata in onore di sua madre. Alla morte del fratello Carlo XII, nel 1718, rivendic\u00f2 il trono. La sua defunta sorella maggiore, la principessa Edvige Sofia, aveva lasciato un figlio, Carlo Federico di Holstein-Gottorp, che aveva la pretesa migliore per primogenitura. Ma Ulrica Eleonora afferm\u00f2 che ella era la parente sopravvissuta \"pi\u00f9 stretta\" del defunto re (secondo il concetto di \"prossimit\u00e0 di sangue\") e cit\u00f2 il precedente della regina Cristina. Fu riconosciuta come successore dal Riksdag dopo avere acconsentito a rinunciare ai poteri di monarca assoluto stabiliti da suo padre Carlo XI. Abdic\u00f2 nel 1720 in favore del suo consorte, il langravio Federico I di Assia-Kassel.\nBiografia.\nI primi anni.\nUlrica Eleonora nacque il 23 gennaio 1688 al palazzo reale di Stoccolma, figlia del re Carlo XI di Svezia e di sua moglie Ulrica Eleonora di Danimarca. Durante la sua infanzia venne un po' trascurata dai genitori, che le preferivano la sorella Edvige Sofia, pi\u00f9 intelligente e talentuosa di lei. Gi\u00e0 all'epoca la principessa di Svezia venne descritta come cordiale, umile e dignitosa, dotata di ottimi atteggiamenti e mani bellissime, ma di carattere era timida e solitaria, forse a causa dell'aspetto che non era dei pi\u00f9 attraenti.\nEra molto dotata nel campo della musica e suonava il clavicembalo, mentre sua sorella Edvige Sofia spesso l'accompagnava con il canto. Da sua nonna paterna, che ne fu anche la tutrice, venne descritta da piccola come testarda e pretenziosa, solita a mettersi a letto per dimostrare la propria disapprovazione. Sul lato delle passioni l'attraevano moltissimo i gioielli e si dedicava alla collezione di monete. Amante del teatro, quando diverr\u00e0 regina chiamer\u00e0 a corte compagnie di ballo francesi e tedesche.\nIl matrimonio.\nAppena divenne in et\u00e0 da marito la sua posizione venne di molto rivalutata. Dal momento che suo fratello, il re Carlo XII, era celibe e senza figli, lei era considerata una probabile erede al trono svedese e attir\u00f2 per questo su di s\u00e9 moltissime proposte di matrimonio, tra cui quella del futuro re Giorgio II del Regno Unito e del principe ereditario Federico d'Assia-Kassel. Nel 1698 vennero proposti dei matrimoni tra Ulrica Eleonora e il principe Carlo di Danimarca e tra suo fratello Carlo XII di Svezia e Sofia Edvige di Danimarca, ma il piano fall\u00ec a causa dei conflitti tra i due Paesi. Ulrica Eleonora ottenne quindi di sposare Federico Guglielmo I di Prussia ma il matrimonio venne annullato per volere del fratello Carlo XII. Il duca Giovanni Guglielmo di Sassonia-Gotha-Altenburg tent\u00f2 di corteggiare la giovane principessa svedese, ma dovette rinunciare all'idea di sposarla.\nInfine il 23 gennaio 1714 Ulrica Eleonora si fidanz\u00f2 ufficialmente con il principe Federico d'Assia-Kassel. Il fidanzamento fu fortemente supportato dalla nonna paterna Edvige Eleonora, perch\u00e9 avrebbe imposto alla nipote di seguire lo sposo in Germania, dando ampio spazio di successione a un altro nipote, Carlo Federico di Holstein-Gottorp. L'idea tra l'altro era anche quella dello sposo Federico d'Assia-Kassel, il quale, sebbene innamorato di Ulrica Eleonora, puntava essenzialmente al ricco trono svedese. Il matrimonio tra i due venne celebrato il 24 marzo 1715.\nPrincipessa ereditaria di Svezia.\nA livello politico, pur come principessa di Svezia, Ulrica Eleonora aveva saputo agire molto bene, in quanto si era guadagnata la pi\u00f9 assoluta fiducia del fratello, che gi\u00e0 dal 1712 aveva pensato di nominarla sua erede al trono e che dal 2 novembre 1713 l'aveva introdotta alle riunioni del consiglio di Stato. Quando Carlo XII sost\u00f2 molto all'estero, a causa delle guerre che stava conducendo contro le altre potenze europee, ella non tard\u00f2 a inviargli una missiva nella quale lo invitava a tornare in patria, avvertendolo delle possibili conseguenze della sua assenza. Con il consenso del sovrano, le fu affidata la firma dei decreti regi, a eccezione di quelli specificatamente da lui voluti o di quelli che richiedessero un parere esplicito del re.\nMalgrado questa posizione di potere, l'umilt\u00e0 di Ulrica Eleonora le impose di non fare proposte proprie al consiglio, ma si limit\u00f2 a svolgere un lavoro di rappresentanza nei confronti del fratello assente. Ulrica Eleonora, cos\u00ec facendo, ebbe poche occasioni di incontrare il fratello durante gli anni del suo regno e dopo sedici anni lo rivide nel 1716 a Vadstena e, per l'ultima volta, a Kristinehamn nel 1718.\nIl regno.\nIl 5 dicembre 1718 Ulrica Eleonora venne informata della morte di suo fratello Carlo XII sul campo e venne acclamata poco dopo dal parlamento regina, come disposto dal defunto monarca. Introdotta timidamente al governo, e per una causa improvvisa quanto dolorosa, Ulrica Eleonora prese subito coscienza del suo nuovo ruolo di sovrana e nelle settimane successive alla sua proclamazione, tra i primi atti del suo governo, fece imprigionare tutti i seguaci dell'ex primo ministro Georg Heinrich von G\u00f6rtze, abolendo tutte le leggi emesse dal gruppo.\nCome era prevedibile, da pi\u00f9 parti la posizione di Ulrica Eleonora fu ben presto ampiamente contestata, in quanto molti ritenevano che a succedergli dovesse essere il figlio di sua sorella, il duca Carlo Federico di Holstein-Gottorp. Alla fine, dopo numerosi compromessi, Ulrica Eleonora venne eletta regina il 23 gennaio 1719 solo con la promessa che avrebbe fortemente ridotto il potere regio introdotto dal 1680 e intensificato da suo fratello.\nLa regina dovette quindi acconsentire subito alla proclamazione di una nuova costituzione che limitava molto i poteri del monarca. La sua incoronazione, che ebbe luogo nel marzo del 1719 a Uppsala, venne seguita dalla nobilitazione delle numerose famiglie che l'avevano sostenuta nella sua salita al trono. In quindici mesi Ulrica Eleonora cre\u00f2 180 nuovi titoli nobiliari, pi\u00f9 di qualsiasi altro monarca nella storia svedese: un conte, due baroni e otto nobili ogni mese. La sua pi\u00f9 stretta confidente fu Emerentia von D\u00fcben (1669\u20131753), la sua vecchia nutrice, che venne creata contessa e nominata sua prima dama di compagnia nel 1707. Le due donne mantennero sempre una strettissima relazione; D\u00fcben fu sua consigliera e suo sostegno, pur non abusando mai della sua influenza, comportandosi come una madre.\nUlrica Eleonora era per\u00f2 favorevole a una monarchia assoluta e mal sopportava l'ingerenza del parlamento nelle sue operazioni di governo; l'unico fatto che l'aveva spinta ad accettare la nuova costituzione era il fatto di non perdere il trono. A tal proposito decise di supportare le ambizioni politiche del marito nel divenire sua coreggente seguendo l'esempio di Guglielmo III e Maria II d'Inghilterra, ma questo non le venne permesso dal \"Riksdag\", in quanto i coreggenti erano stati proibiti in Svezia dal XV secolo. A questo punto, pressata da pi\u00f9 parti e dopo appena un anno di regno, Ulrica Eleonora abdic\u00f2 completamente in favore del marito, il quale nel 1720 venne incoronato re con il nome di Federico I.\nRegina consorte.\nUlrica Eleonora era sempre stata sposa fedele e leale per Federico, ancor pi\u00f9 dopo che quest'ultimo divenne sovrano di Svezia. Nel 1724 la regina espresse il desiderio di dare un erede al trono al suo Paese, ma non ebbero figli. Il re Federico aveva numerose amanti e le sue relazioni extraconiugali aumentarono vertiginosamente man mano che gli anni passavano e la moglie non riusciva a dargli figli. Nel 1730 egli divenne il primo re nella storia della Svezia ad avere un'amante ufficiale, la giovane nobildonna Hedvig Taube, la quale ottenne il titolo di contessa di Hessenstein. La reazione della regina a questo fatto non \u00e8 dato a sapersi, n\u00e9 Ulrica Eleonora lasci\u00f2 mai nei suoi scritti traccia di questo fatto, preferendo invece ritirarsi dalla corte e devolversi a opere religiose e caritatevoli. Malgrado questa sua lontananza, Federico la nomin\u00f2 sua reggente durante la sua assenza dal 1731 al 1738 e fu durante questo periodo che Ulrica Eleonora riusc\u00ec a chiudere il teatro di Bollhuset inaugurato dal marito, accogliendo le opposizioni avanzate dal clero. Il teatro a ogni modo venne riaperto l'anno successivo per volere del marito.\nLa regina Ulrica Eleonora mor\u00ec di vaiolo nel 1741. Il regno di suo marito segn\u00f2 l'inizio di un periodo tradizionalmente conosciuto come \"epoca della libert\u00e0 svedese\", nel quale la monarchia svedese perse gran parte del suo potere a vantaggio della nobilt\u00e0."}
{"id": "442901", "revid": "1573940", "url": "https://it.wikipedia.org/wiki?curid=442901", "title": "Engraulis", "text": "Engraulis \u00e8 un genere di pesci appartenente alla famiglia degli Engraulidae. A questo genere appartiene l'acciuga europea.\nTassonomia.\nIl genere comprende 9 specie:"}
{"id": "442905", "revid": "125937179", "url": "https://it.wikipedia.org/wiki?curid=442905", "title": "Federico I di Svezia", "text": "Federico ascese al trono di Svezia al seguito della morte di suo cognato, l'assolutista re Carlo XII, deceduto improvvisamente durante la Grande guerra del nord. Egli era infatti marito della sorella del re, Ulrica Eleonora, la quale prefer\u00ec abdicare alla propria posizione di regina di Svezia dopo appena un anno di regno piuttosto che perdere i propri poteri di monarca assoluta come le era stato imposto dal \"Riksdag\" di Svezia.\nBiografia.\nI primi anni.\nFederico era figlio del grande governatore Carlo I d'Assia-Kassel (1654 - 1730) e di Maria Amelia Kettler, Principessa di Curlandia (1653 - 1711). I suoi nonni materni erano Giacomo Kettler, Duca di Curlandia (1610 - 1682) e Luisa Carlotta, Principessa di Brandeburgo.\nLuisa Carlotta era figlia di Giorgio Guglielmo di Brandeburgo, Elettore di Brandeburgo, Duca di Prussia e di Carlotta del Palatinato (1597 - 1660). Carlotta era figlia di Federico IV, Elettore del Palatinato (1574 - 1610) e di Luisa Giuliana di Nassau. Il fratello divent\u00f2 Federico V, elettore del Palatinato. Luisa Giuliana era figlia di Guglielmo I d'Orange e Carlotta di Borbone-Montpensier.\nNel 1692 il giovane principe inizi\u00f2 il suo Grand Tour nei Paesi Bassi, raggiungendo nel 1695 la penisola italiana e studiando successivamente a Ginevra in Svizzera. Dopo il suo ritorno in patria, egli abbracci\u00f2 la carriera militare, guidando le truppe dell'Assia come Luogotenente Generale durante la Guerra di successione spagnola al fianco degli olandesi. Venne sconfitto nel 1703 nella Battaglia di Speyerbach, ma prese parte l'anno successivo alla grande vittoria nella Battaglia di Blenheim. Nel 1706 egli venne nuovamente sconfitto dai francesi nella Battaglia di Castiglione.\nNel 1700 spos\u00f2 Luisa Dorotea di Prussia che per\u00f2 lo lasci\u00f2 vedovo e senza figli dopo appena cinque anni di matrimonio.\nDa principe consorte a re di Svezia.\nNel 1715, Federico I spos\u00f2 in seconde nozze la principessa Ulrica Eleonora di Svezia, ottenendo poco dopo il titolo di \"Principe di Svezia\" e quello di \"Altezza Reale\" dal parlamento. Sia nel 1716 che nel 1718 ader\u00ec alla campagna di Carlo XII di Svezia contro la Norvegia e venne nominato \"Generalissimus\" dell'esercito svedese. Federico sostenne anche la decisione di cedere Brema e Verden all'Hannover e parte della Pomerania alla Prussia di modo da ottenere l'aiuto di questi due paesi (soprattutto dell'Inghilterra) contro le azioni dello zar Pietro I di Russia. Ricopr\u00ec anche il ruolo di principe consorte durante il regno della moglie dal 1718 sino all'abdicazione di questa nel 1720. Federico venne quindi eletto re di Svezia col nome di Federico I il 24 marzo 1720 e venne incoronato poi a Stoccolma il 3 maggio di quello stesso anno.\nFederico I ad ogni modo aveva gi\u00e0 acquisito una certa influenza durante il regno della moglie, e fu un re piuttosto attivo e dinamico all'inizio dei suoi 31 anni di regno. Ma dopo che l'aristocrazia ebbe riottenuto i poteri a seguito delle fallimentari guerre contro la Russia, il suo ruolo venne sminuito ed inizi\u00f2 sempre pi\u00f9 a disinteressarsi agli affari di governo. Nel 1723 Federico I tent\u00f2 di rafforzare l'autorit\u00e0 reale, ma dopo il fallimento quello fu l'ultimo tentativo che fece di entrare a far parte pienamente della politica della Svezia, arrivando persino a utilizzare un timbro con la sua firma che affid\u00f2 ai rappresentanti del suo governo cos\u00ec da non dover firmare personalmente i documenti ufficiali. Egli dedic\u00f2 gran parte del suo tempo libero alla caccia ed alle storie d'amore con le numerose amanti che accumul\u00f2 negli anni, dal momento che il suo matrimonio con la regina Ulrica Eleonora non aveva prodotto eredi, mentre l'amante Hedvig Taube gli aveva dato molti figli illegittimi.\nMolti storici hanno suggerito che il proiettile di moschetto che uccise suo cognato Carlo XII di Svezia nel 1718 permettendo l'ascesa al trono di sua moglie, sorella del defunto monarca, venne sparato su commissione di Federico che era intenzionato ad impadronirsi del potere. Carlo era stato un monarca autoritario e dopo la sua morte e le dimissioni della sorella gli stati generali accettarono di buon grado di eleggere Federico al trono di Svezia perch\u00e9 si era dimostrato un personaggio pi\u00f9 debole di spirito.\nLe sconfitte subite da Carlo XII nella Grande guerra del nord posero fine all'appartenenza della Svezia al rango di grande potenza europea e sotto Federico lo stato dovette prenderne atto a tutti gli effetti. La Svezia dovette cedere l'Estonia, l'Ingria e la Livonia alla Russia secondo quanto concordato nel Trattato di Nystad del 1721.\nNel 1723 Federico ricompens\u00f2 l'inventore militare Sven \u00c5derman con il feudo di Halltorp sull'isola di \u00d6land, al fine di creargli una base ove testare nuovi moschetti.\nCome re, Federico non fu particolarmente rispettato dal suo popolo e molti ritengono ancora oggi che molte delle conquiste e delle migliorie per lo stato ottenute sotto il suo regno siano effettivamente da ascrivere pi\u00f9 al suo entourage politico che al suo ingegno di monarca. Quando venne incoronato, di lui si disse: \"Abbiamo recentemente sepolto re Carlo, ora incoroniamo re Federico \u2013 improvvisamente l'orologio \u00e8 passato dalle dodici all'una\". Quando mor\u00ec, Carl Gustaf Tessin disse di lui:\nSotto il regno di re Federico, la scienza si \u00e8 sviluppata senza che lui abbia mai provato a leggerne un libro. Il mercato \u00e8 rifiorito senza che lui l'abbia mai incoraggiato con una singola moneta. Il palazzo di Stoccolma \u00e8 stato costruito senza che lui sia stato mai nemmeno curioso di vedere il progetto.\nAugust Strindberg disse di lui: \"Fu il peggior reggente della Svezia, ma del resto come potrebbe solo parlar bene svedese chi \u00e8 nato come principe tedesco?\".\nTra le riforme che sono ascrivibili alla sua persona vi \u00e8 l'apertura del primo teatro stabile di Stoccolma, il Bollhuset ed il divieto di praticare duelli.\nIl 23 febbraio 1748 Federico I istitu\u00ec inoltre tre ordini reali svedesi, quello dei Serafini, quello della Spada e quello della Stella Polare, ancora oggi ritenuti i tre ordini cavallereschi principali della Svezia.\nLangravio di Assia-Kassel.\nFederico divenne landgravio d'Assia solo nel 1730, dieci anni dopo l'ascesa al trono di Svezia. Subito, nomin\u00f2 il fratello minore Guglielmo governatore dell'Assia.\nFederico non ebbe successo in questa carica. Infatti si concentr\u00f2 di pi\u00f9 sulla Svezia ed a causa dei compromessi che dovette accettare per salire al trono svedese, il suo appannaggio e quello della corte erano veramente bassi. Il denaro per la corte, molto costosa, venne quindi, a partire dagli anni '30 dalla ricca Hesse, perci\u00f2 Federico si comport\u00f2 quasi come un Signore assente. Inoltre il padre di Federico, Carlo I d'Assia-Kassel, era stato un abilissimo governatore in Assia, avendo ricostruito lo stato dopo decenni di decadenza con riforme economiche, delle infrastrutture e dello stato, ed avendo praticato la tolleranza religiosa (anche per motivi economici: infatti lo spirito tollerante attir\u00f2 molti ugonotti francesi). Il fratello governatore, che sarebbe poi succeduto a Federico come Landgravio Guglielmo VIII d'Assia-Kassel, ebbe un grande successo nell'amministrazione dello stato.\nFederico I di Svezia mor\u00ec il 25 maggio 1751 a Stoccolma.\nMatrimonio e figli.\nFederico I spos\u00f2 la sua prima moglie, Luisa Dorotea Sofia di Prussia (1680 - 1705) il 31 maggio 1700. La seconda moglie, sposata nel 1715, fu la Regina Ulrica Eleonora di Svezia (1688 - 1741), figlia di Carlo XI di Svezia (1655 - 1697) e di Ulrica Eleonora di Danimarca (1656 - 1693).\nEntrambi i matrimoni del Re non diedero eredi, ma Federico I ebbe tre figli illegittimi dall'amante Edvige Taube:\nIn questo modo il Casato di Assia in Svezia termin\u00f2 con Federico e fu seguito dal Casato di Holstein-Gottorp. All'Assia succedette il fratello Guglielmo VIII, famoso generale."}
{"id": "442913", "revid": "117121499", "url": "https://it.wikipedia.org/wiki?curid=442913", "title": "Domenico di Michelino", "text": "Biografia.\nIl suo vero nome era Domenico di Francesco, ma assunse lo pseudonimo per una sua attivit\u00e0 giovanile svolta presso un lavoratore di avorio chiamato Michelino di Benedetto.\nIl Vasari lo indica come allievo di Beato Angelico, ma il suo stile sembra pi\u00f9 vicino a quello di Alesso Baldovinetti o di Francesco Pesellino. Nel 1442 si iscrisse alla Compagnia di San Luca, nel 1444 all'Arte dei Medici e Speziali e l'anno successivo alla Compagnia dei Laudesi presso Santa Maria del Fiore.\nLa sua prima opera documentata \u00e8 uno stendardo processionale per l'Ospedale degli Innocenti, che venne pagato il 10 settembre 1446. Oggi \u00e8 conservato nella Galleria dell'Ospedale, ma la sua parziale ridipintura nel secolo successivo impedisce una valutazione puntuale. Due anni dopo \u00e8 ricordato per la pittura di due angeli in terracotta modellati da Luca della Robbia per il Duomo di Firenze. Tra il 1449 e il 1454 fu autore di un cicli di affreschi per la cappella di San Leonardo nella chiesa di Santa Maria a Peretola. Seguono negli anni cinquanta la pala per l'altare maggiore della chiesa di Santa Margherita de' Cerchi (oggi nel Museo della basilica di Santa Maria delle Grazie a San Giovanni Valdarno), una pala (1458) per il medico di San Miniato al Tedesco, Giovanni Chellini (destinatario anche di una \"Madonna\" di Donatello), ancora nella chiesa di San Domenico, e un'altra oggi all'Alte Pinakothek di Monaco, forse proveniente dall'ospedale di San Giovanni a Montebuoni presso Tavarnelle Val di Pesa.\nNel 1459 \u00e8 documentato con il pittore fiorentino Lorenzo di Puccio nella realizzazione di un gonfalone dipinto per i Laudesi di Cortona e nel 1463 Cosimo de' Medici gli affid\u00f2 la pittura di una pala per la chiesa di San Girolamo a Volterra.\nLa sua opera pi\u00f9 nota, \"La Divina Commedia illumina Firenze\" in Santa Maria del Fiore a Firenze, risale al 1465, fatto su disegno di Alesso Baldovinetti. Pi\u00f9 o meno a questi anni risale il matrimonio con Marsilia, sorella del miniatore Domenico di Guido; andato ad abitare in una casa sull'attuale via de' Macci, ebbe due figli. Nel 1467 apr\u00ec bottega con Domenico di Zanobi (il \"Maestro della Nativit\u00e0 Johnson\") in via delle Terme, che tenne aperta fino alla met\u00e0 degli anni ottanta. Nel 1469 lavor\u00f2 per la Compagnia della Purificazione a San Marco a opere perdute e l'anno successivo forn\u00ec i disegni per una serie di ricami alle monache del convento di Santa Brigida al Paradiso.\nA una fase tarda sono attribuiti le due tavole della Galleria dell'Accademia (\"Trinit\u00e0\" da San Pancrazio e \"Tre Arcangeli\" da Santa Felicita), la \"Madonna dell'Umilt\u00e0\" del Museo del Bigallo, il \"San Bonaventura\" in Santa Croce (1474-1482) e un \"San Lorenzo\" per la Badia Fiorentina, oggi nella chiesa di San Lorenzo a Porciano, presso Stia (1477-1484).\nNel 1483 \u00e8 documentato in una controversia per alcune pitture eseguite per la famiglia Cavalcanti. Al 1484 risalgono le sue ultime opere, due immagini di \"San Luca\" per la bandiera dell'Arte dei Giudici e Notai.\nMor\u00ec il 18 aprile 1491 e venne sepolto nella chiesa di Sant'Ambrogio."}
{"id": "442918", "revid": "36426", "url": "https://it.wikipedia.org/wiki?curid=442918", "title": "Domenico Di Michelino", "text": ""}
{"id": "442931", "revid": "30232", "url": "https://it.wikipedia.org/wiki?curid=442931", "title": "Automotrice ALe 426", "text": ""}
{"id": "442935", "revid": "287204", "url": "https://it.wikipedia.org/wiki?curid=442935", "title": "Alesso Baldovinetti", "text": "Biografia.\nNato a Firenze nel 1427 da Baldovinetto e Agnola Ubaldini da Gagliano, nel 1448 si iscrisse nella Compagnia di San Luca e fu allievo forse di Domenico Veneziano. Nei primi dipinti \u00e8 rintracciabile l'influsso del Beato Angelico, con il quale collabor\u00f2 alla decorazione delle ante dell'armadio della Basilica della Santissima Annunziata.\nCon Domenico Veneziano realizz\u00f2 uno dei confronti artistici, a detta delle fonti antiche, fra i pi\u00f9 interessanti del Rinascimento. Verso il 1461 Baldovinetti fin\u00ec il ciclo di affreschi nella chiesa di Sant'Egidio, iniziato dal Veneziano e da Piero della Francesca e continuato da Andrea del Castagno. Malgrado il ciclo sia andato distrutto nel corso del Settecento, alcuni storici dell'arte attribuiscono all'opera una rilevanza pari a quella della Cappella Brancacci. Di quel ciclo di affreschi ci resta traccia solo in alcuni frammenti delle sinopie (fra l'altro poco significativi, perch\u00e9 relativi alla decorazione del basamento sul quale poggiavano le figure) conservati oggi nel museo del cenacolo di Sant'Apollonia.\nNel 1460 torn\u00f2 all'Annunziata per affrescare l\"Adorazione dei pastori\" nel chiostrino dei Voti, in cui speriment\u00f2 senza successo una nuova tecnica parzialmente a secco.\nNel 1467 realizz\u00f2 l\"Annunciazione\" e i \"Profeti, evangelisti e dottori della Chiesa\" per la Cappella del Cardinale del Portogallo nella chiesa di San Miniato al Monte.\nNel 1469 fu incaricato di realizzare la pala d'altare \"Trinit\u00e0\" per la cappella Gianfigliazzi nella Basilica di Santa Trinita.\nTra le sue opere pi\u00f9 famose un\"Annunciazione\", agli Uffizi, una \"Madonna\" al Louvre e un'altra \"Annunciazione\" custodita nella chiesa di San Miniato al Monte, sempre a Firenze. Fu anche un ottimo mosaicista e dal 1483 si occup\u00f2 del restauro dei mosaici della cupola del battistero di San Giovanni. Al Baldovinetti si devono anche i disegni di tarsie lignee e di vetrate, come quella della Cappella dei Pazzi. Altre vetrate di sua mano sono in Pisa, Lucca, Assisi e Prato.\nFra i suoi allievi pi\u00f9 importanti ci fu Domenico Ghirlandaio."}
{"id": "442938", "revid": "30232", "url": "https://it.wikipedia.org/wiki?curid=442938", "title": "Automotrice ALe 506", "text": ""}
{"id": "442955", "revid": "23", "url": "https://it.wikipedia.org/wiki?curid=442955", "title": "Orthochrysotile", "text": ""}
{"id": "442957", "revid": "767487", "url": "https://it.wikipedia.org/wiki?curid=442957", "title": "Emilio Bello Codesido", "text": "Fu presidente della Giunta di governo del Cile dal 27 gennaio al 12 marzo 1925.\nLaureato in Giurisprudenza nel 1889, Bello ader\u00ec al liberalismo e appoggi\u00f2 la politica presidenzialista di Jos\u00e9 Manuel Balmaceda, fuggendo in esilio dopo la guerra civile del 1891. Rientrato in Cile, fond\u00f2 a Valpara\u00edso il Partito Liberaldemocratico e fu pi\u00f9 volte ministro delle Relazioni Estere, Culto e Colonizzazione e diplomatico in Bolivia e Messico.\nDopo il colpo di Stato del generale Carlos Ib\u00e1\u00f1ez del Campo contro il regime militare del generale Luis Altamirano (23 gennaio 1925), Bello fu chiamato a presiedere una nuova giunta, composta anche dal generale Pedro Pablo Dartnell e dall'ammiraglio Carlos Ward, fino al rientro in Cile dell'ex presidente Arturo Alessandri Palma.\nIn seguito, Bello Codesido fu ancora ministro e diplomatico."}
{"id": "442973", "revid": "23", "url": "https://it.wikipedia.org/wiki?curid=442973", "title": "Orthoclase", "text": ""}
{"id": "442978", "revid": "1305772", "url": "https://it.wikipedia.org/wiki?curid=442978", "title": "Libro di Taliesin", "text": "Il libro di Taliesin porta il nome del bardo britannico Taliesin (c. 534 \u2013 c.599), che fu il primo poeta a scrivere in lingua gallese. Tuttavia, secondo gli studiosi fu scritto nel X secolo. Dato che tutta la poesia era trasmessa oralmente al tempo di Taliesin, un'ipotesi plausibile \u00e8 che i suoi poemi furono messi per iscritto solo quattro secoli dopo di lui usando le ortografie del tempo. \nDei poemi del \"Libro di Taliesin\" dodici sono indirizzati a dodici re storici conosciuti quali Cynan Garwyn, re del Powys, e Gwallogap Llaennog dell'Elmet. Otto, tuttavia, sono indirizzati a Urien Rheged. Un poema funebre \u00e8 indirizzato a Owain, figlio di Urien. Il resto del libro contiene poemi con forti elementi mitologici, religiosi e sciamanici, ma anche elementi pi\u00f9 tardi, frutto della realt\u00e0 di chi mise per iscritto l'opera nel X secolo. Si discute se e quanti poemi (e quali elementi in questi) risalgano al tempo di Taliesin."}
{"id": "442982", "revid": "63078", "url": "https://it.wikipedia.org/wiki?curid=442982", "title": "Blizzard North", "text": ""}
{"id": "442985", "revid": "36426", "url": "https://it.wikipedia.org/wiki?curid=442985", "title": "Chiesa di San Miniato al Monte", "text": ""}
{"id": "442989", "revid": "7", "url": "https://it.wikipedia.org/wiki?curid=442989", "title": "Rock 'n' roll", "text": ""}
{"id": "443015", "revid": "62748", "url": "https://it.wikipedia.org/wiki?curid=443015", "title": "Pesellino", "text": "Si ispir\u00f2 soprattutto agli stili di Filippo Lippi e Beato Angelico.\nBiografia.\nIl soprannome Pesellino deriva dal nonno materno Giuliano d'Arrigo detto il Pesello, che lo allev\u00f2 dopo la morte del padre, Stefano di Francesco. Documentato nella bottega del nonno dal 1447, in cui in tutta probabilit\u00e0 ricevette la sua formazione professionale, nel 1453 apr\u00ec una propria bottega in compagnia con Pietro di Lorenzo del Pratese e Zanobi del Migliore.\nLa sua formazione dovette avvenire anche in altri ambiti, come documenta la predella della \"Pala del Noviziato\" di Filippo Lippi databile al 1445 e oggi divisa tra gli Uffizi e il Louvre. in quest'opera il suo stile dimostra gi\u00e0 caratteri maturi, basati su un'interpretazione personale delle opere di Lippi e del Beato Angelico, che egli ebbe probabilmente modo di frequentare in ambito mediceo. \nVicini a tale opera sono i cassoni dipinti coi \"Trionfi\" da Petrarca nell'Isabella Stewart Gardner Museum di Boston, forse realizzati per il matrimonio tra Piero de' Medici e Lucrezia Tornabuoni nel 1444, e alcuni fogli miniati oggi divisi tra l'Ermitage e la Biblioteca Marciana di Venezia, gi\u00e0 appartenuti a un codice dei \"Punica\" di Silio Italico che era di propriet\u00e0 di Tommaso Parentuccelli, futuro Niccol\u00f2 V. Il Parentuccelli aveva infatti aiutato Cosimo il Vecchio nel 1447 a redigere un canone bibliografico per la nascente biblioteca del convento di San Marco e pu\u00f2 darsi che il codice miniato fosse un ringraziamento per il suo operato. Altri pannelli di cassone con \"Storie di David\" (National Gallery di Londra) sono stati ricondotti a una committenza medicea. \nSolo un'opera di Pesellino \u00e8 pienamente documentata e si tratta dell'ultima conosciuta: la \"Pala della Trinit\u00e0\", datata 1455, i cui frammenti furono riuniti ai primi del Novecento presso la National Gallery di Londra, gi\u00e0 collocata nello scomparso oratorio della compagnia della Santissima Trinit\u00e0 di Pistoia. Nel luglio del 1457 il pittore si ammal\u00f2 e la pala venne completata nella bottega di Filippo Lippi, forse solo la predella."}
{"id": "443016", "revid": "78273", "url": "https://it.wikipedia.org/wiki?curid=443016", "title": "Francesco Pesellino", "text": ""}
{"id": "443021", "revid": "1444396", "url": "https://it.wikipedia.org/wiki?curid=443021", "title": "Castello di Cisterna", "text": "Castello di Cisterna (o Castel Cisterna, \"Castiello 'e Cisterna\" e \" 'A Cisterna\" in napoletano) \u00e8 un comune italiano di abitanti della citt\u00e0 metropolitana di Napoli in Campania.\nGeografia fisica.\nSituato nell'entroterra nord orientale di Napoli, dista 14\u00a0km dal centro della citt\u00e0. Il piccolo centro si \u00e8 sviluppato lungo la via Nazionale delle puglie in una lingua di territorio stretta tra i comuni di Pomigliano d'Arco e Brusciano con i quali costituisce un unico agglomerato urbano.\nOrigini del nome.\nL'origine delle parole \"Castello\" e \"Cisterna\" non \u00e8 certa. Per quanto riguarda la parola\n\"Castello\": nel libro VII dell'Eneide si parla di alcune localit\u00e0 conquistate da Ebalo, re di Capri, che estese i propri possedimenti fino alle zone bagnate dal Sarno, conquistando B\u00e0tulo, Rufra, Celenne e i campi fruttiferi di Avella. I commentatori latini Servio e Elio Donato nei commenti all'Eneide precisano che sia Batulo che Rufrae erano \"Castella Campaniae a Samnitibus condita\" che significa : \"fortezze (accampamenti) della Campania fondate dai Sanniti\". E poich\u00e9 le altre due Rufrae della Campania si trovavano una nel Casertano e un'altra al confine con il Molise, l'ipotesi pi\u00f9 probabile \u00e8 che il Rufrae di cui parlava Virgilio si trovasse al centro della Campania e rappresentasse l'odierna Castello di Cisterna.\nIl termine \"Cisterna\", invece, si spiegherebbe con i pantani della zona, che venivano a crearsi dopo una pioggia.\nSecondo altre ipotesi, in passato il luogo era chiamato Cisterna, per la presenza appunto di una cisterna che raccoglieva l'acqua piovana usata per dissetare i cavalli, tutt'oggi in dialetto \u00e8 cos\u00ec chiamato. Il termine castello deriva da Castrum, ossia Castello, fortezza, in riferimento al castello dove forse riposavano le truppe.\nStoria.\nDal XII secolo al 1862 era chiamato semplicemente \"Cisterna\". Nel corso del Milleduecento era un possedimento feudale della famiglia Mastrilli di Marigliano.\nInfrastrutture e trasporti.\nLa stazione di Castelcisterna \u00e8 posta lungo la ferrovia Napoli-Nola-Baiano della Circumvesuviana.\nAmministrazione.\nDi seguito \u00e8 presentata una tabella relativa alle amministrazioni che si sono succedute in questo comune."}
{"id": "443027", "revid": "125891816", "url": "https://it.wikipedia.org/wiki?curid=443027", "title": "Ugolino della Gherardesca", "text": "Ugolino ricopriva un'importante serie di cariche nobiliari: Conte di Donoratico, secondo in successione come Signore del terzo Cagliaritano e Patrizio di Pisa; divenne Vicario di Sardegna nel 1252 per conto del Re Enzo di Svevia e fu uno dei vertici politici di Pisa dal 18 aprile 1284 (come podest\u00e0) al 1\u00ba luglio 1288, giorno in cui fu deposto dal ruolo di \"capitano del popolo\".\nGli attriti con Ruggieri degli Ubaldini (arcivescovo di Pisa nonch\u00e9 capofazione ghibellino) portarono la sua posizione a peggiorare a tal punto che fin\u00ec con alcuni figli e nipoti rinchiuso in una torre, dove mor\u00ec per inedia nel marzo 1289.\nLa sua figura fu rappresentata, vent'anni dopo, nel canto XXXIII dell\"Inferno\" della Divina Commedia di Dante Alighieri definita Divina da Giovanni Boccaccio.\nLa storia.\nGiovent\u00f9 e passato militare.\nUgolino nacque a Pisa da una famiglia di origine longobarda, della Gherardesca, che, grazie alle connessioni con la casata degli Hohenstaufen, godeva di possedimenti e titoli in quella regione (allora territorio della Repubblica di Pisa) e difendeva le posizioni dei ghibellini in Italia. Questo ben si adattava alle esigenze politiche di una citt\u00e0 come Pisa, storicamente sostenitrice dell'Impero.\nEgli era per\u00f2 passato alla fazione guelfa grazie a una serie di frequentazioni e ad un'amicizia profonda col ramo pisano dei Visconti, tanto che una delle sue figlie, Giovanna, venne data in sposa a Giovanni Visconti, Giudice di Gallura (un'altra sua figlia, Giacomina, spos\u00f2 nel 1287 il Giudice di Arborea Giovanni). Tra il 1256 e il 1258 fu impegnato assieme a Gherardo della Gherardesca e gli alleati sardi in varie guerre contro il Giudicato di Cagliari di cui, a seguito della spartizione dello stesso nel 1258, ottenne una vasta porzione nella parte occidentale dove favor\u00ec la nascita dell'importante citt\u00e0 mineraria di Villa di Chiesa. Tra il 1271 e il 1274 guid\u00f2 una serie di disordini contro il podest\u00e0 imperiale ai quali partecip\u00f2 lo stesso Visconti, i quali finirono con l'arresto di Ugolino e l'esilio per Giovanni. Morto Giovanni nel 1275, Ugolino fu mandato in esilio\u00a0\u2013 un confino terminato qualche anno dopo \"manu militari\", grazie all'aiuto di Carlo I d'Angi\u00f2. In Sardegna risiedette soprattutto nel castello di Acquafredda a Siliqua.\nNuovamente inserito nel tessuto politico pisano, fece valere la propria formazione diplomatica e bellica: nel 1284, come uno dei comandanti della flotta della repubblica marinara, ottenne piccole vittorie militari contro Genova nella guerra per il controllo del Tirreno che era scoppiata quello stesso anno. Partecip\u00f2 anche alla di lei battaglia della Meloria del 1284, dove Pisa fu pesantemente sconfitta e in seguito alla quale perse territorio e influenza.\nSecondo alcune testimonianze dell'epoca, durante la battaglia, Ugolino non riusc\u00ec a concludere alcune manovre navali, in particolare il ritiro di alcuni vascelli da una parte dello specchio d'acqua per rinforzarne altri: si convenne dunque che Ugolino stesse cercando di scappare con le forze a sua disposizione; si gener\u00f2 perci\u00f2 il sospetto che fosse null'altro che un disertore, fermato pi\u00f9 dal precipitare degli eventi che da un effettivo ripensamento.\nAscesa politica e trattative di pace.\nConclusa l'esperienza con la marina, e nonostante le accuse che gli venivano rivolte, Ugolino fu nominato prima podest\u00e0 (1284) e poi capitano del popolo (1286) assieme al figlio di Giovanni Visconti, Nino, suo nipote. Egli ricopriva questa carica in un momento difficilissimo per la Repubblica: approfittando infatti della semi-distruzione della flotta pisana, Firenze e Lucca, tradizionalmente guelfe, attaccarono la citt\u00e0. Avere un vertice guelfo a capo di una citt\u00e0 ghibellina avrebbe aumentato le possibilit\u00e0 di dialogo e smorzato i contrasti tra i governi, a patto di poter contare su una personalit\u00e0 solida.\nUgolino prese per prima cosa contatti con Firenze, che li pacific\u00f2 corrompendo, per mezzo delle sue cospicue amicizie, alcune alte cariche della citt\u00e0. In qualit\u00e0 di uomo pi\u00f9 influente di Pisa prese poi contatti coi Lucchesi, che desideravano la cessione dei castelli di Asciano, Avane, Ripafratta e Viareggio; pur sapendo che per Pisa si trattava di una concessione troppo ampia, essendo tali piazzeforti una serie di punti chiave del sistema difensivo cittadino, acconsent\u00ec alle pretese di Lucca, convenne poi in segreto di lasciarle senza difesa. Alla conclusione dell'operazione, che fattivamente poneva fine al conflitto, Pisa manteneva il controllo delle sole fortezze di Motrone, Vicopisano e Piombino.\nI negoziati di pace con Genova non furono meno dolorosi: riguardo al fallimento delle trattative esistono due versioni, probabilmente diffuse dalle fazioni politiche coinvolte. Secondo una leggenda di chiara origine ghibellina, Ugolino decise di non cedere alle richieste genovesi\u00a0\u2013 il passaggio di mano della rocca di Castello di Castro, l'odierna Cagliari\u00a0\u2013 in cambio dei prigionieri pisani per impedire il rientro di alcuni capi ghibellini imprigionati a Genova. Secondo una voce pi\u00f9 probabilmente guelfa, alcuni tra i prigionieri avevano dichiarato, interpretando l'umore di tutti, che avrebbero preferito morire piuttosto di vedere una piazzaforte costruita dagli antenati cadere senza combattere, e se fossero stati liberati avrebbero impugnato le armi contro chiunque avesse consentito uno scambio tanto disonorevole.\nPotere assoluto e lotte intestine.\nL'insieme delle trattative riusc\u00ec ad accontentare chiunque tranne Pisa e i pisani. I ghibellini cominciarono a vedere il Conte Ugolino come un traditore sia in battaglia che in politica, per essere passato alla parte guelfa in giovent\u00f9, per la presunta diserzione della Meloria e per il sacrificio dei capi ghibellini a Genova, al momento destinati alla vendita come schiavi. I guelfi lo consideravano troppo ambiguo, perch\u00e9 privo di una vera affidabilit\u00e0 per le sue origini ghibelline, per la concessione dei castelli ai nemici e per la troppa avidit\u00e0 di ricchezze e potere, per costituire una guida sicura per la citt\u00e0. Il duumvirato con Nino Visconti, suo nipote, ebbe dunque vita breve: costui decise di appropriarsi del titolo di podest\u00e0 insediandosi nel palazzo comunale, si avvicin\u00f2 alla maggioranza ghibellina entrando in contatto con l'arcivescovo Ruggieri degli Ubaldini, capofazione del patriziato e dei sostenitori dell'Impero.\nIl Conte reag\u00ec con assoluta fermezza: nel 1288, come gi\u00e0 citato, giunse a Pisa una delegazione di ambasciatori genovesi per trattare la pace e decidere sulla sorte dei numerosi prigionieri della Meloria, per la cui liberazione si era dunque deciso di abbassare il riscatto: anzich\u00e9 la cessione di Castello di Castro, Genova si sarebbe accontentata di una somma in denaro.\nPrima di questo, il Conte scacci\u00f2 e fece demolire i palazzi di alcune famiglie ghibelline prominenti, occup\u00f2 con la forza il palazzo del Comune, ne scacci\u00f2 il nuovo podest\u00e0 e si fece proclamare signore di Pisa. Ugolino, all'apice del potere, vide per\u00f2 una minaccia nel ritorno dei prigionieri, perch\u00e9 questi gli avevano giurato vendetta per il fallimento delle trattative iniziali: in risposta alla legazione, che rientr\u00f2 a Genova a mani vuote, Pisa cominci\u00f2 ad aggredire i mercantili genovesi nell'alto Tirreno, per mano dei corsari sardi. Per evitare che anche il nipote Nino diventasse una minaccia all'unit\u00e0 del proprio potere, Ugolino fece rientrare in citt\u00e0 alcune delle famiglie ghibelline scacciate (i Gualandi, i Sismondi e i Lanfranchi), le cui milizie si unirono a quelle dei della Gherardesca: una mossa che valse una parziale tregua con Ruggieri degli Ubaldini, il quale finse di non vedere quando il Visconti gli chiese appoggio contro le forze politiche schierate contro di lui.\nEsasperazione popolare e vendetta.\nEsiliato il nipote, il conte Ugolino si permise il lusso di rifiutare un'alleanza con l'arcivescovo in un delicato momento per la storia della Repubblica: Pisa soffriva di un drammatico caroviveri, che limitava la circolazione delle merci e impediva l'approvvigionamento della popolazione. Il \"casus belli\" fu l'uccisione di Farinata di Pisa, nipote dell\u2019arcivescovo Ruggieri, intorno al 1287, perpetrata da Ugolino, che il 1\u00ba luglio 1288 si ritrov\u00f2 coinvolto in una serie di attacchi da parte di alcune famiglie pisane (gli Orlandi, i Gualandi, i Sismondi, i Lanfranchi, ed i Ripafratta).\nL'arcivescovo finse di cercare un accordo con Ugolino, anche per eliminare definitivamente il Visconti, ma quando il conte, fidandosi, rientr\u00f2 a Pisa, venne catturato e condannato per tradimento a causa dei castelli ceduti. Insieme a figli e nipoti, fu rinchiuso nella \"Torre della Muda\", una torre dei Gualandi, cos\u00ec chiamata perch\u00e9 prima di allora era usata per tenervi le aquile durante il periodo della muta. Per volont\u00e0 dell'arcivescovo, nel 1289 fu dato ordine di gettare la chiave della prigione nell'Arno, e di lasciare i cinque prigionieri morire di fame. Si dice che il conte fece vestire la servit\u00f9 con abiti lussuosi e i figli con abiti di servitori facendoli scappare. Ancor oggi sono in vita gli eredi del conte Ugolino della Gherardesca.\nLa leggenda.\nSe la tradizione biografica di Ugolino della Gherardesca trova riscontro in alcuni documenti storici, la terribile fine del conte, nei suoi tragici aspetti, deve invece la sua fama e la sua diffusione esclusivamente a Dante Alighieri, che lo colloca nell'Antenora, la seconda zona del nono cerchio dell'Inferno, dove vengono puniti i traditori della patria (canti XXXII e XXXIII). Ugolino, immerso nelle acque gelate di Cocito, appare come un dannato vendicatore, che divora brutalmente la testa dell'arcivescovo Ruggieri:\nSecondo Dante, i prigionieri, consumati dal digiuno, si spensero dopo una lunga agonia; ma, prima di morire, i figli di Ugolino lo pregarono di cibarsi delle loro carni, pronunciando la frase: \"\"Padre, assai ci fia men doglia se tu mangi di noi: tu ne vestisti queste misere carni, or tu le spoglia'.\"\nCos\u00ec facendo, Dante fornisce un'informazione che pu\u00f2 essere interpretata in due modi: da un lato, si pu\u00f2 pensare che il conte, ormai al limite delle sofferenze, si sia cibato dei figli; dall'altro, Ugolino, dopo una prima resistenza al dolore, potrebbe essere stato sopraffatto dalla fame e ucciso dall'inedia. D'altra parte, riesce difficile ipotizzare che il Conte Ugolino, quasi ottantenne, possa essere sopravvissuto ai figli e nipoti, molto pi\u00f9 giovani e quindi resistenti.\nLa prima opzione fu quella che convinse inizialmente la maggior parte del pubblico della \"Commedia\": per questa ragione Ugolino \u00e8 passato alla storia come \u00ab\"Il conte cannibale\u00bb\" ed \u00e8 spesso rappresentato in uno stato di costernazione, mentre si morde le mani (\"ambo le man per lo dolor mi morsi\", Inferno, canto XXXIII, v. 57), come nelle sculture \"I Cancelli dell'Inferno\" di Auguste Rodin, e \"Ugolino e i suoi figli\" di Jean-Baptiste Carpeaux.\nStudi pi\u00f9 recenti hanno invece portato gli studiosi ad optare per la seconda scelta, secondo la quale il conte sarebbe morto per una fame che lo opprimeva da quasi una settimana. Inoltre, gli studi sulle abitudini dei prigionieri possono far pensare che il terribile atto di cannibalismo non sia mai stato attuato.\nL'abitazione di Ugolino.\nL'abitazione di Ugolino, sita sul Lungarno, dopo la sua morte, venne abbattuta e sul terreno venne sparso del sale, e venne proibita la costruzione di un qualsiasi edificio sulle propriet\u00e0 della famiglia del conte. Ad oggi, \u00e8 ancora l'unico spazio verde che si affaccia sull'Arno a Pisa, sulla riva meridionale del fiume (attuale Lungarno Galilei al civico n.60).\nIl palazzo chiamato in precedenza \"Palazzo Fiumi e Fossi\" e ospitante la sede del consorzio 4 Basso Valdarno, circonda questo giardino ed \u00e8 costruito sul corpo (alcuni dicono che il disegno fosse addirittura di mano di Michelangelo) di due antichi palazzi acquistati da due fratelli ebrei. La figlia di uno di questi a fine '800, mise lo stabile nella disponibilit\u00e0 di un affarista, che ne fece alterni usi fino alla definitiva vendita all'inizio del '900. Il palazzo conserva begli affreschi del XVI secolo, tra cui quello maestoso del primo piano e quello del piano terra chiamato \"ciclo delle ninfe\". Anche le scale sono coperte da decorazioni che ricordano quelle di castel sant'Angelo a Roma e restaurate negli anni 1980. Curiosit\u00e0 nella curiosit\u00e0: l'affarista, dopo aver concluso la vendita chiese un supplemento di novemila lire per tenersi l'affresco a soggetto mitologico, per poi rivenderlo al museo di Lipsia. Alla fine si accordarono per ulteriori tremila lire oltre la cifra pattuita perch\u00e9 \"i Pisani non potevano perdere una tale bellezza\".\nNel 2016 sono stati fatti degli scavi nel giardino antistante il palazzo del consorzio di bonifica Basso Valdarno e sono state trovate evidenze di un pavimento e delle fondazioni della precedente abitazione di Ugolino, il tutto in linea secondo le Leggi antimagnatizie in vigore all'epoca nella Repubblica.\nLe recenti analisi.\nNel 2002, l'antropologo Francesco Mallegni trov\u00f2 quelli che vennero considerati come i resti di Ugolino e dei suoi familiari. Le analisi del DNA delle ossa evidenziarono che si trattava di cinque individui di tre generazioni della stessa famiglia (padre, figli e nipoti), e ricerche effettuate sugli attuali discendenti dei della Gherardesca portarono alla conclusione che i resti umani appartenevano a membri della stessa famiglia, con uno scarto del 2%, fatto peraltro pi\u00f9 che ovvio trattandosi di una cappella funeraria privata.\nIl paleodietologo che segu\u00ec la ricerca non crede ci sia stato alcun cannibalismo: le analisi delle costole del presunto scheletro di Ugolino hanno rivelato tracce di magnesio ma non di zinco, che sarebbe invece evidente nel caso in cui avesse consumato carne nelle settimane prima del decesso.\nRisulterebbe abbastanza evidente, invece, l'inedia di cui hanno sofferto le vittime prima della morte: Ugolino era un uomo molto anziano per l'epoca ed era quasi senza denti quando fu imprigionato, il che rende ancor pi\u00f9 improbabile che sia sopravvissuto agli altri e abbia potuto cibarsene in cattivit\u00e0..\nInoltre, Mallegni ha sottolineato che il pi\u00f9 anziano degli scheletri aveva la scatola cranica danneggiata: se si trattava di Ugolino, si pu\u00f2 affermare che la malnutrizione ha peggiorato sensibilmente le sue condizioni, ma non \u00e8 stata l'unica causa di morte.\nTuttavia, nel 2008 la Soprintendente ai Beni Archivistici della Toscana Paola Benigni ha smentito tali teorie, affermando, attraverso un attento studio storico, che non si poteva trattare di Ugolino e famiglia."}
{"id": "443032", "revid": "320578", "url": "https://it.wikipedia.org/wiki?curid=443032", "title": "Anastasia Nicolaievna Romanova", "text": ""}
{"id": "443034", "revid": "320578", "url": "https://it.wikipedia.org/wiki?curid=443034", "title": "Anastasia Nicolaevna Romanova", "text": ""}
{"id": "443036", "revid": "23", "url": "https://it.wikipedia.org/wiki?curid=443036", "title": "Paracelsian", "text": ""}
{"id": "443038", "revid": "125737248", "url": "https://it.wikipedia.org/wiki?curid=443038", "title": "Bydgoszcz", "text": "Bydgoszcz (in tedesco \"Bromberg\", in latino \"Bydgostia\" o \"Bidgostia\") \u00e8 una citt\u00e0 polacca situata nella parte nord-occidentale del Paese con una popolazione di 348.190 abitanti (2019) e una superficie di 175,98\u00a0km\u00b2; insieme a Toru\u0144, \u00e8 uno dei due capoluoghi del voivodato della Cuiavia-Pomerania. Per popolazione Bydgoszcz \u00e8 l'ottava citt\u00e0 polacca. La citt\u00e0 \u00e8 capoluogo del voivodato come sede del voivoda, dell'amministrazione finanziaria, delle risorse interne e della Polizia.\nGeografia fisica.\nTerritorio.\nSi trova circa 100\u00a0km a nordest di Pozna\u0144 e circa 140\u00a0km a sud di Danzica.\n\u00c8 attraversata dal fiume Brda, poco prima che confluisca nella Vistola, ed \u00e8 collegata attraverso il \"canale di Bydgoszcz\" (in polacco \"Kanal bydgoski\") ai fiumi Netze e Oder.\nClima.\nBydgoszcz \u00e8 caratterizzata da un clima continentale molto variabile a seconda della stagione. Le stagioni invernali sono umide e fredde con nevicate piuttosto frequenti, mentre le stagioni estive sono prevalentemente calde.\nOrigini del nome.\nSignifica \"focolare della vedetta\".\nLa seconda parte del nome 'goszcz' deriva da 'gost-j\u044c' o probabilmente da 'gost-ja', un'antica radice slava che si riferisce ad un insediamento commerciale urbano o suburbano (presente infatti anche in Ma\u0142ogoszcz e Skorogoszcz).\nUn'altra teoria \u00e8 legata ad una leggenda che narra di due fratelli uno di nome \"Byd\" e l'altro \"Gost\" che, attratti dalla bellezza del fiume e dalla originalit\u00e0 dei luoghi, decisero, soprattutto per impulso del primo, di stabilire l\u00ec il proprio nucleo familiare. Da qui il nome e l'origine della citt\u00e0.\nIl nome 'Byd-gost' contiene anche elementi arcaici della radice proto-slava 'Byd', che indica una variante del verbo 'aumentare' (dal Russo antico 'v\u044azbydati' = stimolante, proto-slava 'b\u044ad\u011bti' / 'b\u044ad' \u01eb '= non dormire, essere vigile), unito alla radice slava comune 'goszcz', che pu\u00f2 anche designare il camino.\nStoria.\nNeolitico.\nLa zona dell'odierna citt\u00e0 era gi\u00e0 stata popolata fin dal neolitico, grazie alla sua peculiare posizione geografica e alla via dell'ambra che attraversava quest'area.\nEt\u00e0 medievale.\nLe pi\u00f9 antiche notizie sulla citt\u00e0 di Bydgoszcz (originariamente \"Bydgozcya\") risalgono al XIII secolo e parlano gi\u00e0 della sua importanza come citt\u00e0 di transito e come fortezza.\nAppartenne ai cavalieri teutonici dal 1327 al 1343 e ricevette i diritti di citt\u00e0 per mano di Casimiro il Grande nel 1346.\nEt\u00e0 moderna.\nNel 1550 Bydgoszcz ricevette il privilegio reale \"non tolerandis Judaeis\" (privilegio per tolleranza zero degli ebrei), che rimase fino al XVIII secolo.\nNel 1629, con la fine della guerra polacco-svedese del 1626-1629, la citt\u00e0 fu conquistata dalle truppe svedesi guidate da re Gustavo II Adolfo di Svezia.\nLa citt\u00e0 fu conquistata una seconda e terza volta dalla Svezia nel 1656 e nel 1657 durante la Seconda guerra del nord. In quest'ultima occasione il castello fu distrutto completamente e da allora \u00e8 rimasto un rudere. Dopo la guerra solo 94 case erano abitate, 103 erano vuote e 35 rimasero bruciate. Anche la periferia era stata danneggiata in modo considerevole.\nSempre nel 1657 fu firmato a Bydgoszcz il Trattato di Wehlau tra la Polonia e la Marca del Brandeburgo, col quale trattato la Prussia orientale ottenne l'indipendenza dalla Polonia.\nNella prima spartizione della Polonia del 1772, Bydgoszcz pass\u00f2 alla Prussia e fu ribattezzata \"Bromberg\". Sotto Federico II di Prussia la citt\u00e0, ancora derelitta a causa degli assedi, fu ricostruita e dotata di un canale che la collegava a \"Nakel\" (Nak\u0142o).\nEt\u00e0 contemporanea.\nDal 1807 al 1815 appartenne al Ducato di Varsavia ed era capoluogo di provincia.\nCol Trattato di Vienna del 1815 pass\u00f2 di nuovo alla Prussia e nel 1918 torn\u00f2 alla Polonia.\nNel 1919 la citt\u00e0 fu assegnata al neo sovrano della Polonia da parte della Conferenza di pace di Parigi e dal trattato di Versailles, ed appartenne al voivodato di Pozna\u0144. Alla popolazione locale fu richiesto di acquisire la cittadinanza polacca o di lasciare il paese. Ci\u00f2 port\u00f2 ad un calo costante e significativo dei tedeschi etnici, il cui numero all'interno della citt\u00e0 diminu\u00ec da 74.292 nel 1910 a 11.016 nel 1926 e da 31.212 a 13.281 all'interno del distretto.\nIl 3 settembre del 1939, pochi giorni dopo l'invasione tedesca della Polonia e lo scoppio della Seconda guerra mondiale, a Bydgoszcz vennero trucidati dai nazisti pi\u00f9 di 1.000 polacchi, comprese alcune dozzine di boy-scout dell'et\u00e0 di 12-16 anni: tutti furono messi in fila contro un muro, nella piazza del mercato, e fucilati. La vicenda \u00e8 tuttora ricordata col nome di \"Domenica di sangue\".\nDal 1945 al 1947 \u00e8 stata capitale del voivodato della Pomerania, e dal 1947 al 1998 del voivodato di Bydgoszcz.\nDal 1989, quando l'autogoverno locale e regionale \u00e8 stato gradualmente reintrodotto e l'economia di mercato \u00e8 stata ripristinata, Bydgoszcz ha subito profonde trasformazioni sociali ed economiche.\nMonumenti e luoghi d'interesse.\nArchitetture civili.\nNella citt\u00e0 vecchia, nella piazza \"Stary Rynek\" (il mercato vecchio) si trovano il \"Palazzo Municipale\", la \"Biblioteca Comunale\" e, nelle vicinanze, il \"Mercato coperto neogotico\" e il grande edificio del \"Tribunale Distrettuale\". Secondo una leggenda in un palazzo situato nel lato est della piazza appare due volte al giorno la figura di \"Pan Twardowski\", personaggio che avrebbe venduto l'anima al diavolo, il quale si inchina verso i presenti e scoppia poi in un'ironica risata.\nSul fiume Brda vi \u00e8 l\"isola del Mulino\" dove sono conservati i resti dell'antica zecca funzionante fino al 1700 oltre che antichi mulini e granai che caratterizzano il paesaggio. Da qui \u00e8 possibile scorgere \"La Venezia di Bydgoszcz\", luogo pittoresco che \u00e8 meta di moltissimi pittori.\nVia \"Cieszkowskiego\" presenta un gran numero di abitazioni tipiche dello stile floreale dell'Ottocento e del Novecento; altre si trovano in via \"Dluga\" e via \"Farna\". In \"piazza della Libert\u00e0\" c'\u00e8 una palazzina d'angolo simbolo di questo stile; in via \"Gdanska\" vi \u00e8 poi l'imponente hotel \"Pod Orlem\".\nArchitetture religiose.\nBydgoszcz, da sempre citt\u00e0 cattolica con ancora oggi circa il 90% di cattolici, \u00e8 dal 2004 sede vescovile della diocesi di Bydgoszcz. \nPossiede numerose chiese importanti tra cui:\nMonumenti.\nNel cuore del centro storico si trovano molti monumenti caratteristici dello stile liberty o art noveau.\nNella citt\u00e0 vecchia si trova il \"Przechodz\u0105cy przez rzek\u0119\", monumento del 1\u00ba maggio 2004 quando la Polonia ader\u00ec all'Unione europea, che rappresenta un acrobata ondeggiante su una corda tesa tra le due sponde del fiume Brda.\nAree naturali.\nLa citt\u00e0 \u00e8 anche ricca di parchi cittadini: a \"My\u015bl\u0119cinek\", a pochi passi dal centro, si trova un'area verde di 840 ettari che comprende oltre 100 diverse specie di animali e piante.\nSociet\u00e0.\nEvoluzione demografica.\nL'evoluzione demografica di Bydgoszcz fino al 2013\nCultura.\nBydgoszcz \u00e8 un importante centro culturale del Paese, specialmente per la musica. Le tradizioni teatrali comunali risalgono al XVII secolo, quando il Collegio dei Gesuiti costru\u00ec il teatro. Nel 1824 un teatro stabile fu eretto per poi essere ricostruito, nel 1895, in forma monumentale dall'architetto berlinese Heinrich Seeling. La prima scuola di musica fu fondata a Bydgoszcz nel 1904, ed aveva stretti legami con la ben nota fabbrica europea di pianoforti di Bruno Sommerfeld. Numerose orchestre e cori, sia in tedesco (Gesangverein, Liedertafel) che in polacco (Sant'Adalberto Halka, Moniuszko), hanno reso la citt\u00e0 la loro casa. Dal 1974 Bydgoszcz \u00e8 stata sede di una prestigiosa Accademia di musica. Bydgoszcz \u00e8 anche un luogo importante per la cultura europea contemporanea; \u00e8 uno dei pi\u00f9 importanti centri europei di musica jazz: il \"club M\u00f3zg\" \u00e8 stato fondato a Bydgoszcz da Jacek Majewski e Slawomir Janicki. Bydgoszcz era tra i candidati per il titolo di Capitale europea della cultura nel 2016.\nIstruzione.\nInsieme a Torun Bydgoszcz \u00e8 il pi\u00f9 importante centro universitario della regione con una notevole quantit\u00e0 di Universit\u00e0 e Magisteri. \nTra le pi\u00f9 importanti vi sono:\nMusei.\nMuzeum Okr\u0119gowe im. Leona Wycz\u00f3\u0142kowskiego (Museo Leon Wycz\u00f3\u0142kowski) \u00e8 un museo di propriet\u00e0 comunale. Oltre ad una vasta collezione di opere di Leon Wycz\u00f3\u0142kowski, ospita permanenti e temporanee mostre di arte. Ha sede a diversi edifici, tra cui i vecchi granai sul fiume Brda e Mill Island. A Bydgoszcz il Museo Militare di Pomerania \u00e8 specializzato nella documentazione pi\u00f9 recente (XIX secolo e XX secolo) della storia militare polacca, in particolare la storia del Distretto Militare di Pomerania e diverse altre unit\u00e0 presenti nella zona. La citt\u00e0 ha molte gallerie d'arte, due orchestre sinfoniche e da camera e cori. Le strutture culturali di Bydgoszcz comprendono anche le librerie (tra cui il Provinciale e la Biblioteca pubblica municipale con una vasta collezione di volumi dal XV secolo al XIX secolo e libri antichi)\nTeatro.\nTeatr Polski im Hieronima Konieczki (Teatro Polacco di Hieronim Konieczka): Nonostante il suo nome, il teatro offre una vasta gamma di spettacoli sia di origine nazionale che estera. Esso invita anche regolarmente ospiti di un gran numero di spettacoli itineranti. Fondata nel 1949, dal 2002 il teatro ha preso parte al \"Festiwal Prapremier\", dove i pi\u00f9 rinomati teatri polacchi mettono in scena le loro ultime anteprime. Ci sono anche una serie di compagnie teatrali private che operano a Bydgoszcz.\nNegli anni 1960-1986 ci fu un teatro all'aperto; la riattivazione di questo \u00e8 attualmente perseguita dal Theatre Culture Association, \"Fides\", e dalla scuola di recitazione A. Grzymala-Siedlecki.\nIl Filharmonia Pomorska im. Ignacego Jana Paderewskiego, chiamato cos\u00ec per Ignacy Jan Paderewski, esiste dal 1953. La sala da concerto, che pu\u00f2 ospitare 920 persone \u00e8 classificato, in termini di suono, come uno dei migliori in Europa; ci\u00f2 \u00e8 confermato da artisti e critici noti (tra cui J. Waldorff). A causa del fenomeno di acustica, attira l'interesse di molti artisti famosi. La tappa di Bydgoszcz \u00e8 stata frequentata da molte celebrit\u00e0 internazionali, tra cui Arthur Rubinstein, Benjamin Britten, Witold Malcuzynski, Luciano Pavarotti, Shlomo Mintz, Mischa Maisky, Kevin Kenner, Kurt Masur, Kazimierz Kord, Jerzy Maksymiuk e Antoni Wit. Negli ultimi anni, la citt\u00e0 ha anche ospitato una eccellente gamma di gruppi come la BBC Radio Symphony Orchestra, la National Polish Radio Symphony Orchestra e altri.\nL'Opera Nova, situata sul Brda ed in vigore dal 1956, inizi\u00f2 la costruzione di un nuovo edificio nel 1974, che era composto da tre sale principali. L'Opera Nova \u00e8 diventata la vetrina culturale di Bydgoszcz in tutto il mondo. Considerando la breve storia del Teatro dell'Opera, il suo successo \u00e8 stato sorprendente; un gran numero di famosi cantanti lirici vi hanno suonato e anche le truppe teatrali dal Wroc\u0142aw Opera, Teatro di Leningrado, Mosca, Kiev, Minsk e Fondazione Gulbenkian di Lisbona, vi hanno fatto apparizioni.\nEconomia.\n\u00c8 un importante centro industriale e commerciale, al centro di una regione intensivamente coltivata. La sua posizione centrale ne fa un importante snodo delle vie di traffico.\nInfrastrutture e trasporti.\nLa citt\u00e0 vanta una rete di trasporto sviluppata e ben gestita"}
{"id": "443039", "revid": "84184", "url": "https://it.wikipedia.org/wiki?curid=443039", "title": "Orcagna", "text": "Biografia.\nApprese il mestiere da Andrea Pisano e Giotto di Bondone, con i suoi fratelli Jacopo e Nardo di Cione, a loro volta artisti. Anche Matteo di Cione fu artista e precisamente scultore, ma di secondo piano. Nel 1357 firm\u00f2 e dat\u00f2 una delle sue opere pi\u00f9 importanti, il polittico con \"Cristo in trono e santi\" per la Cappella Strozzi di Mantova in Santa Maria Novella a Firenze, commissionato nel 1354 da Tommaso di Rossello Strozzi. Dal 1352 al 1359 fu capomastro di Orsanmichele, al cui interno \u00e8 ancora presente il tabernacolo da lui realizzato nella navata destra, capolavoro scultoreo della seconda met\u00e0 del Trecento fiorentino.\nCollabor\u00f2 in veste di architetto e consulente alla fabbrica di Santa Maria del Fiore e fu dal 1358 al 1362 capomastro del Duomo di Orvieto, ove realizza il celebre rosone della facciata. Fra le altre opere attribuitegli, la cappella dell'Annunciazione e resti di affreschi nel coro di Santa Maria Novella, la grande \"Crocifissione e Ultima cena\" nel refettorio di Santo Spirito e frammenti di un \"Trionfo della morte\" nel museo di Santa Croce. Di datazione incerta \u00e8 la \"Cacciata del Duca d'Atene\" in Palazzo Vecchio.\nTra le sue ultime opere, in cui \u00e8 percepibile il progressivo contributo del fratello Jacopo, spiccano la \"Pentecoste\" alla Galleria dell'Accademia e il \"Trittico di san Matteo\" agli Uffizi, commissionato nel 1367 e per la morte del maestro l'anno seguente terminato dal fratello.\nCuriosit\u00e0.\nInsieme a Franco Sacchetti, l'Orcagna \u00e8 l'anticipatore di quel genere comico definibile con il nome \"Alla Burchia\", un genere basato sui sonetti all'apparenza non sense e anti-senesi, ma con un significato sottile e molto spesso osceno.\nLa Loggia della Signoria viene anche impropriamente chiamata Loggia dell'Orcagna, per la confusione relativa alla progettazione, che studi recenti hanno identificato come opera di Benci di Cione Dami, che non \u00e8 parente di Andrea di Cione."}
{"id": "443041", "revid": "23", "url": "https://it.wikipedia.org/wiki?curid=443041", "title": "Parachrysotile", "text": ""}
{"id": "443042", "revid": "17351", "url": "https://it.wikipedia.org/wiki?curid=443042", "title": "P-40 Warhawk", "text": ""}
{"id": "443044", "revid": "17351", "url": "https://it.wikipedia.org/wiki?curid=443044", "title": "P-40 Kittyhawk", "text": ""}
{"id": "443045", "revid": "17351", "url": "https://it.wikipedia.org/wiki?curid=443045", "title": "P-40 Tomahawk", "text": ""}
{"id": "443046", "revid": "196390", "url": "https://it.wikipedia.org/wiki?curid=443046", "title": "L'Orcagna", "text": ""}
{"id": "443049", "revid": "486946", "url": "https://it.wikipedia.org/wiki?curid=443049", "title": "Tatiana di Russia", "text": ""}
{"id": "443051", "revid": "23", "url": "https://it.wikipedia.org/wiki?curid=443051", "title": "Plagioclase", "text": ""}
{"id": "443052", "revid": "122817823", "url": "https://it.wikipedia.org/wiki?curid=443052", "title": "Nardo di Cione", "text": "Biografia.\nIl suo nome completo era Leonardo, e non come gi\u00e0 ipotizzato Bernardo, come risulta dal suo testamento, datato 1365. Suo padre era forse un orafo, che avvi\u00f2 lui e i fratelli alle attivit\u00e0 artistiche. Nardo \u00e8 considerato quello pi\u00f9 \"espressionista\", maggiormente legato cio\u00e8 alla resa degli stati d'animo e delle emozioni dei personaggi.\nLe sue opere pi\u00f9 importanti sono gli affreschi, dipinti insieme a Giovanni Del Biondo, del \"Giudizio Universale, Inferno e Paradiso\" nella Cappella Strozzi in Santa Maria Novella, del 1351-1357. Lo stile \u00e8 fortemente influenzato da Giotto, anche se non ne conserva la spazialit\u00e0 e il realismo, e si esprime con un linguaggio autonomo quasi pi\u00f9 arcaico, nonostante che l'opera di Nardo sia posteriore a quella di Giotto. Resti di affreschi a lui attribuiti si trovano anche nella Badia Fiorentina.\nTra le opere su tavola \"Cristo crocifisso con i dolenti e santi\" (1350 circa) agli Uffizi o il \"Trittico del Thronum Gratiae\" (1365) alla Galleria dell'Accademia."}
{"id": "443053", "revid": "36426", "url": "https://it.wikipedia.org/wiki?curid=443053", "title": "Nardo Di Cione", "text": ""}
{"id": "443055", "revid": "125787562", "url": "https://it.wikipedia.org/wiki?curid=443055", "title": "Locomotiva FS D.445", "text": "Le locomotive FS D.445 costituiscono il gruppo di locomotive Diesel delle Ferrovie dello Stato Italiane pi\u00f9 moderne e di potenza pi\u00f9 elevata. Furono costruite dal 1974 al 1988 in 150 esemplari suddivisi in tre serie.\nStoria.\nLa D.445 \u00e8 la naturale evoluzione del progetto D.443 di cui ha mantenuto l'affidabilit\u00e0 e la buona operativit\u00e0.\nAll'inizio degli anni settanta, le Ferrovie dello Stato, nell'ambito del piano di potenziamento e ammodernamento del servizio, progettarono una nuova versione di locomotiva Diesel unificata adatta sia per il trasporto merci che per il trasporto di persone; riguardo a quest'ultimo utilizzo, il problema principale che era necessario risolvere in maniera razionale era quello del riscaldamento e del condizionamento delle carrozze viaggiatori, che sui locomotori termici richiede la presenza di una generatrice secondaria utile all'alimentazione di una condotta REC; tutte le locomotive Diesel fino ad allora in forza alle FS erano sprovviste di tali apparecchiature e se impiegate per convogli passeggeri obbligavano all'uso di un carro riscaldo, comportando uno spreco di prestazione e con le implicite problematiche di movimentazione aggiuntive nella creazione dei convogli, data la necessit\u00e0 di dover disporre di un equipaggio ulteriore dedicato alla sorveglianza delle apparecchiature del carro riscaldo durante il viaggio.\nVisti i buoni risultati raggiunti con le macchine della prima serie nel 1979 venne perfezionato l'ordine per la seconda serie, che nacque gi\u00e0 attrezzata per il telecomando da una eventuale carrozza semipilota.\nAlla fine degli anni ottanta l'intero gruppo arriv\u00f2 a contare ben 150 unit\u00e0, permettendo cos\u00ec il progressivo \"pensionamento\" delle ormai anziane D.341 e D.342; la D.445 divent\u00f2 quindi di fatto l'unica tipologia di locomotiva a gasolio utilizzata per i treni passeggeri, con le D.343, D.345 e D.443 che furono relegate maggiormente all'espletamento dei servizi merci.\nCaratteristiche.\nLe locomotive D.445 ricalcano l'impostazione generale unificata della carrozzeria e della meccanica delle D.443. Le maggiori differenze consistono nell'installazione di un generatore trifase al posto dei precedenti a corrente continua e di un generatore di corrente alternata ad alta tensione munito di raddrizzatori per l'alimentazione della condotta a 3\u00a0000 volt del riscaldamento del treno.\nIl motore Diesel \u00e8 di produzione Fiat tipo A 2112 SSF a 12 cilindri a \"V\" a 90\u00b0 sovralimentato. La cilindrata \u00e8 di e la potenza di a 1\u00a0500\u00a0giri/min.\nIl motore termico \u00e8 refrigerato mediante radiatori con un sistema di \"intercooling\" a circolazione forzata del liquido di raffreddamento e con due ventole verticali azionate da motori idraulici (sistema Sauer)\nI due motori elettrici utilizzano invece un raffreddamento forzato ad aria derivato dal sistema di raffreddamento del motore termico. Sulle locomotive di nuova generazione, il raffreddamento dei motori elettrici viene effettuato tramite due ventole idrauliche (una per motore) azionate dal sistema Behr.\nPer il preriscaldamento dell'acqua di refrigerazione nel periodo invernale e/o con basse temperature viene usata una caldaia a gasolio \"Webasto\".\nParticolari tecnici.\nLe D.445 di prima serie erano dotate, in origine, di vetri frontali curvi e avvolgenti; a partire dagli anni ottanta, essi furono sostituiti da vetri piani, pi\u00f9 robusti ed economici, applicati invece fin dall'inizio alle unit\u00e0 di seconda e terza serie. Tutte le macchine hanno rodiggio B'B' e sono omologate per una velocit\u00e0 massima di . \nCon la nascita di Trenitalia negli anni duemila le D.445 sono state quasi tutte riverniciate in livrea XMPR (bianco, verde e blu), ad eccezione di qualche unit\u00e0 destinata al servizio merci che ha mantenuto lo schema di verniciatura originale in verde magnolia - isabella. Con la progressiva eliminazione della livrea XMPR a partire dal 2014, le D.445 in forza ai treni regionali non hanno pi\u00f9 cambiato colorazione, non adottando quindi la nuova livrea DPR; le macchine assegnate ai servizi InterCity sulla dorsale Jonica hanno invece mantenuto la livrea XMPR fino al 2022, quando hanno iniziato a ricevere la nuova livrea InterCity Sun (la prima ad essere ripellicolata \u00e8 stata la D.445.1056). \nDalla fine del 2009 le unit\u00e0 ancora in esercizio, salvo rare eccezioni, sono state attrezzate con il sottosistema di bordo SCMT/SSC BL3, in modo da realizzare l'adeguamento ai nuovi standard di sicurezza ferroviaria.\n1\u00aa serie.\nLa prima serie \u00e8 formata da trentacinque unit\u00e0 numerate da 1001 a 1035, consegnate nella livrea verde - isabella. \nDotate di tre fanali, non erano telecomandabili dalle carrozze pilota; i dispositivi di telecomando su queste unit\u00e0 furono applicati solo su alcune unit\u00e0 a partire dall'ottobre 1996. In origine erano munite di cristalli frontali curvi.\n2\u00aa serie.\nLe D.445 di seconda serie sono 20 unit\u00e0, numerate da 1036 a 1055 e consegnate nella livrea navetta, arancione e viola. Hanno mantenuto tre fanali sul fronte di ogni cabina. A differenza della prima serie, su queste locomotive \u00e8 stato installato nativamente l'apparato atto a realizzare il telecomando a 78 poli.\n3\u00aa serie.\nLe macchine di terza serie ammontano a 95 unit\u00e0, numerate da 1056 a 1150. Conservano della seconda serie la livrea (beige-arancione-viola) e la presenza del telecomando a 78 poli fin dall'origine. La differenza pi\u00f9 evidente si trova nella fanaleria: oltre ai due fanali bianchi e al faro di profondit\u00e0, sono stati installati anche due fanali rossi, utilizzati quando la locomotiva si trova in coda al treno, in configurazione di spinta (mentre nelle due serie precedenti, quando la locomotiva era collocata in coda ed era quindi necessario dotarla di segnalazioni luminose di colore rosso, si dovevano posizionare delle lastre ottiche rosse sopra i fanali bianchi). \nModifiche successive.\nServizi navetta reversibili.\nLe D.445 di 2\u00aa e 3\u00aa serie, e alcune unit\u00e0 della 1\u00aa modificate nel 1996, sono ad oggi le uniche locomotive diesel delle FS telecomandabili da vetture semipilota per l'utilizzo su treni reversibili.\nDotate del sistema di condotta a 78 poli, le D.445 possono essere comandate solamente da alcune carrozze semipilota di tipo MDVC, dedicate all'uso con queste locomotive e caratterizzate dalla sigla TD (Trazione Diesel) sulle fiancate per distinguerle dalle carrozze analoghe destinate all'uso con locomotive elettriche, indicate con la sigla TE (Trazione Elettrica). Mentre le MDVC semipilota di tipo TE hanno una strumentazione simile a quella delle locomotive E.656, le carrozze TD sono dotate di un banco di manovra che ricalca proprio quello delle D.445, incluso il caratteristico \"volantino\" di avviamento e trazione.\nLe D.445 vengono quindi impiegate in treni navetta reversibili formati in genere da composizioni omogenee di vetture MDVC, anche se solo la carrozza semipilota deve essere necessariamente una MDVC TD; le carrozze intermedie possono invece essere di qualsiasi tipo purch\u00e9 dotate della condotta a 78 poli, ad esempio le Piano Ribassato, le Eurofima e le UIC-X.\nAd oggi, i treni navetta reversibili movimentati dalle D.445 sono molto utilizzati sulla rete ferroviaria della Sardegna, interamente priva di elettrificazione, in cui rappresentano i convogli a maggiore capacit\u00e0 disponibili, nonch\u00e9 sulla Ferrovia Centrale Toscana e sulle ferrovie non elettrificate del Veneto.\nSoccorso AV.\nA partire dal 2005, sulle unit\u00e0 numero 1060, 1063, 1069, 1074, 1081, 1093, 1094, 1104, 1113 e 1150 \u00e8 stata installata una particolare apparecchiatura atta a consentire il telecomando di un'altra locomotiva D.445, al fine di realizzare 5 complessi formati da due D.445 permanentemente accoppiate destinati al servizio di soccorso ai treni guasti sulle linee AV/AC della dorsale Torino-Salerno. Tale compito, pochi anni dopo, \u00e8 passato ad alcune pi\u00f9 moderne e prestanti locomotive tipo G2000, consentendo il rientro all'esercizio ordinario di dette locomotive.\nLateralizzazione porte per effettuazione treni a lunga percorrenza (18 poli).\nNel 2018, al fine di effettuare servizi InterCity con carrozze Eurofima e UIC-Z1 sulla ferrovia Jonica, tra Taranto e Reggio Calabria, in buona parte non elettrificata, le unit\u00e0 D.445 numero 1063, 1056, 1086, 1092, 1104, 1126, 1128 e 1141 sono state revisionate ed attrezzate con un sistema per il comando delle porte compatibile con quello in uso sulle carrozze InterCity, dotate di lateralizzazione su condotta a 18 poli, adeguando cos\u00ec tali locomotive al quadro normativo e tecnologico esistente per il controllo delle porte sui treni InterCity (le D.445 venivano gi\u00e0 da anni impiegate per servizi IC sulla dorsale Jonica, ma con carrozze di tipo UIC-X, che non richiedevano tale attrezzatura). Tale sistema era stato sperimentalmente installato nel 2011 sulle locomotive di prima serie D.445.1006 e 1011, appartenenti al deposito di Reggio Calabria, sperimentazione che poi non ebbe seguito, anche in conseguenza della soppressione in quel periodo dei servizi a lunga percorrenza lungo la dorsale Jonica (che stanno mano a mano ritornando a ritornare almeno per quanto riguarda la lungo percorrenza)\nDeposito locomotive di assegnazione.\nLa prima serie \u00e8 stata assegnata a:\nLe serie successive sono state assegnate progressivamente a molti impianti della rete per servizio su linee non elettrificate.\nDal 13 dicembre 2020 il servizio viaggiatori delle D.445 assegnate al deposito di Treviso, fino ad allora impiegate sulle linee Belluno-Feltre-Treviso e Ponte nelle Alpi-Conegliano, \u00e8 stato sospeso a causa dell'attivazione della nuova elettrificazione su tali linee.\nRotabili storici.\nAlcune D.445 sono state assegnate a Fondazione FS Italiane per il traino dei treni storici su tutta la rete ferroviaria nazionale\nIn particolare sono:\nUnit\u00e0 assegnate a Mercitalia Rail.\nDal gennaio 2017 alcune D.445 ancora in servizio sono state assegnate a Mercitalia Rail (ex Trenitalia Cargo), per un totale di 19 locomotive."}
{"id": "443058", "revid": "33751", "url": "https://it.wikipedia.org/wiki?curid=443058", "title": "Juan Riquelme", "text": ""}
{"id": "443059", "revid": "6923", "url": "https://it.wikipedia.org/wiki?curid=443059", "title": "Juan Rom\u00e1n Riquelme", "text": "\u00c8 riconosciuto come uno dei miglior giocatori argentini di sempre nel suo ruolo. Dopo aver vinto con il Boca Juniors tre campionati argentini (Apertura 1998, Clausura 1999 e Apertura 2000), due Libertadores (2000 e 2001), un Intercontinentale (2000), passa al Barcellona, dove a causa di dissidi con il tecnico van Gaal vive una stagione deludente. Passa poi al Villarreal, con cui raggiunge una semifinale di Champions League, fallendo un rigore all'ultimo minuto nella sfida di ritorno contro l' che poteva valere la finale continentale. Tornato al Boca, vince subito un'altra Libertadores (2007) e una Recopa Sudamericana (2008), oltre a due campionati argentini (Apertura 2008 e Apertura 2011), prima di chiudere la carriera all'Argentinos Juniors.\nHa giocato in Nazionale dal 1997 al 2009. Nel 2008 ha vinto l'oro olimpico a Pechino. Con l'Argentina U-20 ha vinto il Sudamericano e il Mondiale di categoria. Nel corso della carriera ha ricevuto diversi riconoscimenti individuali, tra cui i quattro premi come calciatore argentino dell'anno (2000, 2001, 2008 e 2011) e quello come calciatore sudamericano dell'anno (2001).\nBiografia.\nJuan Rom\u00e1n Riquelme \u00e8 nato il 24 giugno 1978 all'ospedale di San Fernando, una citt\u00e0 nel distretto di Tigre, a Buenos Aires. La sua nascita, curiosamente, ebbe luogo il giorno prima della vittoria del primo mondiale dell'Argentina nei Mondiali del 1978.\nFiglio di Ernesto \"Cacho\" e Mar\u00eda Ana, \u00e8 il maggiore di undici fratelli, dei quali lui e suo fratello Cristian hanno dedicato la loro vita al calcio. Rom\u00e1n \u00e8 cresciuto in una famiglia umile e laboriosa, che viveva nel villaggio di San Jorge, nel quartiere di Don Torcuato. A 6 anni, durante l'intervallo di una partita in cui giocava la squadra di suo padre, Rom\u00e1n era stato segnalato da uno scout di una squadra a Bella Vista. Jorge Rodriguez si avvicin\u00f2 alla casa dei Riquelme e gli offr\u00ec di giocare nella sua squadra, sebbene all'inizio gli mentisse che era uno scout del Ferro Carril Oeste, che a quel tempo era una delle grandi squadre in Argentina, con l'intenzione di convincerlo a farlo giocare nonostante i continui rifiuti di un timido Riquelme.\nRiquelme gioc\u00f2 per i Defensores de Bella Vista e si distinse giocando per diverse societ\u00e0 e club di quartiere, come La Carpita e Parque, per il calcio giovanile. A quel tempo, una delle squadre era affiliata agli Argentinos Juniors, che aveva un accordo con quelle squadre e mise alla prova Rom\u00e1n, che fu scelto per rimanere nei ranghi inferiori di Bicho. Tuttavia, nei suoi primi anni a La Paternal, Riquelme avrebbe subito varie sostituzioni a causa delle sue deboli condizioni fisiche e della bassa statura. Diversi giocatori che in seguito sarebbero passati al calcio professionistico sono diventati compagni di Rom\u00e1n, come Cristian Ledesma, i fratelli Esteban e Nicol\u00e1s Cambiasso.\nRitenuto uno dei migliori giocatori argentini di sempre, il migliore nel suo ruolo, veniva soprannominato \"El mudo\" per il suo carattere introverso.\nIl 2 aprile del 2002 \u00e8 stato rapito suo fratello minore Cristian. Trascorse almeno trenta ore nelle mani dei criminali, che chiedevano 160.000 dollari per liberarlo. Riquelme di persona, da casa sua e tramite un telefono cellulare, fu colui che comand\u00f2 la trattativa. Il 7 aprile \u00e8 tornato in campo con una bandiera per mostrare gratitudine ai fan per il supporto ricevuto: \u201cGrazie a tutti. Riquelme \u201d. Quel giorno \u00e8 stato il protagonista della partita e ha segnato il terzo gol nella vittoria per 3-0 contro l'Union di Santa Fe.\nCaratteristiche tecniche.\nDi ruolo trequartista, disponeva di ottima visione di gioco (che lo rendeva un assistman prolifico) e tecnica, oltre a essere un bravo battitore di calci di punizione. Era bravo anche in fase difensiva. Si distingueva anche per la protezione della palla dal pressing avversario.\nCarriera.\nClub.\nEsordi e Boca Juniors.\nDopo aver iniziato a giocare a calcio nella squadra della periferia della sua citt\u00e0 natale, durante un torneo \u00e8 notato dagli osservatori dell', che lo inseriscono nel proprio vivaio. Nel 1995 \u00e8 in procinto di trasferirsi al , ma il \u2013 squadra tifata in famiglia \u2013 anticipa i rivali e preleva il giovane trequartista per la cifra di \u00a0$.\nUn anno dopo, il 10 novembre 1996, \"el Mudo\" (cos\u00ec soprannominato in Argentina per il suo carattere taciturno) gioca la sua prima partita da professionista (Boca Juniors-Uni\u00f3n de Santa Fe 2-0) e due settimane dopo segna il suo primo gol in Boca Juniors-Hurac\u00e1n 6-0.\nRelegato spesso in panchina dal tecnico H\u00e9ctor Veira, dopo aver giocato e vinto da protagonista sia il Sudamericano Under-20 in gennaio sia il Mondiale Under-20 in estate, Riquelme conquista il posto da titolare con l'arrivo di Carlos Bianchi nella stagione 1998-1999. Il 25 ottobre del 1997, nel derby Boca Juniors-River Plate, al 46' Riquelme sostituisce Diego Armando Maradona nella sua ultima partita: cinque giorni dopo \"El Pibe de Oro\" annuncia il suo ritiro dal calcio. Nei mesi successivi, Bianchi assegna a Riquelme la maglietta numero 10 e lo lascia libero di svariare su tutto il fronte di attacco. Il Boca domina e si aggiudica il torneo di Apertura, primo titolo dopo 6 anni, e si ripete trionfando anche nel torneo di Clausura. Riquelme contribuisce con 7 gol in 18 partite. In questo periodo, attira su di s\u00e9 i primi paragoni con Maradona.\nNel gennaio del 2000, viene convocato nella nazionale olimpica da Jos\u00e9 Pekerman per il torneo sudamericano di qualificazione ai Giochi di Sydney. Segna due gol nel torneo ma l'Argentina \u00e8 clamorosamente eliminata dal Cile, che la supera 2-0 nella gara decisiva.\nMalgrado l'insuccesso con la nazionale olimpica, nel 2000 arriva la svolta della carriera di Riquelme. Vince per la prima volta la Coppa Libertadores e successivamente si aggiudica la Coppa Intercontinentale 2000 con la vittoria del Boca sul per 2-1: in questa partita Riquelme \u00e8 protagonista di una grande prestazione, firmando anche l'assist del 2-0 di Mart\u00edn Palermo con un lancio dalla propria met\u00e0 campo di 40 metri. Il Boca Juniors guidato da Carlos Bianchi si aggiudica la Coppa Libertadores anche l'anno successivo sconfiggendo in finale i messicani del Cruz Azul e Riquelme viene nominato miglior giocatore della partita. Sempre nel 2001 arriva il nuovo trionfo nel torneo di Apertura.\nTutti questi trionfi in serie mettono sotto i riflettori il talento argentino: nel 2001 Roman viene eletto da un giornale uruguayano miglior giocatore del continente e vince il Calciatore sudamericano dell'anno, succedendo a Rom\u00e1rio nell'albo d'oro del prestigioso trofeo.\nBar\u00e7a.\nL'8 luglio del 2002 \u00e8 acquistato dal in cambio di \u20ac 11,5 milioni: il passaggio di Riquelme al \"Bar\u00e7a\" \u00e8 descritto dall'allenatore Louis van Gaal come un \u00abacquisto politico\u00bb. Van Gaal tratta con indifferenza il neo acquisto e non gli concede spazio: quando lo fa giocare, lo schiera nell'inedito ruolo di esterno, dove l'argentino non riesce a esprimere appieno il proprio potenziale.\nIl Barcellona fallisce la stagione 2002-2003 chiudendo la Liga al sesto posto, mentre la trionfale cavalcata in Champions League, con 13 vittorie su 14 incontri, s'interrompe ai quarti contro la , che passa dopo i tempi supplementari. Riquelme chiude la stagione con 30 presenze e tre gol in campionato e undici presenze con due gol in Champions.\nVillarreal.\nIl 28 agosto 2003 fu ceduto in prestito al Villarreal, dove ritrov\u00f2 il compagno di nazionale Juan Pablo Sor\u00edn e l'attaccante uruguayano Diego Forl\u00e1n. Il primo anno non fu molto brillante: gli amarillos infatti si piazzarono all'ottavo posto nella Liga, accedendo alla Coppa Intertoto. La stagione successiva Riquelme torn\u00f2 a giocare sui suoi standard abituali; la squadra vinse la Coppa Intertoto e con 15 gol e 11 assist Riquelme fu uno dei principali artefici del memorabile campionato del Villarreal, che con il terzo posto si garant\u00ec l'accesso in Champions League. A testimonianza delle sue brillanti prestazioni, ottenne una nomination per il FIFA World Player. Alla fine di quella stagione il giornale sportivo spagnolo Marca gli confer\u00ec il premio di \"Giocatore Pi\u00f9 Artistico\".\nIl 22 giugno 2005 viene riscattato per 7 milioni di euro pi\u00f9 4 di bonus, e sottoscrive col Villareal un contratto di 4 anni.\nUna particolare situazione contrattuale emerse il 7 dicembre, quando il Villarreal batt\u00e9 i francesi del per 1-0 e vinse il suo gruppo di Champions League, eliminando i quotati inglesi del Manchester United e lo stesso Lilla e guadagnando l'accesso alla fase a eliminazione diretta nella sua prima partecipazione al torneo, accesso che frutta prestigio e sostanziose entrate. Per una clausola del contratto stipulato con il Barcellona al momento del passaggio di Riquelme in maglia \"amarilla\", il Villarreal dovette pagare al club catalano 1 milione di euro. Il contratto comprendeva anche due clausole da 1 milione di euro ciascuna: una se il Villarreal si piazzava tra le prime 4 nella Liga 2005-2006, e un'altra identica valevole per la stagione successiva.\nIl 19 aprile 2006 il quotidiano inglese Daily Mirror ha parlato di un interessamento di Sir Alex Ferguson, allenatore del Manchester United, per il centrocampista argentino. Sempre secondo il giornale, Ferguson avrebbe offerto 10 milioni di sterline per assicurarsi Riquelme, ma il Villarreal avrebbe rifiutato la somma. Roman ha guidato in quella stagione la squadra fino alla semifinale della Champions League, dove \u00e8 stata eliminata dall'Arsenal. Dopo aver perso l'andata ad Highbury per 1-0, il 25 aprile, nel ritorno al Madrigal il Villarreal ha avuto la grande occasione di portarsi sull'1-0 all'88', ma il calcio di rigore di Riquelme \u00e8 stato respinto dal portiere Jens Lehmann. Nel dicembre 2006, in seguito a dissapori con l'allenatore Manuel Pellegrini, Riquelme viene messo fuori rosa.\nBoca Juniors, Villarreal e di nuovo Boca.\nL'8 febbraio 2007 viene ceduto in prestito al Boca Juniors, con cui firma un contratto di 4 mesi per un ingaggio di 2 milioni di euro. Il 17 febbraio, a quasi cinque anni dalla sua ultima apparizione, fa il nuovo esordio alla \"Bombonera\", lo stadio del Boca, dove i tifosi lo accolgono con gioia. Con la squadra che lo ha lanciato nel calcio internazionale, ha giocato un ruolo determinante nella vittoria della Coppa Libertadores, segnando anche tre gol nelle due partite di finale contro i brasiliani del Gr\u00eamio. \u00c8 stato nuovamente eletto miglior calciatore della manifestazione.\nIl Boca Juniors pareva in procinto di raggiungere un accordo con il Villarreal, proprietario del cartellino di Riquelme, per l'acquisto a titolo definitivo del centrocampista. L'11 agosto l'affare sfum\u00f2 per via delle richieste degli spagnoli, reputate eccessive dal club di Buenos Aires. Cos\u00ec Riquelme \u00e8 tornato a far parte della rosa del Villarreal, il cui tecnico non lo ha per\u00f2 mai messo in campo nella Liga. Successivamente Manuel Pellegrini riveler\u00e0 di aver escluso il centrocampista argentino per il ritardo di quattro giorni al rientro dalle ferie natalizie, versione sempre smentita dal diretto interessato.\nIl 30 novembre la situazione del giocatore si sblocca: Riquelme viene ceduto a titolo definitivo al Boca Juniors, che avrebbe accettato, al termine di complicate trattative con il Villarreal, di pagare 9 milioni di euro, tre dei quali andrebbero al giocatore che vanta ancora dei crediti arretrati. Ci\u00f2 nonostante Riquelme non pu\u00f2 disputare il Campionato mondiale per club FIFA 2007 perch\u00e9 la FIFA non consente al Boca Juniors di integrare la lista dei convocati comunicata il 23 novembre.\nAl suo rientro nel campionato argentino, Riquelme conduce il Boca al secondo posto nel torneo di clausura del 2008. Il club arriva alla semifinale della Coppa Libertadores 2008, dove viene eliminato dal malgrado i due gol di Riquelme nella partita d'andata. La consolazione arriva con il trionfo nella Recopa Sudamericana contro l'Arsenal di Sarand\u00ed ed il gol segnato nella partita di ritorno. Nella stagione 2008-2009 arriva l'ennesimo trionfo nel campionato argentino, il Boca di aggiudica un equilibratissimo torneo di Apertura 2008 dopo uno spareggio a tre con il San Lorenzo de Almagro ed il Tigre.\nNella stagione 2008-2009 \u00e8 avara di soddisfazioni per Riquelme: il Boca Juniors chiude il torneo di Clausura al 14\u00ba posto e la successiva Apertura all'11\u00ba. La stagione 2009-2010 si chiude anche peggio, con il 16\u00ba posto nella Chiusura. Il 12 agosto 2010 Riquelme firma un nuovo contratto che lo lega con il club argentino per altri quattro anni, dopo una lunga trattativa. Dopo una stagione 2010-2011 con risultati altalenanti, il Boca torna a vincere il campionato trionfando nell'Apertura del 2011-2012, chiuso senza sconfitte e con un vantaggio di 12 punti sulle seconde. Il successivo torneo di Chiusura terminer\u00e0 con il quarto posto della squadra di Riquelme.\nIl 5 luglio 2012, all'indomani della finale di Coppa Libertadores persa contro il Corinthians, annuncia il suo addio al Boca, affermando di non aver pi\u00f9 nulla da dare al club argentino, rimanendo cos\u00ec svincolato. Il 9 febbraio 2013 torna al Boca Juniors.\nArgentinos Juniors.\nIl 17 luglio 2014 lascia il Boca Juniors per accasarsi all'Argentinos Juniors, societ\u00e0 in cui \u00e8 cresciuto a livello giovanile e che vuole riportare in massima divisione dopo la retrocessione: dopo una sola stagione, l'Argentinos Jr. risale al primo livello del calcio argentino e il 25 gennaio 2015, Riquelme annuncia a ESPN il proprio ritiro dall'attivit\u00e0 agonistica.\nNazionale.\nA livello di Nazionale giovanile ha vinto il Campionato sudamericano di calcio Under-20 e il Campionato mondiale di calcio Under-20, ambedue nel 1997 con Jos\u00e9 Pekerman come commissario tecnico.\nCon la Nazionale maggiore ha esordito il 16 novembre 1997. Ha trascina la squadra nella finale della Confederations Cup 2005 perdendo contro il Brasile. Ha partecipato al Mondiale 2006, nel quale la squadra \u00e8 stata eliminata ai quarti di finale per mano della Germania. Il 13 settembre 2006 decise di abbandonare la Nazionale per motivi legati ai continui problemi fisici e all'aggravarsi delle condizioni di salute della madre. Il 21 giugno 2007 \u00e8 stato convocato da Alfio Basile per la Copa Am\u00e9rica. Anche in questa competizione ha trascinato l'Albiceleste alla finale, perdendo l'occasione di aggiudicarsi il titolo di nuovo contro il Brasile. Nonostante non giochi nella squadra di club, si rivela determinante in Nazionale nel corso delle qualificazioni al campionato mondiale di calcio 2010.\nNel 2008 viene scelto come fuori quota per disputare il torneo olimpico di Pechino, nel quale rincontra il Brasile in semifinale, e dopo le sconfitte in Confederations Cup e Copa America, l'Argentina batte i verdeoro per 3-0, riconquistando, a distanza di quattro anni, la medaglia d'oro ai Giochi olimpici.\nL'11 marzo 2009 annuncia di nuovo il ritiro dalla Nazionale in polemica con il tecnico Diego Armando Maradona. Il 17 agosto 2010 il nuovo ct interim Sergio Batista dichiara che lo vuole convocare per l'amichevole contro la Spagna, ma alla fine non se ne fece nulla.\nIl 19 agosto 2011 ritorna in nazionale convocato dal nuovo ct Alejandro Sabella per il doppio impegno del Supercl\u00e1sico de las Am\u00e9ricas che si terr\u00e0 il 14 e il 28 settembre. Ma alla fine non scender\u00e0 mai in campo per infortunio.\nDopo il ritiro.\nAlle elezioni presidenziali del Boca del 2019, Riquelme, dopo aver ascoltato i diversi candidati, ha deciso di candidarsi con Jorge Amor Ameal come vice-presidente. L'8 dicembre Ameal vince con il 52,84% dei voti entrando in carica il 13 dicembre.\nNon appena \u00e8 entrato in carica, il suo primo atto \u00e8 stato quello di rimuovere Rolando Schiavi (Allenatore delle riserve), Oscar Regenhardt (coordinatore delle giovanile) e diversi allenatori delle giovanili, tra cui Sergio Saturno, H\u00e9ctor Bracamonte, V\u00edctor Marchesini, Leonardo Testone, Luis Luquez."}
{"id": "443063", "revid": "23", "url": "https://it.wikipedia.org/wiki?curid=443063", "title": "Pyrophyllite", "text": ""}
{"id": "443064", "revid": "125951698", "url": "https://it.wikipedia.org/wiki?curid=443064", "title": "Maschilismo", "text": "Il maschilismo (o sciovinismo maschile) \u00e8 un atteggiamento o forma mentis, basato sulla presunta superiorit\u00e0 dell'uomo nei confronti della donna.\nStoria.\nTale termine divenne di uso comune negli anni sessanta per indicare un atteggiamento socio-culturale basato sull'idea di una supremazia maschile e sulla continuit\u00e0 del sistema patriarcale. Il neologismo si ottenne dalle parole maschio o maschile e dal termine femminismo, intendendo erroneamente una sorta di contrapposizione al femminismo. Il maschilismo non va confuso con il mascolinismo o con il machismo. Per alcuni autori \u00e8 una forma di sciovinismo.\nSociologia umana.\nSecondo alcuni sociologi il maschilismo nella famiglia cosiddetta tradizionale \u00e8 stata la soluzione prevalente. La parit\u00e0 di diritti tende a diffondersi trovando resistenze in differenti culture le quali hanno capacit\u00e0 di condizionare il diritto di comunit\u00e0 politiche influenti. Nella societ\u00e0 moderna si pu\u00f2 configurare col tentativo di non avere meno diritti delle donne davanti alla legge e soprattutto da subire situazioni penalizzanti anche con una legislazione paritaria sulla carta ma penalizzante nella sostanza (in fase di assunzione una giovane donna ha pi\u00f9 schance reali di un uomo di mezza et\u00e0 se il selezionatore \u00e8 uomo, ecc).\nCaratteristiche.\nIl maschilismo si basa su tratti o comportamenti biologici, storici, culturali, psicosociali e interpersonali. Alcuni dei tratti ben noti sono:\nIl maschilismo nel mondo.\nIn diverse parti del mondo sono presenti matrimoni forzati imposti dalle famiglie a danno delle donne, mutilazioni genitali femminili e la negazione o la limitazione dei diritti delle donne.\nAfghanistan.\nI diritti delle donne in Afghanistan sono cambiati in maniera significativa nel corso degli ultimi anni, in particolare dopo il 2001, con la caduta del regime islamico, il quale aveva imposto terribili limitazioni ai loro danni. Nel 2021 i diritti delle donne sono poco riconosciuti, soprattutto dopo il ritorno dei talebani.\nAmerica Latina.\nPer gli uomini in molti paesi dell'America Latina, il loro livello percepito di mascolinit\u00e0 determina la quantit\u00e0 di rispetto che ricevono nella societ\u00e0.\nPoich\u00e9 gli uomini omosessuali sono associati agli attributi femminili, sono percepiti con un livello inferiore di mascolinit\u00e0 e, di conseguenza, ricevono meno rispetto degli uomini eterosessuali nella societ\u00e0. Questo, a sua volta, pu\u00f2 limitare la loro \"capacit\u00e0 di raggiungere una mobilit\u00e0 sociale ascendente, di essere presi sul serio, o di ricoprire posizioni di potere\". Inoltre, poich\u00e9 l'omosessualit\u00e0 \u00e8 vista come tab\u00f9 o addirittura peccaminosa in molte confessioni cristiane, gli uomini omosessuali tendono a mancare di un sistema di supporto e di sostegno.\nIl maschilismo si \u00e8 profondamente radicato nella societ\u00e0 cubana e ha creato ostacoli alle donne nel raggiungimento della piena uguaglianza con gli uomini. La ragione di ci\u00f2 \u00e8 il patriarcato che imperversa nella societ\u00e0. La societ\u00e0 patriarcale di Cuba deriva dal fatto che la Spagna ha avuto una storia di utilizzo di brutali tattiche di guerra e di umiliazione come mezzo per mantenere e stabilire il proprio potere. Tomas de Torquemada, che regn\u00f2 come grande inquisitore sotto il re Ferdinando e la regina Elisabetta di Francia, us\u00f2 forme di tortura degradanti e umilianti per ottenere informazioni dai prigionieri. Uomini come Torquemada crearono l'effetto domino nel corso della storia della mascolinit\u00e0 repressiva e tossica che ha afflitto la societ\u00e0 cubana.\nL'idea dell'ego maschile, dove il maschio \u00e8 simboleggiato come \"iper-maschile, virile, forte, paternalistico, sessualmente dominante e finanziatore\" \u00e8 rafforzato dagli insegnamenti della Chiesa cattolica, la principale religione praticata in Cuba e l' America Latina in generale. Secondo gli insegnamenti della Chiesa cattolica, la femmina dovrebbe essere vergine ma \u00e8 meno importante che lo sia il maschio.\nLa Rivoluzione Cubana cambi\u00f2 alcuni dei modi in cui la gente di Cuba vedeva le donne. Fidel Castro, con le sue stesse parole, vide che le donne stavano attraversando \"una rivoluzione nella rivoluzione e istitu\u00ec la Federazione delle donne cubane (FMC)\". Questa organizzazione, guidata da Vilma Espin, cognata di Castro, ha aiutato le donne a inserirsi meglio nel mondo del lavoro e nelle questioni relative ai diritti delle donne.\nNel 1975 una nuova legge cubana venne approvata: il \"Codigo de la Familia\" (\"Diritto di famiglia\"),15 anni dopo la Rivoluzione cubana. Essa ha aiutato molte donne a trovare lavoro sull'isola e ha fornito ai bambini protezione ai sensi di legge in modo che l'accattonaggio e la mancanza di fissa dimora tra i bambini fossero praticamente sradicati. La legge stabiliva anche che era richiesto per entrambi i sessi di partecipare alle faccende domestiche.\n\"Hasta Cierto Punto\" diretto da \"Tom\u00e1s Guti\u00e9rrez Alea\" \u00e8 un film del 1983 sugli effetti del maschilismo nella societ\u00e0 cubana.\nLa FMC ha continuamente sostenuto i diritti delle donne e nel 1997 ha creato il \"Grupo Nacional para la Prevencion y Atencion de la Violencia Familiar\", un gruppo nazionale il cui scopo \u00e8 studiare e trovare misure su come ottenere aiuto per le donne che ne sono vittime alla violenza domestica.\nSolo nel 2006 \u00e8 stata emanata in Brasile la \"Legge Maria da Penha\", che ha riconosciuto la gravit\u00e0 della violenza domestica e sanziona le aggressioni contro le donne in ambiente domestico e familiare, anche se dopo tale legge gli abusi sulle donne dovuti al maschilismo sono comunque rimasti alti.\nArabia Saudita.\nI diritti delle donne in Arabia Saudita sono molto limitati rispetto a quelli degli altri paesi vicini, anche se migliorati leggermente rispetto a prima. Nel Global Gender Gap Report 2016 del World Economic Forum l'Arabia Saudita si \u00e8 classificata 141\u00aa su 144 paesi rispetto alla parit\u00e0 di genere, un peggioramento rispetto al 134\u00ba posto su 145 che aveva conseguito nel 2015, anno della concessione di votare alle donne (ottenuto molti anni dopo rispetto agli altri paesi). Nel 2018 occupa la 141\u00aa posizione su 153 paesi analizzati. Delitti d'onore e molestie sono all'ordine del giorno. Nell'aprile 2021 la 19enne Hadeel Al-Harithi \u00e8 stata data alle fiamme e uccisa da suo marito e suo fratello solo per aver avuto un account Tiktok attivo.\nCina.\nLe donne nella Cina Imperiale non godevano dello status, n\u00e9 sociale n\u00e9 politico, concesso agli uomini. Le donne erano subordinate prima ai loro padri poi ai loro mariti. La donna sposata si chiamava \"F\u00f4u\", cio\u00e8 \"sottomissione\". La fasciatura dei piedi rappresentava la castit\u00e0 femminile: una moglie casta doveva rimanere relegata in casa e non doveva farsi vedere nei campi e per la strada (il primo passo verso l\u2019abolizione della fasciatura dei piedi fu un decreto imperiale del 1902). I personaggi femminili della letteratura tradizionale a volte affermavano di essere stati un uomo in una vita precedente ma di essere riapparsi come una donna come punizione per azioni passate. Un'altra introduzione comune a un personaggio femminile in tali storie era la frase \"purtroppo \u00e8 nata donna\". I matrimoni nell'antica Cina erano solitamente organizzati da entrambi i gruppi di genitori. Nella legge cinese un uomo poteva divorziare dalla moglie ma non viceversa e le vedove non ereditavano la propriet\u00e0 del marito morto. Ai mariti era permesso portare le concubine a vivere permanentemente nella casa di famiglia. Ci sono stati tuttavia casi di donne cinesi che hanno sfidato le convenzioni per diventare poetesse, artiste, calligrafe, storiche e persino imperatrici e sovrane.\nNel 2021 la Cina ha proposto di insegnare la mascolinit\u00e0 ai ragazzi poich\u00e9 lo Stato \u00e8 allarmato dal cambiamento dei ruoli di genere. I ragazzi in Cina secondo la tradizione dovrebbero essere leader forti, ottenere buoni voti ed eccellere negli sport. Le ragazze invece sono tradizionalmente viste come meno intellettuali e meno competitive. Le norme di genere sono radicate nella filosofia tradizionale, in cui due elementi governano il mondo: le donne sono associate all'elemento pi\u00f9 morbido e passivo dello \"yin\"; gli uomini sono rappresentati dall'elemento pi\u00f9 duro e attivo dello \"yang\". Sempre nel 2021 il governo cinese ha vietato i programmi televisivi con personaggi ritenuti \"Immorali ed effeminati\".\nEuropa.\nNell'Antica Roma il ruolo della donna era occuparsi prevalentemente delle mansioni domestiche e della formazione dei figli. Ai banchetti non le era concesso di stare sdraiata e di bere vino. La donna viveva in condizione di inferiorit\u00e0 rispetto all\u2019uomo e spesso il marito veniva scelto dalla sua famiglia. In caso di adulterio da parte della donna, il marito poteva decidere della sua vita o le punizioni in caso di violazione di qualche regola (ad esempio infrangere la proibizione di bere vino), mentre il marito era autorizzato tradirla. Era assai diversa invece la vita delle donne appartenenti a famiglie benestanti.\nNel Medioevo le donne dovevano ubbidire ed essere sorvegliate dagli uomini. Le bambine erano spesso promesse spose dai genitori al figlio di un'altra famiglia, senza che essa potesse scegliere il proprio marito una volta diventata adulta. La nascita di una bambina era spesso vista come una cosa negativa e i suoi compiti si limitavano alle mansioni casalinghe, al lavoro artigiano o agricolo e alla procreazione una volta adulta. L'educazione femminile era molto rara ed esse vivevano quasi sempre chiuse in casa con pochissimo tempo libero a disposizione, a parte quando accompagnavano la madre in chiesa. La vita pubblica delle donne medievali era molto limitata; ad esse era vietato infatti esprimersi in pubblico e dovevano farsi rappresentare da un uomo nei processi. Solo in particolari casi avevano ruoli importanti nella societ\u00e0, ad esempio nel caso appartenessero a famiglie nobili.\nDurante il fascismo, il maschilismo a danno delle donne era spesso praticato. Infatti il \"modello di mascolinit\u00e0 sotto l'Italia fascista\" era una versione idealizzata della mascolinit\u00e0 prescritta da Benito Mussolini durante il suo regno come dittatore fascista d'Italia dal 1925 al 1943.\nLe donne nella Germania nazista sono state oggetto dell'indottrinamento da parte del Partito Nazionalsocialista Tedesco dei Lavoratori (NSDAP), il quale promosse l'esclusione delle donne dalla vita politica della Germania. Le basi ideologiche del nazismo elevarono il ruolo degli uomini tedeschi sottolineandone le loro abilit\u00e0 di combattimento e la fratellanza tra i connazionali di sesso maschile. Le donne vissero all'interno di un regime caratterizzato da una politica di confinamento ai ruoli di madre e di sposa e dall'esclusione da tutte le posizioni di responsabilit\u00e0. \nIn Italia, l'Istat ha pubblicato nel 2019 una statistica sui pregiudizi di genere in occasione della \"Giornata internazionale contro la violenza sulle donne\". I risultati sono stati che l'uomo pi\u00f9 della donna considera importante l'avere successo sul lavoro (32,5%), gli uomini sono considerati meno adatti ad occuparsi delle faccende domestiche (31,5%) e l'uomo \u00e8 considerato pi\u00f9 adatto a dover provvedere alle necessit\u00e0 economiche della famiglia (27,9%).\nIl film \"La scuola cattolica\" parla del maschilismo negli anni 70 a proposito del massacro del Circeo.\nLa presidente della Commissione europea Ursula von der Leyen ha denunciato davanti al Parlamento europeo il trattamento machista e maschilista ricevuto in visita ufficiale in Turchia. Il 6 aprile 2021 infatti ad Ankara in occasione di un incontro ufficiale tra lei, il presidente turco Recep Tayyip Erdo\u011fan e Charles Michel, presidente del Consiglio europeo, per von der Leyen non fu disposta una sedia, e fu costretta, dopo un momento di imbarazzo nel vedere i due uomini occupare velocemente le uniche due sedie che c'erano, ad accomodarsi su un divano nell'indifferenza anche del suo collega europeo.\nVox \u00e8 un partito politico spagnolo che ha pi\u00f9 volte abbracciato il maschilismo e negato la violenza di genere contro le donne.\nRussia.\nIl maschilismo si considera spesso come una parte importante della cultura russa insieme al machismo. L'atteggiamento \"macho\" \u00e8 ampiamente accettato dalla societ\u00e0 russa e persino considerato desiderabile. Gli uomini russi spesso si impegnano in attivit\u00e0 tipicamente maschili come lo sport e il bodybuilding \u00e8 elevato allo stato di aspirazione nazionale tra molti uomini.\nStati Uniti.\nUn sondaggio del Pew Research Center del 2017 ha rilevato che circa la met\u00e0 degli americani (53%) afferma di osservare con ammirazione gli uomini virili o mascolini, tra cui le donne pi\u00f9 propense rispetto agli uomini (62% contro il 43%) e i democratici pi\u00f9 propensi dei repubblicani (58% contro 47%) a sostenere questa opinione. Circa i due terzi degli uomini sostenitori di atteggiamenti mascolini (68%) afferma inoltre che ci\u00f2 \u00e8 un comportamento positivo; una maggioranza pi\u00f9 ristretta di donne (56%) dice lo stesso. Le opinioni differiscono pi\u00f9 ampiamente nelle fazioni politiche: tra i repubblicani che affermano la societ\u00e0 apprezzi la mascolinit\u00e0, il 78% considerano ci\u00f2 come una buona cosa, rispetto al 49% delle loro controparti democratiche.\nNella cultura di massa \u00e8 stato spesso criticato il maschilismo, ad esempio nei film con Sylvester Stallone, in alcuni cartoni animati, e nella pubblicit\u00e0.\nConseguenze.\nCiclo generazionale.\nAlcune persone identificano che il maschilismo si perpetua attraverso la pressione per crescere i bambini in un certo modo e instillare costruzioni sociali di genere durante lo sviluppo di un bambino. Ci\u00f2 \u00e8 completato dalla lontana relazione padre-figlio in cui l'intimit\u00e0 e l'affetto sono tipicamente evitati. Questi aspetti creano l'ambiente attraverso il quale l'ideologia si perpetua. Crea un senso di inferiorit\u00e0 che spinge i ragazzi a raggiungere un livello irraggiungibile di mascolinit\u00e0, una ricerca spesso convalidata dal comportamento aggressivo e apatico che osservano negli uomini che li circondano.\nSalute mentale.\nCi sono prove che supportano la relazione tra il modo in cui gli uomini sono tradizionalmente socializzati per essere mascolini e le sue conseguenze dannose sulla salute mentale e fisica. Rispettivamente, \"maschilismo,\" \u00e8 un termine socioculturale associato alla socializzazione maschile e femminile in alcune culture; \u00e8 un insieme di valori, atteggiamenti e credenze sulla mascolinit\u00e0. Diversi elementi del maschilismo sono considerati psicologicamente dannosi per gli uomini. Alcuni studiosi sostengono anche che gli uomini potrebbero essere danneggiati mentalmente dalla competizione, come quella sperimentata da molti, poich\u00e9 il loro impulso a elevarsi al di sopra dei loro coetanei e soddisfare il concetto di capofamiglia in molte societ\u00e0 pu\u00f2 causare stress, gelosia e tensione psicologica.\nViolenza.\n\"Il maschilismo come fattore culturale \u00e8 sostanzialmente associato a criminalit\u00e0, violenza e illegalit\u00e0 indipendentemente dalle variabili di controllo strutturali\".\nAdler Leonore Loeb, \"Violenza e prevenzione della violenza (1995)\"Un aspetto chiave dell'associazione del maschilismo alla violenza \u00e8 la sua influenza nel comportamento di un uomo per dimostrare la sua forza. Mentre la forza e la forza d'animo sono riconosciute come componenti chiave dello stereotipo del maschilismo, le dimostrazioni di violenza e azioni aggressive sono diventate quasi attese dagli uomini e sono state giustificate come prodotti desiderabili dell'essere duri e macho. Si pu\u00f2 intendere che \"se sei violento, sei forte e quindi pi\u00f9 uomo di quelli che si tirano indietro o non combattono\".\nGli incontri violenti possono derivare dal desiderio di proteggere la famiglia, gli amici e in particolare i parenti di sesso femminile che sono pi\u00f9 vulnerabili alle azioni maschiliste di altri uomini. Tuttavia, attraverso la gelosia, la competitivit\u00e0 e l'orgoglio, spesso vengono perseguiti anche incontri violenti per dimostrare la sua forza agli altri. Le insicurezze di un uomo possono essere alimentate da una serie di pressioni. Questi vanno dalle pressioni della societ\u00e0 per \"essere un uomo\" alle pressioni interne per superare un complesso di inferiorit\u00e0. Ci\u00f2 pu\u00f2 tradursi in azioni che svalutano le caratteristiche femminili e enfatizzano eccessivamente le caratteristiche di forza e superiorit\u00e0 attribuite alla mascolinit\u00e0.\nIn molti casi, la posizione di superiorit\u00e0 di un uomo su una partner femminile pu\u00f2 portarlo a ottenere il controllo su diversi aspetti della sua vita. \u00a0Poich\u00e9 le donne sono viste come sottomesse agli uomini in molte culture, gli uomini spesso hanno il potere di decidere se sua moglie pu\u00f2 lavorare, studiare, socializzare, partecipare alla comunit\u00e0 o persino uscire di casa. Con poche opportunit\u00e0 per ottenere un reddito, mezzi minimi per ottenere un'istruzione e le poche persone che hanno come sistema di supporto, molte donne diventano dipendenti dai loro mariti finanziariamente ed emotivamente. Questo lascia molte donne particolarmente vulnerabili alla violenza domestica sia perch\u00e9 \u00e8 giustificato dalla convinzione che gli uomini sono superiori e quindi liberi di esprimere tale superiorit\u00e0, sia perch\u00e9 le donne non possono lasciare una relazione violenta poich\u00e9 dipendono dai loro mariti per vivere.\nRuoli di genere.\nAlcuni esperti ipotizzano, poich\u00e9 mancano ricerche empiriche sui conflitti di genere-ruolo, che gli uomini possano soffrire di tali conflitti a causa della loro paura della femminilit\u00e0.\nProfessionisti di diverse universit\u00e0 degli Stati Uniti hanno sviluppato un modello attorno a questa ipotesi con sei modelli comportamentali:\nInfezioni sessualmente trasmissibili.\nL'infedelt\u00e0 maschile \u00e8 una pratica comune in molte culture, poich\u00e9 gli uomini non dovrebbero mantenere quasi lo stesso livello di castit\u00e0 delle donne. Contemporaneamente, le ragazze sono spesso educate a tollerare un partner infedele, poich\u00e9 fa parte della cultura maschilista. In quanto tale, ci\u00f2 mette le popolazioni a rischio di trasmettere malattie sessualmente trasmissibili poich\u00e9 gli uomini cercano pi\u00f9 partner sessuali con poche interferenze da parte delle loro mogli o della societ\u00e0. Il rischio \u00e8 ulteriormente accresciuto dalla mancanza di uso del preservativo da parte di uomini che sono sia male istruiti sull'efficacia della protezione di un preservativo contro le malattie sessualmente trasmissibili sia dalla quantit\u00e0 di rischio. Questa mentalit\u00e0 scoraggia anche gli uomini dal sottoporsi a test per sapere se sono positivi all'HIV, il che li porta anche a diffondere le malattie sessualmente trasmissibili senza nemmeno saperlo."}
{"id": "443065", "revid": "124574077", "url": "https://it.wikipedia.org/wiki?curid=443065", "title": "Bernardo Buontalenti", "text": "Secondo diverse fonti fu lui a inventare il gelato cos\u00ec come oggi lo conosciamo, nel 1565, alla corte di Caterina de' Medici.\nBiografia e opere.\nFormazione.\nRimasto illeso da ragazzo da una frana in Costa San Giorgio che travolse la sua casa e la sua famiglia, entr\u00f2 fin da ragazzo al servizio della corte granducale e divenne allievo del Vasari e del pittore Salviati. Fu anche ammiratore dell'architettura di Michelangelo e delle opere di Ammannati.\nLa sua formazione fu eccezionalmente completa e gli permise di estendere le sue competenze anche alla scenografia (sotto la guida di Vasari).\nAncora giovane, ebbe l'onore di partecipare agli allestimenti effimeri per le onoranze pubbliche di Michelangelo, con una tela di grandi proporzioni raffigurante i grandi fiumi del mondo.\nCollabor\u00f2 con Niccol\u00f2 Tribolo e il Vasari ai pi\u00f9 importanti cantieri granducali, in cui, dopo la loro morte, subentrer\u00e0, sovraintendendo al completamento, per esempio, degli Uffizi e del complesso di Palazzo Pitti e giardino di Boboli.\nIntorno al 1564 fu tra i collaboratori di Baldassarre Lanci nell'edificazione di Terra del Sole, completando la sua formazione con la conoscenza della fortificazione alla moderna a cui si era appassionato, tanto che Vasari sembra rimproverarglielo, avendo trascurato la pittura in cui ben prometteva.\nFrancesco I.\nCon Francesco I, conosciuto fin da ragazzo, si cre\u00f2, prima ancora della sua ascesa al trono, una completa sintonia intellettuale ed un sodalizio interrotto solo nel 1587 con la morte del granduca.\nBuontalenti fece, in qualche modo, da precettore al principe sulle questioni artistiche e lo accompagn\u00f2 tra il 1562 e 1563 in un viaggio in Spagna.\nPer Francesco, ancora principe reggente, Buontalenti progett\u00f2, tra l'altro, il Palazzo di Bianca Cappello in via Maggio, che fu probabilmente la sua prima opera architettonica autonoma (1568), il Casino di San Marco (1574), con il laboratorio del principe, e la villa Medicea di Pratolino (1569-1575), con la famosa scultura colossale dell\"Appennino\", creata dal Giambologna, il celebre parco, le fontane con giochi d'acqua.\nArchitetto di corte.\nDiventato l'architetto di corte, dopo la morte di Vasari nel 1574, fu presente in tutte le committenze granducali, occupandosi dei pi\u00f9 svariati campi, dagli interventi urbanistici, come l'ampliamento di Livorno, agli allestimenti effimeri, come l'apparato nel Battistero di Firenze per il battesimo del principe Filippo (1577) e apparati per spettacolari feste di corte, spettacoli, giochi pirotecnici per i quali realizz\u00f2 molti disegni che ancora si conservano agli Uffizi.\nSi ciment\u00f2 anche nella pittura e nella miniatura, ma in modo saltuario. Pi\u00f9 rilevante fu la sua attivit\u00e0 nel campo delle arti decorative: oreficeria, ceramica ebanisteria, disegnando molti degli arredi e degli oggetti pi\u00f9 preziosi per la corte medicea, realizzati nelle manifatture granducali ospitate prima nel Casino mediceo e poi agli Uffizi. Si occup\u00f2 anche degli aspetti pi\u00f9 minuti della vita di corte, tanto che gli viene attribuita l'invenzione del gelato, in occasione di uno dei banchetti di rappresentanza pi\u00f9 importanti a cui sovraintese: le nozze di Maria de' Medici.\nI grandi cantieri fiorentini.\nPer il complesso di Palazzo Pitti progett\u00f2 buona parte delle decorazioni interne ed alcune sistemazioni del giardino, come la Grotticina della Madama (1570) e la celebre Grotta detta \"del Buontalenti\" (1575) che conservava i \"Prigioni\" di Michelangelo.\nSi occup\u00f2 anche del cantiere di Palazzo Vecchio ed in particolare dell'ampliamento posteriore.\nDal 1563 al 1580 ampli\u00f2 anche il palazzo degli Uffizi, allestendo con opere d'arte la Galleria all'ultimo piano, gettando le basi per il museo pi\u00f9 antico dell'Europa moderna. Complet\u00f2 anche il corridoio che unisce il palazzo con il Pitti.\nNello stesso complesso realizz\u00f2 la tribuna ottagonale (1584-1587), destinata ad ospitare le opere pi\u00f9 importanti della collezione medicea e la famosa Porta delle Suppliche, con un timpano rovesciato che \u00e8 diventato un'opera emblematica del manierismo.\nAll'interno degli Uffizi realizz\u00f2 anche il Teatro Mediceo (1583-1586), per il quale progettava anche i costumi e le scenografie per i vari spettacoli che ebbero vasta risonanza e furono una tappa importante nel teatro rinascimentale verso il teatro barocco italiano. Memorabile l'allestimento degli \"Intermedi della Pellegrina\", rappresentata nel 1589 per il matrimonio di Ferdinando de' Medici.\nLe ville fuori citt\u00e0.\nGi\u00e0 per Francesco I aveva sistemato varie dimore extraurbane, come la villa medicea di Lappeggi (dal 1569) e la villa di Trefiano (progettata nel 1570).\nDal 1575 al 1590 si occup\u00f2 di varie opere alla villa della Petraia e alla villa Medici. Intorno al 1583, anno in cui i Medici acquistarono la villa sul Montalbano, ristruttur\u00f2 completamente villa La Magia. Nel 1586 progett\u00f2 la villa medicea di Coltano.\nNelle ville fuori citt\u00e0 Buontalenti utilizz\u00f2 un linguaggio estremamente semplificato, con grandi superfici intonacate, secondo il prototipo della villa medicea di Poggio a Caiano.\nFortificazioni e progetti urbanistici.\nAnche nell'arte militare apport\u00f2 numerosi contributi, sia nelle fortificazioni, come nel Forte di Belvedere oppure nelle mura di Pistoia, Sansepolcro, Grosseto, Prato, Portoferraio e Napoli. Si possono annoverare a tal riguardo due trattati riguardanti le fortificazioni e le tecniche ingegneristiche. Perfezion\u00f2 le armi, come i cannoni, e invent\u00f2 una granata incendiaria.\nSuo il progetto originario per la citt\u00e0 nuova, il Fosso Reale e le fortificazioni di Livorno, che and\u00f2 ad integrare il nucleo preesistente dell'abitato medievale all'interno di un impianto planimetrico regolare, di forma pentagonale.\nDetto progetto, pervenutoci in due copie realizzate solo nel 1797 e 1801, impegn\u00f2 Buontalenti sin dal 1575; il disegno non forniva particolari indicazioni sull'organizzazione funzionale della nuova citt\u00e0, ma si limitava ad evidenziare una serie di isolati edificabili all'interno della cerchia di mura. I lavori partirono nel 1577 e si conclusero, con sensibili modifiche rispetto al progetto originario, all'inizio del XVII secolo.\nLo stesso Buontalenti appront\u00f2 un progetto per il duomo cittadino, ipotizzando la costruzione di una chiesa, con annesso convento, circondata da portici su tutti i lati, secondo un modello desunto dal trattato \"De re aedificatoria\" di Leon Battista Alberti. Anche in questo caso il disegno fu completamente rivisto dai suoi successori.\nUltimo periodo.\nAbit\u00f2 in un palazzetto di via Maggio, dove accoglieva un circolo di amici ed intellettuali. Nonostante l'enorme successo, la sua prodigalit\u00e0 lo rovin\u00f2 e se non fosse stato per il Granduca, che gli offr\u00ec una pensione, sarebbe morto in completa miseria.\nNel 1593 si impegn\u00f2 alla facciata della chiesa di Santa Trinita e successivamente delle cappelle di Santo Spirito, dei modelli per la facciata del Duomo e di San Lorenzo.\nPur gravemente ammalato, fu attivo, grazie a numerosi collaboratori, fino agli ultimi anni, progettando, tra l'altro, la villa medicea di Artimino, nella quale ripropose l'immagine di semplicit\u00e0 delle ville di un secolo prima, con semplici superfici murarie intonacate, e forse la villa medicea dell'Ambrogiana e la villa di Cerreto Guidi."}
{"id": "443067", "revid": "767487", "url": "https://it.wikipedia.org/wiki?curid=443067", "title": "Chi ha paura di Virginia Woolf? (film)", "text": "Chi ha paura di Virginia Woolf? (\"Who's Afraid of Virginia Woolf?\") \u00e8 un film del 1966 diretto da Mike Nichols.\n\u00c8 il film d'esordio del regista statunitense, tratto dall'omonima opera teatrale di Edward Albee.\nNel 2013 \u00e8 stato scelto per essere conservato nel National Film Registry della Biblioteca del Congresso degli Stati Uniti d'America.\nNel 2007 l'American Film Institute l'ha inserito al sessantasettesimo posto della classifica dei cento migliori film americani di tutti i tempi (nella classifica originaria del 1998 non era presente).\nTrama.\nSposata con il professore di storia George, Martha ha il vizio del bere che, unito alla noia e all'insoddisfazione, l'ha resa isterica e inasprita. La coppia non \u00e8 pi\u00f9 giovane e conduce una vita monotona in una cittadina del New England.\nUna notte, di ritorno da un party in compagnia di una giovane coppia di amici, Martha e George cominciano a litigare rinfacciandosi le cose pi\u00f9 orrende, insultandosi ignominiosamente fino a giungere a parlare dell'esistenza di un figlio mai nato, cui per\u00f2 entrambi fingono di credere quasi per giustificare la loro inutile unione.\nI loro amici, Nick e sua moglie Honey, assistono impotenti e con raccapriccio al dramma che si svolge in loro presenza ed alla ferocia con la quale i due sposi tentano in ogni modo di ferirsi.\nDopo la scenata e partiti gli ospiti, la vita di Martha e George ripiomba nell'abituale monotonia, ma i due coniugi hanno la sensazione di essere tornati ad un migliore senso della realt\u00e0 e di aver ritrovato un poco di loro stessi.\nProduzione.\nSviluppo.\nIl dramma teatrale scritto da Edward Albee nel 1962 era infarcito di linguaggio scurrile con espressioni quali \"son-of-a-bitch\" (\"figlio di puttana\") e \"screw you\" (\"fottiti\"). Debutt\u00f2 a Broadway durante il periodo della Crisi dei missili di Cuba, e il pubblico che era andato a teatro per svagarsi e cercare di dimenticare la paura di una guerra nucleare, fu invece investito da parole e situazioni che non si erano mai viste prima a teatro, se non in quello \"sperimentale\".\nL'immediata reazione degli spettatori, dei quali si fecero portavoce i critici, fu che Albee aveva scritto un copione che avrebbe avuto un grande successo a Broadway, ma che non sarebbe mai potuto diventare un film nella sua forma attuale. Ma pubblico e critica non potevano sapere quanto Hollywood sarebbe cambiata nel corso degli anni sessanta, con l'abbattimento di molte censure. Nel trasporre il dramma sullo schermo, Ernest Lehman decise di non modificare in alcun modo i dialoghi originali.\nCasting.\nLa scelta di Elizabeth Taylor, all'epoca riconosciuta come una delle donne pi\u00f9 belle del mondo, per interpretare il ruolo della cinquantenne sfatta Martha sorprese molti, ma l'attrice ingrass\u00f2 13,5\u00a0kg. per la parte e la sua interpretazione (insieme a quelle di Burton, Segal, e Dennis) fu lodata dalla critica. Quando il capo della Warner Bros., Jack L. Warner, approcci\u00f2 Albee per acquistare i diritti del dramma teatrale, gli disse di voler scritturare Bette Davis e James Mason per i ruoli di Martha e George. Nella sceneggiatura, Martha si riferisce alla Davis e cita una celebre battuta di un suo film (\"Peccato\" del 1949). Albee fu deliziato dalla scelta del cast, ritenendo \"James Mason assolutamente perfetto per la parte... e che vedere Bette Davis imitare Bette Davis nella prima scena sarebbe stato esilarante\". Tuttavia, alla fine il regista Mike Nichols e Lehman optarono per Elizabeth Taylor e Richard Burton, due stelle di prima grandezza all'epoca, che avrebbero garantito maggiori incassi. Edward Albee rest\u00f2 sorpreso dal cambiamento, ma successivamente dichiar\u00f2 che la Taylor e Burton avevano fatto un buon lavoro, anche se avrebbe comunque preferito le prime scelte Davis e Mason. Per la parte di Martha erano stati fatti pubblicamente anche i nomi di Geraldine Page e Ava Gardner.\nRiprese.\nAppena iniziate le riprese, l'associazione Catholic Legion of Motion Pictures (ex Catholic Legion of Decency), diram\u00f2 un comunicato preliminare nel quale indicava che molto probabilmente avrebbe \"sconsigliato\" la visione della pellicola date le tematiche trattate, anche se si riservava di vedere il film prima di emettere un giudizio. La Motion Picture Association of America (MPAA) si spinse anche oltre dichiarando che se la Warner Bros. non avesse modificato in alcun modo il linguaggio scurrile presente nel dramma teatrale, si poteva scordare il visto censura.\nLa maggior parte degli esterni furono girati allo Smith College, Northampton, Massachusetts.\nColonna sonora.\nLe musiche per il film furono composte da Alex North. La colonna sonora usc\u00ec su LP. All'epoca dell'uscita del film nei cinema, fu distribuito dalla Warner Bros. anche un doppio LP che includeva tutti i dialoghi del film pi\u00f9 una canzone intitolata \"Virginia Woolf Rock\" che si pu\u00f2 ascoltare in sottofondo mentre Martha e Nick ballano (anche se in versione leggermente differente rispetto a quella presente nel film).\nDifferenze tra opera teatrale e film.\nL'adattamento cinematografico differisce leggermente in alcuni punti rispetto all'opera teatrale, nella quale compaiono solo quattro personaggi. Nel film compaiono anche in ruoli minori dei comprimari quali il tenutario della sala da ballo, che ha solo poche battute, e la moglie, che serve dei drink al tavolo e se ne va silenziosamente.\nIl dramma \u00e8 ambientato interamente nella casa di Martha e George. Nel film invece, una scena si svolge in una sala da ballo, una nel cortile della casa di George e Martha, ed una nella loro auto. Nonostante queste lievi differenze, il film \u00e8 estremamente fedele alla pi\u00e8ce teatrale.\nRiconoscimenti.\n\"Chi ha paura di Virginia Woolf?\" \u00e8 uno dei due soli film (l'altro \u00e8 \"I pionieri del West\" del 1931) ad essere stato nominato in ogni categoria agli Academy Awards nelle quali fosse eleggibile. Ognuno dei quattro attori principali fu nominato per l'Oscar ma solamente Elizabeth Taylor e Sandy Dennis lo vinsero, aggiudicandosi le statuette rispettivamente come Miglior attrice e Miglior attrice non protagonista. Il film vinse anche l'Oscar per la Miglior fotografia B/N (ultima pellicola ad aggiudicarsi il premio prima che la categoria venisse eliminata l'anno seguente), Migliori costumi, e Miglior scenografia."}
{"id": "443069", "revid": "33528", "url": "https://it.wikipedia.org/wiki?curid=443069", "title": "Mono (Ximian)", "text": ""}
{"id": "443070", "revid": "23", "url": "https://it.wikipedia.org/wiki?curid=443070", "title": "Pyroxferroite", "text": ""}
{"id": "443071", "revid": "767487", "url": "https://it.wikipedia.org/wiki?curid=443071", "title": "Classic Haribo 2005", "text": "La Classic Haribo 2005, dodicesima edizione della corsa, si disput\u00f2 il 20 febbraio 2005 su un percorso di 188\u00a0km tra Uz\u00e8s e Marsiglia. Fu vinta dal belga Gorik Gardeyn, che termin\u00f2 in 4h40'03\". La gara faceva parte del calendario dell'UCI Europe Tour 2005, categoria 1.1.\nDei 192 corridori partiti solo 19 terminarono regolarmente la corsa, gli altri arrivarono fuori tempo massimo."}
{"id": "443077", "revid": "219110", "url": "https://it.wikipedia.org/wiki?curid=443077", "title": "Olivetti M20", "text": "L'Olivetti M20 \u00e8 un personal computer sviluppato nell'Olivetti Advanced Technology Center di Cupertino da Olivetti e presentato al pubblico nel 1982.\nStudiato per attirare i potenziali acquirenti del PC IBM, risultava incompatibile con quest'ultimo a causa del sistema operativo, il PCOS, interamente sviluppato da Olivetti e dalla scelta di un microprocessore potente ma poco diffuso, lo Zilog Z8001. Per questo motivo, questo modello fu soppiantato in favore dell'M24, il quale era compatibile con il PC IBM. Una scheda di espansione (detta Alternate Processor Board) permetteva di utilizzare un microprocessore Intel 8086 e di far girare una versione dell'MS-DOS.\nLa macchina era indirizzata agli uffici per svolgere compiti di contabilit\u00e0 e di archivio (nel catalogo Olivetti figuravano infatti anche programmi per svolgere questo genere di attivit\u00e0, nonch\u00e9 una versione di Microsoft Multiplan), ma ne era disponibile una versione con doppia interfaccia seriale RS232 current loop e interfaccia IEEE 488. Ci\u00f2 rendeva la macchina molto appetibile per applicazioni tecniche ed industriali.\nLa sua produzione fu avviata nello stabilimento di Scarmagno, accanto alle linee di produzione degli ultimi esemplari del P6066."}
{"id": "443078", "revid": "23", "url": "https://it.wikipedia.org/wiki?curid=443078", "title": "Sapphirine", "text": ""}
{"id": "443082", "revid": "39692", "url": "https://it.wikipedia.org/wiki?curid=443082", "title": "Cerro (albero)", "text": ""}
{"id": "443084", "revid": "43184", "url": "https://it.wikipedia.org/wiki?curid=443084", "title": "Alexei Romanov", "text": ""}
{"id": "443085", "revid": "1543377", "url": "https://it.wikipedia.org/wiki?curid=443085", "title": "Formazione Marnoso Arenacea", "text": "La Formazione Marnoso Arenacea \u00e8 un complesso di sedimenti prevalentemente terrigeni (peliti, arenarie e, meno frequentemente, conglomerati) di et\u00e0 miocenica (Burdigaliano-Messiniano).\nLa formazione affiora nell'Appennino centro-settentrionale, dall'Emilia all'Umbria, e si \u00e8 originata dal riempimento, avvenuto in varie fasi successive, di un bacino marino prospiciente la catena appenninica (avanfossa appenninica) da parte di sedimenti originati dallo smantellamento della stessa durante l'orogenesi.\nDescrizione e ambiente sedimentario.\nLa formazione \u00e8 costituita da vari sistemi deposizionali (diversi per provenienza, composizione dei clasti e tempo di sedimentazione) che si sono deposti in un contesto fisiografico molto articolato, entro bacini fortemente influenzati dalla tettonica appenninica e successivamente coinvolti nella deformazione della catena. Nell'ambito di questa unit\u00e0 stratigrafica sono quindi riconoscibili ambienti sedimentari differenti. Abbiamo sedimenti di piana sottomarina, composti di argilliti e marne, depositi torbiditici prevalentemente costituiti da arenarie stratificate, e depositi di prodelta (\"delta distale\").\nLa formazione \u00e8 spesso ricca di fossili, sia vegetali (frammenti di piante e frustoli carboniosi) che animali (molluschi e occasionalmente frammenti di vertebrati), e di microfossili (principalmente foraminiferi, che ne hanno consentito la datazione accurata).\nSulle superfici di strato (prevalentemente alla base, meno di frequente a tetto) e occasionalmente all'interno degli strati arenacei sono presenti tracce fossili, tra le quali si segnalano le forme: \"Palodictyon\", \"Urohelminthoida\", \"Paleomeandron\", \"Desmograpton\" e \"Ophiomorpha\"."}
{"id": "443086", "revid": "23", "url": "https://it.wikipedia.org/wiki?curid=443086", "title": "Siderophyllite", "text": ""}
{"id": "443087", "revid": "697352", "url": "https://it.wikipedia.org/wiki?curid=443087", "title": "Artemisia (disambigua)", "text": ""}
{"id": "443088", "revid": "111373", "url": "https://it.wikipedia.org/wiki?curid=443088", "title": "Bellach", "text": "Bellach (toponimo tedesco) \u00e8 un comune svizzero di 5\u00a0211 abitanti del Canton Soletta, nel distretto di Lebern.\nInfrastrutture e trasporti.\nBellach \u00e8 servita dall'omonima stazione sulla ferrovia Losanna-Olten."}
{"id": "443090", "revid": "31886", "url": "https://it.wikipedia.org/wiki?curid=443090", "title": "Spinello Aretino", "text": "Biografia.\nLa sua famiglia era originaria di Capolona (Arezzo). Fu Luca suo padre, orefice raffinato, che si trasfer\u00ec in Arezzo dove Spinello crebbe \u00ab...tanto inclinato da natura all'essere pittore, che quasi senza maestro, essendo ancor fanciullo, seppe quello che molti esercitati, sotto la disciplina d'ottimi maestri, non sanno\u00bb (Giorgio Vasari). La sua formazione avvenne in Arezzo, presso il pi\u00f9 anziano pittore Andrea di Nerio con cui collabor\u00f2 da giovane e dal quale si rese autonomo almeno negli anni Settanta.\nSenza alcun dubbio fu un sentimento di amor patrio, un desiderio campanilistico di esaltare la citt\u00e0 natia, che spinse il Vasari a dedicare una lunga biografia all'aretino Spinello, il quale avrebbe, a suo dire, \u00ab...paragonato Giotto nel disegno ed avanzatolo di gran lunga nel colorito\u00bb; strano che proprio con questa premessa, una volta davanti al pi\u00f9 alto raggiungimento del prediletto pittore, gli affreschi nella chiesa del Carmine, il Vasari non sapesse far di meglio che assegnarli a Giotto stesso.\nA Firenze lavor\u00f2 accanto al suo maestro nella chiesa del Carmine e in quella di Santa Maria Novella, mentre tra il 1360 ed il 1384 fu attivo soprattutto ad Arezzo, dove istori\u00f2 molti cicli pittorici ad affresco, oggi quasi tutti perduti.\nNel 1384, dopo il sacco di Arezzo, torn\u00f2 a Firenze, dove ebbe l'importante commissione delle \"Storie di San Benedetto\" nella sagrestia di San Miniato al Monte a Firenze (dipinte verso il 1387-1388), dove la composizione \u00e8 giottesca, mentre la brillantezza dei colori riflette pi\u00f9 l'arte contemporanea senese. Al 1390 circa risale il frammentario \"Matrimonio mistico di Santa Caterina d'Alessandria tra santi\" nella basilica di Santa Trinita a Firenze. Nel 1391-1392 dipinse sei affreschi, ancora esistenti, sul muro sud del Camposanto di Pisa con i \"Miracoli dei Santi Potito ed Efisio\", per i quali ricevette un compenso di 270 monete d'oro. A quegli anni risale anche il \"Trittico della Madonna in trono e santi\" della Galleria dell'Accademia, mentre del decennio successivo \u00e8 il \"Santo Stefano\" nello stesso museo.\n\u00abNei suoi ultimi anni lo Spinello addolc\u00ec alquanto il colorito ed il rilievo, risentendo di altre tendenze che gli premevano intorno.\u00bb (Toesca)\nNella \"Storia di papa Alessandro III\", nel Palazzo Pubblico di Siena (1407-1408) dimostr\u00f2 una vivace qualit\u00e0 narrativa nelle parti autografe, testimoniando la notevole maturit\u00e0 artistica nell'ultimo periodo della sua carriera o forse anche per il contributo del figlio Parri Spinelli, connotato da un goticismo, raro in Toscana, di formazione franco senese e fiorentina, che vi collabor\u00f2. Le storie sono una rappresentazione del contributo del pontefice nella guerra di Federico Barbarossa contro i Comuni italiani.\nLa vasta cronologia spinelliana, nonostante le numerose opere datate, resta talvolta incerta. Per tutto l'arco della sua attivit\u00e0 rimase sempre fedele al medesimo ideale di aristocratica contenutezza, ad un mondo che gi\u00e0 prelude a quello gelido ed astratto di Lorenzo Monaco, in cui si muovono paggi di un'eleganza composta, damigelle dolcemente raccolte, e dove anche i cavalieri nella mischia impugnano mollemente gli spadoni e gli assistenti ai miracoli stupiscono con moderazione e con gesti falcati. Tuttavia la sua forte concezione dello spazio, all'interno del quale si articolano figure di solidit\u00e0 scultorea, e la tradizione che muove dalla biografia vasariana, hanno determinato a lungo la sopravalutazione del suo rapporto retrospettivo con Giotto, da attenuare nell'articolazione critica pi\u00f9 attenta della sua formazione, di cui certamente faceva parte quella grandiosa stagione dell'arte, ma anche di quanto si era determinato nella generazione attiva in Toscana dagli anni '30 al '50/60 e della quale aveva ricevuto una sintesi alta e personale da Andrea di Nerio ad Arezzo.\n\u00abIn Santo Agostino d'Arezzo gli fu dato sepoltura, dove ancora oggi si vede una lapida con un'arme fatta a suo capriccio, dentrovi uno spinoso\u00bb (Vasari). Epitaffio: "}
{"id": "443093", "revid": "36426", "url": "https://it.wikipedia.org/wiki?curid=443093", "title": "Palazzo Pubblico di Siena", "text": ""}
{"id": "443097", "revid": "287204", "url": "https://it.wikipedia.org/wiki?curid=443097", "title": "Marija Romanova", "text": ""}
{"id": "443102", "revid": "23", "url": "https://it.wikipedia.org/wiki?curid=443102", "title": "Stilpnomelane", "text": ""}
{"id": "443104", "revid": "111367267", "url": "https://it.wikipedia.org/wiki?curid=443104", "title": "Campionati europei di atletica leggera 2006", "text": "I XIX campionati europei di atletica leggera si sono tenuti a G\u00f6teborg, in Svezia, dal 7 al 13 agosto 2006 allo stadio Ullevi. \nNazioni partecipanti.\nTra parentesi, il numero di atleti partecipanti per nazione."}
{"id": "443108", "revid": "767487", "url": "https://it.wikipedia.org/wiki?curid=443108", "title": "The Rubettes", "text": "I Rubettes sono un gruppo pop inglese attivo negli anni Settanta.\nStoria di The Rubettes.\nDi loro si ricorda soprattutto il famoso pezzo \"Sugar Baby Love\", diventato un classico. I loro maggiori successi si riscontrano nel periodo dal 1972 al 1982: ad esempio \"I Can do It\", \"Baby I Know\", \"Juke box jive\", \"Little Darling\", e molti altri pezzi minori, con i quali sono rimasti nelle classifiche inglesi, italiane ed europee per molto tempo. La band ha avuto molto successo anche in Germania.\nLa loro musica parte con un \"revival\" classico, ricco di voci e cori, venato di rock e romanticismo. Negli anni la loro musica, pur mantenendo una caratteristica spiccata, assume anche venature country, dovute alla chitarra di Tony Thorpe, ma nel gruppo si sentono anche le influenze di tutti gli altri componenti: Alan Williams, Mike Clark, John Richardson (Bill Hurd e Pete Anersen sono state presenze meno rilevanti nella vita dei Rubettes, ma sicuramente con qualche influenza specialmente nei primi tempi).\nIl risultato dei loro talenti \u00e8 una musica ricca che scorre facilmente.\nNel 1974 Mino Reitano incise una cover di \"Sugar baby love\" in italiano (\"Dolce angelo\") e con questa canzone il cantante partecip\u00f2 a Canzonissima; il gruppo La Quinta Faccia la incise invece nella versione originale in inglese.\nSuccessivamente anche Fiorello ha fatto una versione di \"Sugar Baby Love\" in italiano chiamandola \"Dolce amore mio\" e la inser\u00ec nel CD \"Spiagge e lune\"."}
{"id": "443111", "revid": "36426", "url": "https://it.wikipedia.org/wiki?curid=443111", "title": "Chiesa del Carmine (Firenze)", "text": ""}
{"id": "443112", "revid": "345405", "url": "https://it.wikipedia.org/wiki?curid=443112", "title": "Simboli dei campi di concentramento nazisti", "text": "I simboli dei campi di concentramento nazisti, principalmente colori, lettere, numeri, facevano parte di un sistema semiologico di identificazione dei prigionieri dei lager.\nSistema di codifica dei contrassegni.\nIl sistema di codifica dei contrassegni serviva a classificare i prigionieri, generalmente in base a gruppi creati sulla base dei motivi dell'arresto. I simboli erano in stoffa, affibbiati sulla divisa, definita dai prigionieri con divisa a motivo \"Zebra\",a causa delle strisce chiare e scure alternate.: sulla casacca, all'altezza del petto, sulla sinistra, e sui pantaloni, all'altezza della coscia destra. I criteri per l'identificazione degli internati variavano per\u00f2 a seconda dei luoghi di detenzione, e del trascorrere del tempo. L'assegnazione di un prigioniero a una categoria dipendeva in ogni caso dall'arbitrio della Gestapo; le suddivisioni si confusero e persero poi di valore con l'aumentare dei deportati da molti paesi, e con il progressivo sgretolamento del Terzo Reich.\nL'utilizzo dei triangoli nel lager di Bolzano.\nNel Campo di transito di Bolzano, \"Polizei- und Durchgangslager Bozen\", o \"Dulag Bozen,\" vigeva un utilizzo dei simboli diverso rispetto a quello comune a molti lager:\nNumeri di matricola.\nI numeri di matricola attribuiti ai prigionieri, \"H\u00e4ftlingsnummer\", che sostituivano il nominativo degli internati, erano affibbiati sulla divisa, scritti in nero su stoffa bianca, posti all'altezza del cuore e al centro della coscia destra, talvolta riportati su una placchetta di latta da portare al collo o al polso, oppure tatuati sull'avambraccio.\nSchemi riassuntivi dei simboli.\nSeguono alcuni schemi riassuntivi dei simboli."}
{"id": "443113", "revid": "438678", "url": "https://it.wikipedia.org/wiki?curid=443113", "title": "Operatore booleano", "text": ""}
{"id": "443118", "revid": "1543377", "url": "https://it.wikipedia.org/wiki?curid=443118", "title": "Comunit\u00e0 di pratica", "text": "Le comunit\u00e0 di pratica e di apprendimento sono gruppi sociali aventi l'obiettivo di produrre conoscenza organizzata e di qualit\u00e0, alla quale ogni membro ha libero accesso. In queste comunit\u00e0, gli individui mirano a un apprendimento continuo attraverso la consapevolezza delle proprie conoscenze e di quelle degli altri.\nDi solito, all'interno della comunit\u00e0, non esiste una gerarchia esplicita, i ruoli vengono assunti in base alle competenze ed ai bisogni degli individui.\nConcetti di base.\nIl termine comunit\u00e0 di pratica, o \"Community of practice\", compare agli inizi degli anni '90, a opera di \u00c9tienne Wenger, ma la sua origine \u00e8 molto pi\u00f9 lontana nel tempo, basti pensare alle botteghe artigiane.\nIl fine della comunit\u00e0 \u00e8 il miglioramento collettivo. Chi aderisca a questo tipo di organizzazione mira a un modello di intelligenza condivisa, non esistono spazi privati o individuali, in quanto tutti condividono tutto. Chi ha conoscenza e la tiene per s\u00e9 \u00e8 come se non l'avesse. Le comunit\u00e0 di pratica tendono all'eccellenza, a scambiarsi reciprocamente ci\u00f2 che di meglio produce ognuno dei collaboratori. Questo metodo costruttivista punta a costruire una conoscenza collettiva condivisa, un modo di vivere, lavorare e studiare, una concezione che si differenzia notevolmente dalle societ\u00e0 di tipo individualistico, dove prevale la competizione. Le comunit\u00e0 di pratica sono \"luoghi\" in cui si sviluppa apprendimento, e ci\u00f2 che cambia rispetto al passato \u00e8 il modo e i mezzi per svilupparlo. La conoscenza diviene un mezzo per costruire collettivamente, seguendo il metodo del costruttivismo sociale. Da tale prospettiva scaturisce un apprendimento inteso come:\nLe teorie di McLuhan.\nFra i pi\u00f9 importanti teorici delle comunit\u00e0 di pratica spicca, Marshall McLuhan. Nel suo testo,\"\"Gli strumenti del comunicare\",\" afferma: \"nel regime della tecnologia elettrica il compito dell'uomo diventa quello di imparare e conoscere; tutte le forme di ricchezza derivano dallo spostamento d'informazione\".\nSecondo il mito greco dell'alfabeto, prima dell'arrivo di re Cadmo, la conoscenza e il potere erano monopolio sacerdotale, in quanto la scrittura prealfabetica, con i suoi innumerevoli segni, era difficile da apprendere.\nRipercorrendo a grandi passi le pi\u00f9 importanti innovazioni nella diffusione del sapere, quali l'alfabeto (IX secolo a.C.), la stampa (XV secolo d.C.) e internet (XX secolo) si pu\u00f2 affermare che oggi una buona parte della conoscenza \u00e8 potenzialmente patrimonio di tutti e si costruisce con la collaborazione di ogni membro della societ\u00e0.\nSecondo McLuhan gi\u00e0 le lettere fonetiche ed i numeri, furono mezzi sufficienti per la frammentazione e la de-tribalizzazione dell'uomo. Con l'avvento della stampa, poi, avvenne un processo di separazione, o esplosione, delle funzioni mai avutosi in precedenza, che si svilupp\u00f2 rapidamente a tutti i livelli e in tutti i settori. L'essenza formale della pressa tipografica, infatti, consiste \u201c\"nella capacit\u00e0 di trasferire la conoscenza nella produzione meccanica con la frantumazione di qualsiasi processo in aspetti frammentari da calcolare in una sequenza lineare di parti mobili\u201d\". Conseguenze naturali del processo di separazione delle funzioni furono, inoltre, la separazione del pensiero dall'emozione e l'agire senza reagire.\nSe la stampa nel XV secolo sfid\u00f2 gli schemi collettivi dell'organizzazione medievale, oggi c'\u00e8 una nuova sfida in atto: quella tra l\"'era elettrica\" con il nostro individualismo frammentato. Ed \u00e8 proprio in questa era elettrica che trovano la loro giusta ed ovvia collocazione le comunit\u00e0 di pratica e di apprendimento, una cura, un vaccino contro l'egoismo e il profitto a tutti i costi. Nell'epoca odierna, infatti, tutti sono sempre e reciprocamente coinvolti, e i principi che ci sono stati imposti dalla stampa, ovvero il distacco e il non coinvolgimento, ormai sono diventati ostacoli da superare.\nViviamo in una societ\u00e0 che oscilla tra individualismo e divisione dei ruoli, tra collaborazione e globalizzazione, tipici dell'era elettrica. Quelli che una volta erano fattori di velocizzazione, la specializzazione, la divisione del lavoro, la catena di montaggio, oggi sono stati messi in secondo piano dalla \"tecnologia\" \"elettrica\"; l'informazione si sposta alla stessa velocit\u00e0 dei segnali del nostro sistema nervoso. Con i jet e l'elettricit\u00e0 \u00e8 possibile arrivare in poche ore ogni parte del globo.\nLa \"velocit\u00e0 elettrica\" riversa istantaneamente e continuamente sulle persone le preoccupazioni di altre persone La persona sta diventando nuovamente tribale, la famiglia umana diventa di nuovo un'unica trib\u00f9, e, come sta accadendo nelle comunit\u00e0 di Pratica e di Apprendimento, si comprende sempre pi\u00f9, l'importanza del collaborare con i propri simili.\nApplicazioni del concetto.\nOggi sono molte le iniziative che vedono nel lavoro di gruppo l'essenza stessa della conoscenza.\nTra le pi\u00f9 importanti ricordiamo i wiki, ovvero dei siti web che permettono ad ogni utilizzatore di aggiungere contenuti, come nei forum, ma anche di modificare i contenuti esistenti inseriti da altri utilizzatori. Il Portland Pattern Repository \u00e8 stato il primo wiki in assoluto creato da Ward Cunningham nel 1995.\nIl web semantico e la comunit\u00e0 di pratica.\nAltra grande iniziativa da ricordare \u00e8 il web semantico, che, nonostante tutti i suoi limiti, ha come obiettivo quello di organizzare il sapere e l'informazione depositati in rete secondo un'architettura dinamica e cooperativa, che rifletta una sorta di semantica collettiva. Con questo termine si intende infatti la trasformazione del World Wide Web in un \"ambiente virtuale\" dove sia possibile pubblicare non pi\u00f9 solo documenti ma anche informazioni e dati, in un formato adatto all'interrogazione, all'interpretazione e, pi\u00f9 in generale, all'elaborazione automatica.\nEntrambe le iniziative sono per\u00f2 in una fase di sperimentazione dinamica, stanno cercando di mettere un po' di ordine nel caos del web attuale per facilitare, con l'aiuto di tutti, la diffusione del sapere, indispensabile, anche ambiguamente, in un'epoca sempre pi\u00f9 concentrata sulla messa in valore della conoscenza individuale e collettiva.\nComunit\u00e0 di pratica fenomeno sociale.\nLe comunit\u00e0 di pratica condividono interessi e problematiche, per collaborare, promuovere, discutere e confrontarsi su questioni correlate ai diversi interessi dei componenti. Si tratta di gruppi sociali, cio\u00e8 insiemi di persone che interagiscono in modo ordinato, sulla base di aspettative condivise, con status e ruoli interrelati, che si organizzano sia per il miglioramento collettivo che per apprendere, partendo dalle singole conoscenze degli individui che li compongono.\nOgni individuo contribuisce con le proprie competenze e la comunit\u00e0 di pratica tende a scambiarsi reciprocamente il meglio di ci\u00f2 che viene prodotto dai collaboratori. Inoltre gli appartenenti condividono spesso una reciproca attrazione l'uno verso l'altro, ed ogni membro tende ad identificarsi con il gruppo di appartenenza.\n\u00c9tienne Wenger e le comunit\u00e0 di pratica.\nTale sintesi \u00e8 riferita al pensiero di \u00c9tienne Wenger, uno dei massimi esponenti delle teorie dell'apprendimento applicate nel settore delle comunit\u00e0 di pratica. La sua sintesi \u00e8 uno strumento di partenza per una efficace riprogettazione delle organizzazioni orientate alla conoscenza.\nSecondo Wenger la comunit\u00e0 di pratica \u00e8 un sistema auto-organizzato che si sviluppa in tre dimensioni:\nUna comunit\u00e0 di pratica \u00e8 composta da un gruppo di persone che condividono un interesse e un codice comuni. All'interno di questo gruppo \u00e8 costante il concetto di il mutuo aiuto. Molte di queste caratteristiche fanno capire come tali comunit\u00e0 non possano essere imposte, in quanto le anima e le sostiene una motivazione intrinseca presente in ogni suo componente. Si fondano su conoscenze, abilit\u00e0 tecniche ma principalmente sul know how. Wenger identifica la Comunit\u00e0 di Pratica come una combinazione di elementi che devono interagire tra loro e non possono mancare:\nNella comunit\u00e0 di pratica si innesca una continua negoziazione di pratiche e di significati, poich\u00e9 il percorso \"formazione/apprendimento\" diventa luogo di scambio e richiede maggiori azioni di vero e proprio negozio. Secondo Wenger per poter svolgere un compito in una comunit\u00e0 di pratica devono intervenire le seguenti fasi:\nIn queste comunit\u00e0 ogni membro mette a disposizione due tipi di conoscenza: esplicita e tacita. La conoscenza tacita o conoscenza implicita \u00e8 \"\"\u2026ci\u00f2 che si conosce, ma non si esprime perch\u00e9 non si pu\u00f2 o sarebbe inutile farlo: possiamo conoscere pi\u00f9 di quanto possiamo esprimere\u2026\u201d\". \u00c8 del 1963 l'idea, secondo il Becker, che solo l'apprendimento emergente dalla \"conoscenza pratica\" e da situazioni reali pu\u00f2 essere efficace, e, insieme a conoscenze, abilit\u00e0 e capacit\u00e0, si pu\u00f2 trasformare in apprendimento dell'esperto.\nKnowledge management, o gestione della conoscenza.\nAltri che si occuparono di conoscenza tacita furono \"Nonaka\" e \"Takeuchi\", nel 1995, che suddivisero il processo della conoscenza in quattro fasi:\nQuesto modello rappresenta la struttura del Knowledge Management.\nVa poi ricordato Donald Sch\u00f6n, che si \u00e8 occupato di apprendimento individuale e collettivo. Pone al centro della sua attenzione il professionista riflessivo, cio\u00e8 una persona che problematizza l'azione, riflette, analizza, d\u00e0 senso alla propria pratica quotidiana, sviluppando una competenza importantissima: imparare a imparare.\nDopo le prime esperienze condotte preso la Xerox Corporation di Palo Alto sui propri dipendenti, con la collaborazione dell\"'Institute for Research on Learning (IRL)\", Brown e Gary (1995) sottolineano che le comunit\u00e0 di pratica sono contraddistinte da: \"... \"piccoli gruppi di persone che lavorano insieme durante un periodo di tempo\"... \"svolgono la stessa funzione\"... \"collaborano allo sviluppo di un lavoro comune. Fanno questo agendo alla pari, e ci\u00f2 che li tiene uniti \u00e8 la comune percezione di avere ciascuno l'esigenza di sapere ci\u00f2 che gli altri sanno\"\".\nLe comunit\u00e0 di pratica cos\u00ec intese sono capaci di produrre apprendimento, costruire significati e sviluppare aspetti sociali identitari. Queste comunit\u00e0 intendono la collaborazione, sia in rete che non in rete, come nucleo fondante dell'apprendimento fra individui, basato sulla condivisione delle esperienze, sull'individuazione delle pratiche migliori e sull'aiuto reciproco nell'affrontare i problemi quotidiani.\nTale forma di apprendimento \u00e8 fondamentalmente un fenomeno sociale. L'individuo accresce le proprie conoscenze attraverso le comunit\u00e0 sociali a cui partecipa. La scuola, ambiente di apprendimento per eccellenza, \u00e8 tale solo per chi la riconosce, e di conseguenza la vive, come comunit\u00e0 sociale.\nMemoria comunitaria.\nIl principale problema delle comunit\u00e0 di pratica \u00e8 quello di poter disporre e mantenere un adeguato archivio delle conoscenze condivise. Occorre lasciare traccia di quanto viene sviluppato in termini di nuova conoscenza, costituendo la cosiddetta memoria comunitaria, cio\u00e8 il risultato tra quanto viene reperito nel corso delle ricerche e quanto viene selezionato perch\u00e9 ritenuto utile dai singoli soggetti che compongono il gruppo. Reperire informazioni e materiale formale in rete e informale \u00e8 relativamente facile, ma renderlo fruibile in modo efficace ai componenti della comunit\u00e0 \u00e8 un compito assai arduo, che soltanto la strutturazione e l'organizzazione, oltre che i buoni prodotti di supporto software, possono consentire. Attenzione particolare dovrebbe essere posta alla tendenza ad aggiungere materiali e nuovi link verso nuove risorse che, purtroppo, non agevola la manutenzione e porta ad una minor consistenza del materiale raccolto ed elaborato in precedenza.\nComunit\u00e0 di pratica in rete.\nDalla nascita di Internet a oggi numerose innovazioni hanno coinvolto e trasformato la societ\u00e0, il mondo lavorativo e scolastico. Marc Prensky, nel suo articolo del 2001, \u201c\"Digital Natives, Digital Immigrants\"\u201d , sostiene che il Web 2.0, i Social network, ed il social web hanno prodotto sia un cambiamento nell'utilizzo delle reti che nei confronti degli studenti di oggi, il quali pensano e processano le informazioni in maniera profondamente diversa rispetto alle generazioni precedenti di studenti, in quanto nati nell'era digitale, ed essere costantemente abituati ad usare gli strumenti digitali di comunicazione.\nLa rapidit\u00e0 con la quale si \u00e8 sviluppata la rivoluzione nella comunicazione \u00e8 forse il motivo principale che ha portato disagio nel mondo della scuola. Non era capitato, all'epoca dell'invenzione della scrittura, che insegnanti che non sapevano scrivere si fossero trovati in classe studenti abituati a farlo, n\u00e9, dopo l'introduzione della stampa, che insegnanti non abituati ai libri si trovassero di fronte studenti in confidenza con essi fin da piccoli. Oggi invece succede che studenti abituati a cercare su Internet, a comunicare con Skype, a chattare in Messenger, a condividere su YouTube, abbiano insegnanti che ignorano questi ambienti. Le esperienze di apprendimento partono dal presupposto che gli utilizzatori siano consapevoli delle potenzialit\u00e0 offerte dalla tecnologia e siano in grado di utilizzare le risorse da essa offerte. Ma non \u00e8 cos\u00ec oggi nella scuola, come nel mondo del lavoro.\nSe da una parte le comunit\u00e0 di pratica hanno fatto ricorso all'ICT, sia in contesto aziendale che accademico per archiviare le informazioni necessarie, \u00e8 altrettanto vero che dall'altra parte dette comunit\u00e0 non hanno potuto prescindere dall'incontro diretto tra le varie persone in presenza. Se allarghiamo la comunit\u00e0 estendendole oltre la possibilit\u00e0 dell'incontro fisico, attraverso l'uso delle potenzialit\u00e0 messe a disposizione dell'ICT e facendola diventare virtuale, possiamo affrontare questa tematica introducendo il concetto di comunit\u00e0 di pratica in rete (reti di pratica) e valutare se esse mantengano le stesse caratteristiche di quelle di origine. Nella seguente tabella si contrappongono le differenze che Nichani e Hung (2002) ritengono che intercorrano tra le due tipologie di comunit\u00e0.\nMa ci\u00f2 che appare pi\u00f9 importante \u00e8 rispondere alla domanda: possono esistere le comunit\u00e0 di pratica virtuale? Secondo le ricerche del 2001 di Cohen e Prusak, considerando i differenti livelli di partecipazione e di contributo dei singoli membri, sono stati isolati alcuni fattori che hanno effetto sulle interconnessioni attive (relazioni) tra le persone che vanno a determinare il capitale sociale della comunit\u00e0: la fiducia, la confidenza, la comprensione reciproca, la condivisione di valori e di atteggiamenti che consolidano i membri di una rete sociale e che rendono possibile le azioni cooperative. Gli stessi autori definiscono:\nOra va considerato che per sviluppare buoni livelli di trust, o fiducia, occorre una lunga condivisione di esperienze comuni e che l'ufficio virtuale, il posto di lavoro in ogni luogo, diminuisce detto livello, in quanto nel rapporto virtuale manca uno spazio fisico di condivisione.\nGestione e coordinamento di una comunit\u00e0 online.\nMalcolm Gladwell (2000) analizza i fattori che determinano un \"tipping point (picco)\" che rappresenta un punto di svolta, un cambiamento improvviso in un evento sociale, e li definisce epidemie sociali:\nQueste figure sono in grado di far s\u00ec che un'idea o un concetto possa essere diffuso ed accettato all'interno dell'organizzazione. Considerati tali aspetti, si pu\u00f2 ritenere che possano essere efficaci anche in una comunit\u00e0 di rete agendo online? Secondo Cohen e Prusak (2001) sembrerebbe che l'online funzioni meglio se costituisce una complementarit\u00e0 rispetto a qualcosa costituito solidamente offline, cio\u00e8 in presenza.\nDinamiche di gruppo.\nCon l'espressione dinamica di gruppo si indica l'evolversi delle relazioni nel gruppo. Lo psicologo sociale \"Bruce Tuckman\" propose gi\u00e0 nel 1965 un modello di evoluzione della vita di gruppo che consiste in cinque fasi sequenziali:\nLa \"coesione di gruppo\" definisce il livello di solidariet\u00e0 fra i membri, ma anche la condivisione di norme e il relativo senso di appartenenza. Questa coesione \u00e8 determinata anche da fattori emotivi.\nCon l'espressione \"processi dinamici di gruppo\" ci si riferisce invece alle dinamiche relazionali ed affettive che hanno luogo nei gruppi terapeutici (il concetto \u00e8 particolarmente usato in ambito Gruppo analitico)."}
{"id": "443120", "revid": "547034", "url": "https://it.wikipedia.org/wiki?curid=443120", "title": "Mario Acquaviva", "text": "Biografia.\nNato nel 1900 ad Acquapendente, si stabil\u00ec molto giovane ad Asti, dove trascorse gran parte della sua vita, a parte le lunghe parentesi carcerarie. Nel 1921 ader\u00ec alla Fgci e, ben presto, occup\u00f2 un ruolo di primo piano nella Federazione astigiana del Partito Comunista d'Italia, distinguendosi per capacit\u00e0 organizzative e determinazione, in un clima di scontro sociale, reso pi\u00f9 aspro dalla reazione fascista.\nArrestato nel 1926, fu condannato a otto anni di reclusione dal Tribunale Speciale, ne pass\u00f2 sei in diverse galere, tra cui Avellino, Finalborgo e Saluzzo, dove fu in contatto con Onorato Damen. Fermo nell'opposizione al corso centrista del Partito, imposto da Mosca, nel 1931 matur\u00f2 la rottura, seguita dall'immancabile espulsione per \u201cfrazionismo trotzkista\u201d.\nScarcerato con \u201cl'amnistia del decennale\u201d, il 10 novembre 1932, riallacci\u00f2 i rapporti coi compagni astigiani, trovando un valido aiuto da parte di Secondo Comune, anch'egli in contrasto con il corso centrista del partito. Oltre all'ostracismo degli ex compagni, dovette fare i conti con il sempre vivo odio dei fascisti che, alla vigilia della guerra, lo denunciarono alla polizia come \u201cpericoloso avanzo di galera\u201d.\nNel gennaio del 1943 preso contatto con altri compagni della Sinistra Comunista Italiana, fra loro Onorato Damen e Rosolino Ferragni che andavano riprendendo le file dell'organizzazione, partecip\u00f2 alla fondazione del Partito Comunista Internazionalista di cui, dal novembre 1943, fu membro del Comitato centrale e segretario della Federazione piemontese, svolgendo un'intensa attivit\u00e0 che, presto, gli cost\u00f2 l'ennesimo arresto. Scarcerato nell'ottobre del 1944, visse alla macchia fino al 25 aprile del 1945. In tutto questo periodo, il suo instancabile impegno rivoluzionario riscosse crescenti consensi negli ambienti operai di Asti, in particolare alla Way-Assauto, di Casale Monferrato, alla Societ\u00e0 Prodotti Chimici Tazzetti, dove lavorava, e, in generale, del Piemonte. L'11 luglio 1945, in una strada di Casale Monferrato, cadde sotto i colpi di pistola di un attentatore sconosciuto. Non si riuscir\u00e0 mai a fare chiarezza sulla sua morte."}
{"id": "443121", "revid": "339392", "url": "https://it.wikipedia.org/wiki?curid=443121", "title": "Sant'Elisabetta del Portogallo", "text": ""}
{"id": "443123", "revid": "123358484", "url": "https://it.wikipedia.org/wiki?curid=443123", "title": "Benedetto da Maiano", "text": "Biografia.\nLa sua formazione artistica si comp\u00ec all'interno della sua famiglia, grazie alla guida del padre intagliatore Leonardo d'Antonio ed al contatto con i due fratelli Giuliano da Maiano e Giovanni.\nInizi\u00f2 l'attivit\u00e0 artistica come scultore, soprattutto di legno intagliato, e con questa tecnica divenne presto famoso, tanto da decorare i soffitti di Palazzo Vecchio a Firenze. Nella scultura su pietra, le sue prime opere risentono dell'influsso di Bernardo Rossellino e dei modelli classici, come evidenziato dall'arca di San Savino presente nel duomo di Faenza.\nFra le testimonianze pi\u00f9 famose della sua arte l\"altare di Santa Fina\" nella collegiata di San Gimignano, e il pulpito di Santa Croce a Firenze. Quest'ultimo \u00e8 a base pentagonale, addossato a un pilastro e con quattro lastre scolpite che narrano la vita di san Francesco, scandite da colonnine sulle quali si trovano dei dadi brunelleschiani e un fregio di ispirazione classica; sulle mensole pi\u00f9 in basso si trovano le \"Virt\u00f9\", di grande plasticit\u00e0.\nAutore con Sandro Botticelli e Baccio Pontelli dei disegni che fungono da modello alla complessa decorazione intarsiata che arricchisce le pareti dello studiolo di Federico da Montefeltro, nel Palazzo Ducale a Urbino. \nNegli anni settanta del Quattrocento fu uno degli scultori pi\u00f9 richiesti a Firenze, grazie al suo stile morbido e armonico, dove convivevano in giusta misura il naturalismo, l'idealizzazione e il virtuosismo tecnico. Ricevette importanti commissioni, soprattutto di busti per l'aristocrazia cittadina, tra cui spiccano il \"busto di Pietro Mellini\" (1474) e quello \"di Filippo Strozzi\" (1476). La \"Madonna dolente\" busto in terracotta policroma dell'ultimo decennio del XV secolo, \u00e8 conservato al Museo civico Amedeo Lia a La Spezia. \nAll'inizio degli anni '80 \u00e8 attivo al Santuario della Santa Casa di Loreto.\nDal 1485 al 1489 si trasfer\u00ec a Napoli per realizzare il monumento di Maria d'Aragona nella Cappella Piccolomini e una pregevole \"Annunciazione\" nella Cappella Correale in Sant'Anna dei Lombardi.\n\u00c8 una sua opera architettonica anche il porticato della chiesa di Santa Maria delle Grazie ad Arezzo.\nLavor\u00f2 spesso con il fratello maggiore Giuliano da Maiano.\nFu famoso anche per le sue tarsie, tanto che il Vasari, che pone il momento pi\u00f9 importante di quest'arte nella Firenze del Quattrocento, scrive nelle sue \"Vite de' pi\u00f9 eccellenti pittori, scultori e architetti\": \"Le migliori cose che in questa spezie gi\u00e0 si facessero furono in Firenze nei tempi di Filippo di ser Brunellesco e poi di Benedetto da Maiano\"."}
{"id": "443124", "revid": "36426", "url": "https://it.wikipedia.org/wiki?curid=443124", "title": "Benedetto Da Maiano", "text": ""}
{"id": "443125", "revid": "767487", "url": "https://it.wikipedia.org/wiki?curid=443125", "title": "Leonildo Tarozzi", "text": "Operaio gi\u00e0 a 12 anni. Tornitore specializzato, frequenta le scuole serali e diventa disegnatore meccanico progettista. Nel 1909 subisce un primo processo per aver partecipato ad una manifestazione di protesta in occasione della condanna a morte, in Spagna, di Francisco Ferrer, a cui seguiranno altri arresti e processi per agitazione sindacale e politica. Dopo la prima guerra mondiale \u00e8 organizzatore dei lavoratori della montagna bolognese nella lotta per accelerare i lavori della ferrovia direttissima Bologna-Firenze. Dopo aver diretto il settimanale \u00abLa Squilla\u00bb diventa nel 1920 redattore capo del quotidiano socialista di Trieste \u00abIl Lavoratore\u00bb. Al congresso di Livorno aderisce al Partito Comunista e viene chiamato a Torino come redattore de \u00abL'Ordine Nuovo\u00bb. Nel 1923 \u00e8 arrestato e dopo sei mesi di carcere \u00e8 prosciolto dall'accusa di complotto contro i poteri dello stato. Pi\u00f9 volte aggredito e ferito dai fascisti, nel febbraio 1925, dopo una nuova aggressione, si trasferisce a Milano quale redattore de \"l'Unit\u00e0\". Segretario interregionale del partito per la Toscana e le Marche, \u00e8 arrestato a Firenze nel 1926. Processato dal Tribunale Speciale \u00e8 condannato a 15 anni di carcere. Nel 1943 \u00e8 in Emilia-Romagna per la riorganizzazione delle forze antifasciste e a fondare il settimanale clandestino \u00abRinascita\u00bb. Raggiunge nel 1944 le formazioni partigiane di Montefiorino, nel modenese, e nel 1945 \u00e8 a Bologna a dirigere il giornale del CLN e pi\u00f9 tardi il \u00abProgresso d'Italia\u00bb. \u00c8 eletto Deputato nella I e II legislatura, nella XII Circoscrizione (BO-FE-FO-RA)."}
{"id": "443126", "revid": "287204", "url": "https://it.wikipedia.org/wiki?curid=443126", "title": "Bettlach", "text": ""}
{"id": "443138", "revid": "2130303", "url": "https://it.wikipedia.org/wiki?curid=443138", "title": "Chiesa di Santa Maria delle Grazie (Arezzo)", "text": "Il santuario di Santa Maria delle Grazie \u00e8 un'importante chiesa di Arezzo.\nStoria e descrizione.\nNel luogo dove oggi sorge la chiesa vi era un santuario pagano con una fonte che nel periodo etrusco-romano era consacrata ad Apollo, mentre nell'alto Medioevo era detta \"Fonte Tecta\".\nNel 1425, san Bernardino tent\u00f2 inutilmente di farla distruggere. Cacciato dalla citt\u00e0, egli vi torn\u00f2 nel 1428 riuscendo per\u00f2 questa volta nello scopo e facendo costruire al posto della fonte un oratorio dove tra il 1428 e il 1431 Parri di Spinello dipinse l'affresco con l'immagine della \"Madonna della Misericordia\", oggi inserita nell'altare marmoreo di Andrea Della Robbia (1487-1493). L'altare \u00e8 un'opera inconsueta del famoso cermasita fiorentino e raffigura nel timpano una \"Madonna con Bambino tra due angeli\", nelle nicchie i \"Santi Lorentino, Pergentino, Donato e Bernardino\", mentre nel paliotto \u00e8 rappresentata \"la Piet\u00e0\".\nIntorno al 1490 fu addossato alla facciata il portico progettato da Benedetto da Maiano. Si ispira all'Ospedale degli Innocenti di Brunelleschi. Sul lato lungo ci sono sette arcate con altrettanti medaglioni su un basamento a gradini. Importante \u00e8 lo studio delle proporzioni: l'altezza della colonna e del pulvino \u00e8 pari alla luce degli archi.\nLa costruzione della chiesa ebbe luogo tra il 1435 e il 1444: su disegno di Domenico del Fattore fu eretto un edificio tardo gotico, ad una sola navata, con volte a crociera e con abside poco profonda. Databile tra il 1477 e il 1481 \u00e8 l'affresco con \"Papa Sisto IV in trono con il cardinale Gonzaga e il cardinale Piccolomini in atto di concedere l'indulgenza richiesta dai priori per i frequentatori del santuario\", di Lorentino d'Andrea. Sul fianco destro, dopo la morte di san Bernardino (1444) fu aggiunta la cappella a lui dedicata.\nCustodi della chiesa di Santa Maria delle Grazie sono i frati dell'ordine dei carmelitani scalzi che ne presero possesso nel 1695 e ne hanno mantenuto, salvo alcune interruzioni, la titolarit\u00e0 fino ai nostri giorni. Il 13 giugno 1786 il granduca di Toscana Pietro Leopoldo I decise di sopprimere il convento di Santa Maria ed i frati furono costretti ad andarsene il 24 agosto di quello stesso anno. Subentr\u00f2 un cappellano della chiesa aretina di Santa Croce che vi rimase per circa due anni; successivamente fu lo stesso parroco di Santa Croce a stabilirvisi e a vendere la parte di convento non utilizzato a Donato Redi di Arezzo; anche il porticato che circondava il prato antistante la chiesa venne venduto al comune di Arezzo che provveder\u00e0 alla sua quasi totale demolizione nel 1788. Detto porticato sar\u00e0 solo parzialmente riportato alla luce e ricostruito negli anni '70 del 900. A seguito della morte di Pietro Leopoldo I e all'interessamento della popolazione aretina i carmelitani rientrarono in possesso di chiesa e convento il 21 gennaio 1793 e furono ricomprati i beni precedentemente venduti. Nel 1810 i carmelitani lasciarono di nuovo forzatamente il convento a seguito di un decreto napoleonico e ne restarono fuori per pi\u00f9 di cinque anni. Dopo l'unit\u00e0 d'Italia i frati dovettero subire diversi tentativi di esproprio, ma riuscirono a mantenere la titolarit\u00e0 della chiesa."}
{"id": "443141", "revid": "111373", "url": "https://it.wikipedia.org/wiki?curid=443141", "title": "Bettlach (Svizzera)", "text": "Bettlach (toponimo tedesco) \u00e8 un comune svizzero di 4\u00a0873 abitanti del Canton Soletta, nel distretto di Lebern.\nInfrastrutture e trasporti.\nBettlach \u00e8 servita dall'omonima stazione sulla ferrovia Losanna-Olten."}
{"id": "443143", "revid": "226458", "url": "https://it.wikipedia.org/wiki?curid=443143", "title": "Tata Binding Protein", "text": "La TATA Binding Protein o TBP \u00e8 una proteina legante che si lega specificamente alla TATA box. \u00c8 un fondamentale fattore di trascrizione, indispensabile per assemblare la macchina di trascrizione eucariotica. \nStruttura.\nFino a poco tempo fa si considerava il fattore di trascrizione TFIID il responsabile del riconoscimento della TATA box, in realt\u00e0 TFIID \u00e8 un complesso fatto da TBP pi\u00f9 le TAFs.\nAlla cristallografia ai raggi X si presenta con la caratteristica forma a sella, la cui concavit\u00e0 \u00e8 caratterizzata da 8 foglietti \u03b2 e 2 estremit\u00e0 (o staffe) che interagiscono direttamente con il DNA. La faccia convessa \u00e8 la responsabile delle interazioni con altri fattori di trascrizione, come TFIIB.\nMeccanismi di azione.\nTBP \u00e8 capace di compiere il primo passo nella sequenza di eventi che porteranno all'attivazione del promotore, il legame che realizza col DNA a livello della sequenza TATA, ma pu\u00f2 attivare anche i promotori privi di TATA (\"TATAless\"), \u00e8 l'unica proteina in grado di legarsi al solco minore e indurre una curvatura di 80\u00b0 (detto bending) grazie a due piegamenti o \"kink\", causati dall'introduzione delle due staffe nel solco minore del DNA. In questo modo il contributo all'attivazione \u00e8 molteplice: conferisce al promotore una topologia che favorisce il legame con gli altri fattori, primo fra tutti TFIIB ma nello stesso tempo rende il solco maggiore libero di essere riconosciuto da altre proteine necessarie alla trascrizione.\nInterazioni.\nSi \u00e8 visto che TBP \u00e8 capace di dimerizzare e ci\u00f2 contribuisce a ridurre la concentrazione attiva, in quanto solo in forma monomerica TBP pu\u00f2 legare il DNA, a conferma di ci\u00f2 numerosi lavori hanno dimostrato che fattori quali TFIIA sono capaci di legare debolmente TBP, riducendo la quota dimerica e favorendone il legame al DNA, per questo TFIIA viene definito un antirepressore della trascrizione.\nAltra proteina con cui interagisce TBP \u00e8 TFIIB, in questo caso TBP \u00e8 capace di reclutare il fattore di trascrizione e indurlo a posizionarsi correttamente sul promotore legando il DNA sul sito B."}
{"id": "443145", "revid": "131145", "url": "https://it.wikipedia.org/wiki?curid=443145", "title": "Rossellino", "text": ""}
{"id": "443148", "revid": "36426", "url": "https://it.wikipedia.org/wiki?curid=443148", "title": "Chiesa di San Miniato al Monte a Firenze", "text": ""}
{"id": "443152", "revid": "1543377", "url": "https://it.wikipedia.org/wiki?curid=443152", "title": "Battaglia di Spotsylvania Court House", "text": "La battaglia di Spotsylvania Court House, talvolta chiamata semplicemente battaglia di Spotsylvania, fu la seconda battaglia nella Campagna Terrestre della guerra di secessione americana condotta dal tenente generale Ulysses S. Grant nel 1864. Fu combattuta nei pressi dell'area centrale della Virginia dei fiumi Rapidan-Rappahannock, una regione in cui pi\u00f9 di 100.000 uomini su entrambi i fronti combatterono fra il 1862 e il 1864.\nLa battaglia fu combattuta dall'8 maggio al 21 maggio 1864, lungo una linea di fronte di 4 miglia, con l'Armata della Virginia Settentrionale comandata dal generale Robert E. Lee che tentava una seconda volta di arrestare l'offensiva primaverile dell'esercito unionista dell'Armata del Potomac al comando del tenente generale Ulysses S. Grant e del maggiore generale George G. Meade. Ebbe luogo una settimana dopo la cruenta e inconcludente battaglia del Wilderness e vide contrapposti appena 52.000 soldati confederati e 100.000 soldati unionisti. Ancora una volta il genio di Lee permise all'esercito confederato di arrestare l'avanzata di una forza di gran lunga superiore, tuttavia l'abilit\u00e0 di Grant nell'adattarsi ad ogni imprevisto e la sua rapidit\u00e0 nel mutare i piani, gli consentirono di capovolgere l'esito dello scontro sul campo, mantenendo l'iniziativa.\nAntefatti.\nDopo che Lee ebbe contenuto l'avanzata unionista nel Wilderness, Grant, anzich\u00e9 seguire le orme dei suoi predecessori ed arretrare ritirandosi dietro al Rapidan, mosse verso sud l'offensiva strategica, tentando di interporsi tra Richmond e l'Armata della Virginia Settentrionale. Grant conscio della superiorit\u00e0 numerica (100.000 uomini contro 52.000) decise di sfruttare il vantaggio che la sua posizione gli concedeva e che gli permetteva di scivolare attorno al fianco destro di Lee e di continuare a muoversi a sud, verso la capitale confederata. Egli aveva gi\u00e0 posto in movimento truppe dalla notte del 7 maggio, proprio un giorno dopo la fine della battaglia del Wilderness, e l'8 maggio invi\u00f2 il maggiore generale Gouverneur K. Warren e il suo V Corpo a prendere Spotsylvania, 10 miglia a sudest. Lee anticip\u00f2 il movimento di Grant e sped\u00ec forze a intercettarlo: la cavalleria al comando del maggiore generale J.E.B. Stuart e il I Corpo, comandato dal maggiore generale Richard H. Anderson, dal momento che il suo comandante usuale, il Tenente Generale James Longstreet, era stato gravemente ferito durante la battaglia del Wilderness.\nBattaglia.\nI Confederati vinsero la corsa per arrivare primi a Spotsylvania e il 9 maggio entrambi gli eserciti cominciarono a prendere nuove posizioni a nord della cittadina. Le forze dell'Unione saggiarono il 9 stesso le linee dei Confederati con schermaglie, al fine di determinare il piazzamento delle forze difensive avversarie. Il comandante unionista del VI Corpo, maggiore generale John Sedgwick fu ucciso da un cecchino e il suo comando fu preso dal maggiore generale Horatio G. Wright. Lee dispieg\u00f2 i suoi uomini in una linea di trincee che si prolungava per oltre 4 miglia, con l'artiglieria piazzata in modo da consentirgli di prendere d'infilata ogni forza attaccante. Vi era solo un aspetto debole nella linea di Lee - un saliente esposto noto come \"Mule Shoe\" (ferro di mulo) che si estendeva per pi\u00f9 di un miglio di fronte alla principale linea di trincea. Lee individu\u00f2 tale punto debole durante il combattimento del 10 maggio, quando 12 reggimenti al comando del Col. Emory Upton seguitarono ad ammassarsi, sotto un intenso fuoco d'artiglieria, urtando contro la stretta linea del fronte costituito dal \"Ferro di mulo\". Costoro infransero letteralmente la linea confederata e il II Corpo soffr\u00ec duramente per respingerli. L'attacco di Upton gli fece guadagnare una promozione sul campo a Brigadier Generale e divenne un argomento principale dei manuali militari su come si dovesse rompere una linea di trincea nemica. Tattiche similari furono usate dai Tedeschi nella loro fortunata \"Operazione Michael\" offensiva militare del marzo 1918 durante la Prima guerra mondiale.\nLee, avvedendosi del pericolo, cominci\u00f2 a disporsi su una nuova linea difensiva dall'altra parte della parte posteriore del \"Ferro di mulo\" quella stessa notte ma, prima che avesse finito il movimento, Grant invi\u00f2 l'intero suo II Corpo di 15.000 uomini, comandato dal Mag. Gen. Winfield S. Hancock, ad attaccare la posizione nello stesso modo attuato da Upton. Questa volta il varco aperto nella linea confederata fu completa, in larga misura grazie a un ordine impartito da Lee che aveva gi\u00e0 fatto arretrare gran parte dell'artiglieria confederata su una nuova linea. Il II Corpo prese circa 4.000 prigionieri e probabilmente avrebbe tagliato in due l'Armata della Virginia Settentrionale se il IX Corpo (Mag. Gen. Ambrose E. Burnside) lo avesse sostenuto nell'attacco al fianco destro confederato, respingendo i loro attacchi con decisione. Invece Lee fu in grado di far scivolare migliaia di suoi soldati a fronteggiare la minaccia. Grazie all'insufficiente azione di comando messa in mostra dal Ten. Gen. Richard S. Ewell, Lee si vide costretto a guidare personalmente i soldati del Secondo Corpo al contrattacco. I suoi uomini capirono il pericolo al quale si stava sottoponendo e rifiutarono di avanzare finch\u00e9 Lee non accett\u00f2 di portarsi in una posizione pi\u00f9 sicura nelle retrovie. Questo episodio noto come \"General Lee to the rear\" manifesta lo stretto legame che il Generale aveva con le sue truppe e divenne famoso negli anni a venire, generando persino un poema sull'accaduto. La battaglia del \"Ferro di mulo\" dur\u00f2 per un intero giorno e una nottata, finch\u00e9 i Confederati non ebbero ripreso lentamente tutto il terreno che avevano perduto, infliggendo pesanti perdite al II Corpo e al VI Corpo inviato di rinforzo.\nAlle 3 di notte del 13 maggio, proprio mentre i Confederati avevano completato l'espulsione del II Corpo dal \"Ferro di mulo\", la nuova linea di fronte era approntata e Lee aveva posto i suoi tartassati uomini dietro di essa. Pi\u00f9 di 10.000 uomini caddero al \"Ferro di mulo\", che pass\u00f2 ora alle forze unioniste senza combattere. Il 18 maggio, Grant sped\u00ec due dei suoi Corpi all'attacco della nuova linea ma essi andarono incontro a una sanguinosa risposta che li fece arretrare. Ci\u00f2 convinse Grant, che aveva promesso di \"combattere su questa linea, se fosse servito, tutta l'estate\", che gli uomini di Lee non potevano essere sloggiati dalla linea da loro costituita a Spotsylvania.\nGrant, fermato da Lee una seconda volta, rispose allo stesso modo di due settimane prima. Spost\u00f2 il peso del suo esercito sul fianco destro e ancora una volta mosse verso SE, lungo strade che Lee non era in grado di bloccare. Il 20\u201321 maggio i due eserciti si trovarono in condizione di prendere posizione sul fiume North Anna, un'altra dozzina di miglia pi\u00f9 vicino a Richmond.\nConseguenze.\nUna volta di pi\u00f9 le tattiche di Lee inflissero severe perdite all'esercito di Grant. Questa volta il prezzo pagato fu di pi\u00f9 di 18.000 uomini, dei quali non meno di 3.000 furono i caduti. In due settimane di combattimento, Grant perse 35.000 uomini, e altri 20.000 tornarono a casa per fine ferma. Difatti Grant a un certo momento dello scontro sul North Anna ebbe meno di 65.000 effettivi.\nMa neppure Lee usc\u00ec da queste battaglie senza danni. A Spotsylvania perse altri 10\u201313.000 uomini, dei quali quasi 6.000 caduti prigionieri del nemico, e i Confederati dovettero sguarnire altri fronti per rinforzarlo. Quel che \u00e8 peggio l'esercito sub\u00ec pesanti perdite nelle unit\u00e0 di veterani e fra i suoi migliori ufficiali, in particolare Jeb Stuart caduto a Yellow Tavern l'11 maggio. Venuto a mancare il pi\u00f9 talentuoso comandante di cavalleria della guerra, i confederati avrebbero perso per sempre il dominio in questo comparto: la cavalleria federale ne approfitt\u00f2 subito e guidata dal generale Sheridan distrusse un grande deposito sudista contenente oltre 1.500.000 razioni di viveri e tutte le riserve di medicinali confederate. La mancanza di Stuart, di Longstreet e di molti tra i veterani dell'Armata della Virginia settentrionale si sarebbe fortemente sentita sul North Anna, di fatto salvando Grant da un disastro quando il suo esercito decimato fu posizionato malamente e fu a un passo dall'essere annientato. Lee non lo fece perch\u00e9 l'Armata della Virginia Settentrionale fu incapace di attaccarlo. L'esercito di Lee non avrebbe pi\u00f9 riguadagnato l'iniziativa che aveva perduto in quelle due settimane del maggio 1864.\nPerdite.\nLe stime variano per quanto riguarda le perdite a Spotsylvania Court House. La seguente tabella sintetizza le stime traendole da una variet\u00e0 di fonti abbastanza diffuse:\nPorzioni del campo di battaglia di Spotsylvania Court House sono attualmente preservata come parti del Parco Nazionale Militare di Fredericksburg e Spotsylvania."}
{"id": "443155", "revid": "226458", "url": "https://it.wikipedia.org/wiki?curid=443155", "title": "Rhydderch ab Iestyn", "text": "Secondo la \"Brut y Tywysogion\" (\"Cronaca dei principi\"), nel 1033 Rhydderch fu ucciso dagli irlandesi in circostanze poco chiare.\nIl Deheubarth torn\u00f2 alla dinastia originaria nelle persone di Hywel ab Edwin e di suo fratello Maredudd. I due si scontrarono con i figli di Rhydderch nel 1034. Nel 1045 il figlio di Rhydderch, Gruffydd ap Rhydderch, riconquist\u00f2 di nuovo il Deheubarth, strappandolo a Gruffydd ap Llywelyn, tenendolo per dieci anni, fino a quando Gruffydd lo riport\u00f2 sotto il suo controllo."}
{"id": "443157", "revid": "125774416", "url": "https://it.wikipedia.org/wiki?curid=443157", "title": "Antonio Squarcialupi", "text": "Biografia.\nAntonio Squarcialupi o Schuarcialupi come si legge in antichi manoscritti citati dal Casamorata, soprannominato Antonio degli organi per via della sua bravura su questo strumento, nacque a Firenze, negli ultimi anni del XIV secolo o nei primi del XV, da un'antica e nobile famiglia. Lorenzo il Magnifico, lo prese al suo servizio come uno dei pi\u00f9 famosi organisti e forse il pi\u00f9 abile della sua epoca. Squarcialupi fu in seguito anche organista per la cattedrale di Firenze, Santa Maria del Fiore. \nMigliore citato dal Casamorata, dice nella sua \"Firenze illustrata\", che gli stranieri venivano d'ogni parte a Firenze per avere il piacere di ascoltare questo grande artista. Vossius pretende che questo musicista sia morto nel 1430, ma tale data non \u00e8 esatta, perch\u00e9 Lorenzo il Magnifico non nacque che nel 1448 e la chiesa di santa Maria del fiore, fu consacrata, come dice Casamorata, solo nel 1435. La data della sua morte deve essere quindi fissata, al pi\u00f9 tardi, nel 1475. Il senato di Firenze onor\u00f2 la memoria di questo artista celebre, dedicandogli un busto con un'iscrizione onoraria dentro la cattedrale fiorentina, riportata da Poccianti e che \u00e8 la seguente:\nBurney, che visit\u00f2 Firenze nel 1770, afferma che il busto era sparito e che ne restava solo l'iscrizione, ma il Casamorata ci assicura che si trova ancora al suo posto, a sinistra, dal lato settentrionale della chiesa, di fronte a quello di Brunelleschi, architetto della cupola. Il busto secondo Richa (\"Notizie storiche delle chiese di Firenze\"), sarebbe l'opera di Benedetto da Maiano, che l'avrebbe eseguito per ordine di Lorenzo de' Medici stesso il quale sarebbe l'autore dell'iscrizione.\nConsiderazioni sull'artista.\nIl talento di Squarcialupi, bench\u00e9 unanimemente ribadito da pi\u00f9 e pi\u00f9 testimonianze illustri, non ci \u00e8 per\u00f2 mai stato tramandato nel dettaglio, n\u00e9 analizzato nello specifico dell'arte musicale in termini di esecuzione, \u00e8 per\u00f2 ragionevole supporre in questo musicista, una discreta forza necessaria per abbassare i tasti dell'organo che presentavano, in quel secolo, ancora una certa durezza, al confronto di quelli di altri strumenti a tastiera, per la natura meccanica differente ed una agilit\u00e0 fuori dal comune per compensare la sgradevolezza del timbro e la carenza di registri degli organi sui quali era solito esibirsi, tutte difficolt\u00e0 che erano ben presenti agli intenditori di musica. Valori riporta che un giorno, si criticava il talento di Squarcialupi come esecutore in presenza di Lorenzo de' Medici il quale replic\u00f2 \"Se voi sapeste quanto sia difficile eccellere in una qualunque arte, parlereste con pi\u00f9 rispetto\".\nOpere.\nNon si \u00e8 ritrovato nulla, fino ad oggi, delle opere di queste celebre esecutore, Negri, nella sua \"Istoria dei fiorentini scrittori\", dice che si conservava ai suoi tempi, nella Biblioteca Palatina a Firenze, un manoscritto contenente musica composta da Squarcialupi e un altro di composizioni diverse in sua lode. Questo \u00e8 il celebre Codice Squarcialupi, che conflu\u00ec, come il resto dei manoscritti della biblioteca di Palazzo Pitti nella Biblioteca Medicea Laurenziana, dove Casamorata, lo rinvenne sotto la classificazione LXXXVII. \u00c8 stato constatato che non contiene neppure una nota di Squarcialupi e che \u00e8 una raccolta di canzoni messe in musica da almeno 12 diversi compositori del XIV secolo, l'unica di tale periodo che esuli dalla musica sacra.\nIl \"Codice Squarcialupi\" \u00e8 quindi fondamentale per la conoscenza dell\"ars nova\" ed i musicisti citati all'interno sono:\nEssendo appartenuto a Squarcialupi porta, sul primo foglio, in grandi caratteri gotici: \"Questo libro \u00e8 di Antonio Squarcialupi horganista in Sancta Maria del Fiore\"; questo forse ha ingannato Negri nel ritenere che la raccolta contenesse sue proprie composizioni."}
{"id": "443160", "revid": "1605525", "url": "https://it.wikipedia.org/wiki?curid=443160", "title": "Carlo Coccioli", "text": "Biografia.\nDa bambino Coccioli segu\u00ec suo padre ufficiale in Libia, a Tripoli e in Cirenaica. A Bengasi trascorse l'infanzia e l'adolescenza. In seguito torn\u00f2 in Italia per studiare, prima a Fiume e poi, all'inizio della seconda guerra mondiale, in Toscana con sua madre. Richiamato alle armi, dopo l'8 settembre 1943 si un\u00ec alle prime formazioni partigiane sull'Appennino Tosco-Emiliano. Catturato dai tedeschi, evase dalla prigione di Bologna, episodio che a guerra finita gli valse una medaglia al merito.\nNell'immediato dopoguerra, si laure\u00f2 in lingue e letterature orientali (araba ed ebraica) presso l'Istituto Orientale di Napoli. A questo periodo risalgono le prime esperienze letterarie che lo portarono a Parigi dove pubblic\u00f2 \"Il cielo e la terra\" nel 1950. Il romanzo, di ambientazione bellica e pervaso da una forte tensione religiosa, ebbe un enorme successo e fu tradotto nelle principali lingue del mondo. Sull'onda di tale successo, Coccioli riusc\u00ec a pubblicare \"Fabrizio Lupo\", nel 1952. Questo romanzo, che l'autore non tradusse in italiano fino al 1978, fece all'epoca molto scandalo per il racconto in termini espliciti della scoperta da parte del protagonista (un cattolico) della propria omosessualit\u00e0; proprio a causa di tale scalpore, Coccioli abbandon\u00f2 l'Europa nel 1953 e si trasfer\u00ec definitivamente in Messico.\nIn Messico scrisse opere importanti, da \"L'erede di Montezuma\" (1964) a \"Davide\" (1976), col quale conquist\u00f2 la finale del Premio Campiello e il Premio Letterario Basilicata. Una continua, intensa e personalissima ricerca esistenziale lo spinse ad allontanarsi dal cattolicesimo e a passare attraverso l'ebraismo con \"Documento 127\" , per approdare prima all'induismo con \"'La casa di Tacubaya\" (1981) e finalmente al buddismo con \"Piccolo Karma\" (1987). Scrisse correntemente in tre lingue: italiano, francese e spagnolo, traducendo lui stesso i propri libri e cos\u00ec modificandoli e rendendoli opere spesso diverse a seconda della lingua di pubblicazione."}
{"id": "443163", "revid": "287204", "url": "https://it.wikipedia.org/wiki?curid=443163", "title": "Azione per il rinnovo del Ciad", "text": "LAzione per il rinnovo del Ciad (in lingua francese \"Action pour le renouveau du Tchad\") \u00e8 un partito politico del Ciad, conosciuto con l'acronimo A.R.T. nell'ambito politico locale.\nAlle ultime elezioni legislative, tenutesi il 21 aprile 2002, il partito ha vinto, secondo l'Unione interparlamentare, 1 seggio su 155.\nFa parte, nel 2005, della maggioranza che governa il paese e uno dei suoi esponenti fa parte dell'esecutivo come ministro."}
{"id": "443167", "revid": "2056951", "url": "https://it.wikipedia.org/wiki?curid=443167", "title": "Lingue del Sudafrica", "text": "Il Sudafrica \u00e8 il secondo Paese del mondo col maggior numero di lingue ufficiali (11), dopo lo Zimbabwe (16). Due di esse (inglese e afrikaans) sono di provenienza germanica, mentre le altre nove sono lingue bantu. Fino al 1994, anno dell'elezione di Nelson Mandela, solo l'inglese e l'afrikaans erano ufficiali.\nLa lingua pi\u00f9 parlata in Sudafrica \u00e8 lo zulu (lingua madre per il 24% della popolazione), seguita dallo xhosa (18%) e dall'afrikaans (13%); l'inglese \u00e8 solo al quinto posto. La lingua pi\u00f9 compresa \u00e8 ancora lo zulu, che viene capito da oltre il 50% della popolazione e sta diventando una lingua franca del Paese; nelle zone urbane praticamente tutti comprendono l'inglese. La lingua n\u01c0u, in via di estinzione, \u00e8 parlata da circa 10 persone.\nLa maggioranza dei Sudafricani parla una lingua nguni (zulu, xhosa, ndebele o siswati) o una lingua sotho (sesotho, sesotho del nord o tswana). Le lingue di ciascuno di questi gruppi sono reciprocamente comprensibili (per esempio, lo zulu e lo xhosa sono pi\u00f9 simili tra loro di italiano e spagnolo). Pi\u00f9 isolate sono le lingue venda e tsonga, che non sono n\u00e9 nguni n\u00e9 sotho.\nDistribuzione.\nLe lingue nguni sono prevalenti nelle regioni costiere, e nell'est del Paese. Lo zulu \u00e8 madrelingua dell'80% della popolazione della provincia di KwaZulu-Natal, e lo xhosa \u00e8 madrelingua dell'80% della popolazione della provincia del Capo Orientale e del 20% di quella del Capo Occidentale. Le lingue sotho sono prevalenti nelle province occidentali interne come Stato libero e Nordovest. L'afrikaans \u00e8 la lingua pi\u00f9 parlata nella provincia del Capo Settentrionale e nel Capo Occidentale.Il Gauteng \u00e8 la provincia in cui si parlano pi\u00f9 lingue, con una percentuale uguale di lingue sotho, nguni e indoeuropee nella provincia. Da questo cocktail linguistico si \u00e8 sviluppata una lingua creola chiamata tsotsitaal, tipica della zona di Johannesburg.\nFuori del Sudafrica.\nIl sesotho \u00e8 anche la lingua del Lesotho. Lo tswana \u00e8 la lingua del Botswana e il siswati \u00e8 la lingua dell'eSwatini. Tuttavia, essendo la popolazione del Sudafrica molto pi\u00f9 numerosa di tali stati, il Sudafrica rappresenta comunque il principale Paese di diffusione di tali lingue per numero di parlanti. Ma nel confine si parla anche molto\nil tedesco"}
{"id": "443170", "revid": "1318658", "url": "https://it.wikipedia.org/wiki?curid=443170", "title": "Tino di Camaino", "text": "Biografia.\nFiglio di Camaino di Crescentino, architetto senese, fu allievo di Giovanni Pisano, che aiut\u00f2 nell'esecuzione dei rilievi per la facciata del Duomo di Siena. Segu\u00ec il suo maestro a Pisa dove fu nominato capomastro dell'Opera del Duomo per la realizzazione della cattedrale (1311). Esegu\u00ec in quel periodo il Monumento funebre di Enrico VII (1315).\nNel 1315 dovette tornare a Siena, per aver combattuto coi guelfi contro i Pisani. Vi rimase fino al 1320 e realizz\u00f2 nel 1317 il monumento funebre del cardinal Petroni; mentre il pi\u00f9 famoso \"Monumento funebre del Vescovo Orso\" fu realizzato per il Duomo di Firenze dopo il 1321.\nAltre opere famose del periodo fiorentino sono la \"Madonna\" al Museo Nazionale del Bargello e la \"Carit\u00e0\" (al Museo Bardini), la \"Fede\" e la \"Speranza\" (al Museo dell'Opera del Duomo di Firenze), oltre alla tomba di Gastone della Torre conservata nel Museo della basilica di Santa Croce.\nDal 1323 oper\u00f2 a Napoli al servizio di Roberto d'Angi\u00f2, dove realizz\u00f2 numerosi monumenti funebri: gi\u00e0 nel 1323 esegu\u00ec il monumentale \"sepolcro di Caterina d'Austria\" in San Lorenzo Maggiore; attorno al 1325 quello della regina Maria d'Ungheria in Santa Maria Donnaregina. Per la chiesa di Santa Chiara, negli ultimi anni della sua vita, realizz\u00f2 i sepolcri di Carlo di Calabria e di Maria di Valois."}
{"id": "443171", "revid": "77358", "url": "https://it.wikipedia.org/wiki?curid=443171", "title": "Tino Da Camaino", "text": ""}
{"id": "443172", "revid": "767487", "url": "https://it.wikipedia.org/wiki?curid=443172", "title": "Gravit\u00e0 specifica", "text": "La gravit\u00e0 specifica (o densit\u00e0 relativa) \u00e8 una grandezza adimensionale, definita come il rapporto tra la densit\u00e0 di un materiale e quella di un materiale di riferimento (in genere acqua per i liquidi e aria per gli aeriformi).\nLa scelta del riferimento \u00e8 arbitraria: \u00e8 anche possibile definire la gravit\u00e0 specifica in riferimento ad altre sostanze, specificando per\u00f2 il riferimento e le condizioni di temperatura e pressione, in quanto la densit\u00e0 del materiale varia al variare della temperatura e della pressione.\nNel caso dell'acqua, si prende come riferimento la temperatura di 4\u00a0\u00b0C oppure 15,56\u00a0\u00b0C.\ndove formula_2 \u00e8 la densit\u00e0.\nTale grandezza \u00e8 di fondamentale importanza nell'ambito della fluidostatica e in particolare nella formulazione della legge di Archimede, che spiega il galleggiamento dei corpi in un fluido.\nGravit\u00e0 specifica apparente.\nLa gravit\u00e0 specifica apparente \u00e8 il rapporto tra il peso di un corpo e il peso di un altro corpo di riferimento dotato dello stesso volume. Questo valore \u00e8 numericamente uguale al peso specifico solo in condizioni di accelerazione di gravit\u00e0 standard (g = 9,80665 m/s\u00b2).\nGravit\u00e0 specifica e galleggiamento.\nPer il principio di Archimede, la galleggiabilit\u00e0 di un corpo dipende dal rapporto tra il peso del corpo e il peso del liquido spostato, ma tale rapporto \u00e8 anche equivalente al rapporto tra le rispettive gravit\u00e0 specifiche; vale pertanto la seguente regola: un corpo immerso in un liquido galleggia se la sua gravit\u00e0 specifica \u00e8 inferiore a quella del liquido stesso, affonda se \u00e8 superiore, resta sospeso se \u00e8 uguale."}
{"id": "443173", "revid": "438678", "url": "https://it.wikipedia.org/wiki?curid=443173", "title": "Hywel ab Edwin", "text": "Era figlio di Edwin ab Einion pronipote di Hywel Dda. Quando il precedente sovrano, Rhydderch ab Iestyn, che aveva usurpato il trono, mor\u00ec nel 1033, Hywel divenne sovrano del Deheubarth, condividendo il potere con il fratello Maredudd.\nAlla morte di quest'ultimo nel 1035, Hywel divenne unico sovrano. Intanto si trov\u00f2 sempre pi\u00f9 pressato dai raid\nvichinghi e da Gruffydd ap Llywelyn del Gwynedd. Nel 1042, Hywel sconfisse i danesi vicino a Carmarthen, ma in quello stesso anno, o nel 1043 fu scacciato da Gruffydd. Ritorn\u00f2 nel 1044 con l'aiuto di una flotta danese per reclamare il trono, ma Gruffydd lo sconfisse e lo uccise in battaglia nei pressi del fiume Towy."}
{"id": "443175", "revid": "729019", "url": "https://it.wikipedia.org/wiki?curid=443175", "title": "Edmondo Bernacca", "text": "Biografia.\nNato a Roma il 5 settembre 1914, nel 1938 si arruol\u00f2 e frequent\u00f2 la Scuola Allievi Ufficiali d\u2019Artiglieria presso la Caserma Lucania di Potenza; successivamente inquadrato nell'allora Regia Aeronautica si occup\u00f2 di meteorologia e del suo insegnamento fin da prima della seconda guerra mondiale. Come meteorologo prest\u00f2 servizio alla Scuola di Applicazione dell'Aeronautica Militare di Firenze, all'Istituto Idrografico della Marina di Taranto e a Roma.\nSi spos\u00f2 nel 1947 con Bepi Bernab\u00f2 con cui ebbe due figli: Federica e Paolo. Dal 1948 inizi\u00f2 una collaborazione con le testate giornalistiche a cui seguirono la conduzione di uno spazio radiofonico nella trasmissione mattutina \"Casa Serena\" (1955) e saltuarie apparizioni all'interno del Telegiornale. Il suo debutto televisivo avvenne nel 1960, con la conduzione delle due puntate del programma di divulgazione \"La fabbrica del tempo\". Successivamente fu protagonista di alcune trasmissioni divulgative in RAI, sia in televisione sia in radio.\nDivenne noto al grande pubblico dalla met\u00e0 degli anni sessanta come il \"colonnello Bernacca\". All'epoca infatti rivestiva il grado di tenente colonnello dell'Aeronautica Militare, cui fece seguito la promozione a colonnello e poi generale.\nNel 1968 gli fu affidata dalla RAI la realizzazione e la conduzione di un programma autonomo dedicato alle previsioni meteorologiche \"Il tempo in Italia\", da lui stesso ideato.\nIl parere del pubblico e della critica.\nSecondo lo studioso di tecniche di comunicazione Amedeo Benedetti, la personalit\u00e0 signorile di Bernacca e la dialettica raffinata, ma di facile comprensione, fecero di lui il primo divulgatore della meteorologia in Italia, soprattutto nell'appuntamento serale con \"Che tempo fa?\". Alla citata signorilit\u00e0 dei modi, \u00ab\u2026 Bernacca accoppiava la rarissima dote della semplicit\u00e0: le \"Previsioni del tempo\" divennero subito uno spettacolino a cui non potevamo mancare, dove imparavamo a familiarizzare con millibar ed isobare, scoprendo finalmente, seguendo la sua bacchetta, dove fossero le Azzorre. L'esposizione, nonostante la materia fosse di notevole complessit\u00e0, risultava chiara e comprensibile. (\u2026) I suoi successori, moltiplicatisi in varie reti, apparvero tutti, al suo confronto, pi\u00f9 o meno incerti, goffi, noiosi; e nulla aggiunsero (che non fosse peggiorativo) alle sue \"Previsioni\" \u2026\u00bb.\nNel 1971 venne pubblicato dalla casa editrice Arnoldo Mondadori Editore il suo libro pi\u00f9 noto, \"Che tempo far\u00e0\", considerato ancora oggi uno dei migliori testi per avvicinarsi al mondo della meteorologia.\nIl successo della sua rubrica, originariamente in onda alle 13:00, port\u00f2 i dirigenti RAI a spostarla nel palinsesto a un orario di maggiore ascolto e cio\u00e8 alle 19:55, poco prima dell'apertura del telegiornale della sera. Un tentativo del 1972 di ridurre la rubrica dagli iniziali tre minuti a due caus\u00f2 una vasta serie di proteste da parte degli spettatori, proteste che portarono al ripristino della durata solita.\nNel 1979, dopo essere andato ufficialmente in pensione, venne promosso generale. Bernacca venne chiamato nuovamente nel 1982 a presentare \"Che tempo fa\" (successivamente rinominato \"Meteo1\"). Dal 1984 al 1989 fu \"testimonial\" in una campagna pubblicitaria di un'azienda farmaceutica. Le ultime apparizioni televisive (sia pure soltanto in voce) risalgono al 1993, all'interno delle edizioni serali del Tg4.\nMor\u00ec la sera del 15 settembre 1993 all'ospedale Sant'Eugenio di Roma, dov'era ricoverato a causa di complicanze polmonari."}
{"id": "443177", "revid": "2091899", "url": "https://it.wikipedia.org/wiki?curid=443177", "title": "Collepepe", "text": "Collepepe \u00e8 una frazione del comune di Collazzone (PG).\nCon 1056 abitanti \u00e8 il centro pi\u00f9 popoloso del territorio comunale. La zona \u00e8 attraversata dalla Strada europea E45, ma \u00e8 raggiungibile anche da Foligno o Spoleto, grazie alla strada del Puglia che lo congiunge a Bastardo. Il borgo medievale sorge su una collina (251 m s.l.m.) che domina la valle Tiberina, mentre la maggior parte delle abitazioni si trova in pianura, fino a lambire il corso del fiume Tevere.\nStoria.\nCollepepe ha sempre rivestito una notevole importanza strategica, per la sua posizione a difesa e controllo della via di comunicazione tra il territorio perugino-marscianese e quello della valle spoletina. Per questo motivo, fu sempre oggetto di contesa tra Todi, Perugia e Spoleto.\nNel 1290 risultava gi\u00e0 assai sviluppato dal punto di vista urbanistico e contava 250 abitanti.\nEconomia e manifestazioni.\nCollepepe \u00e8 la principale zona produttiva ed industriale del comune di Collazzone, soprattutto grazie alla sua vicinanza con le principali vie di comunicazione. Da ricordare la presenza di un'industria grafica, varie ditte di produzione infissi in alluminio.\nNel mese di luglio vi si svolgeva (dal 2002 al 2013 compresi) la \"Sagra della Nutella\".\nMonumenti e luoghi d'arte.\nNel 2010 due bambini (Dennis Sorci e Riccardo Balsamo) pubblicarono alcuni video su YouTube riguardo alle carceri con il titolo di \"Carceriromane Collepepe\". Questi video sono stati rimossi qualche anno dopo."}
{"id": "443180", "revid": "1124164", "url": "https://it.wikipedia.org/wiki?curid=443180", "title": "Giuliano da Maiano", "text": "Biografia.\nNato a Maiano, vicino Fiesole, dove suo padre aveva una bottega da scalpellino, Giuliano venne educato dapprima come scultore e successivamente da architetto. La sua formazione avvenne, insieme al fratello, nella bottega del Francione, intagliatore, intarsiatore e architetto militare. Come architetto inoltre sub\u00ec l'influenza delle opere di Brunelleschi.\nIl suo primo incarico fu quello di decorare la sagrestia del Duomo di Firenze insieme al fratello, inoltre a Firenze realizz\u00f2 delle sculture e delle decorazioni a palazzo Vecchio, palazzo Pazzi e palazzo Antinori. Nel 1480 fin\u00ec il tabernacolo del Duomo di Prato sempre in collaborazione col fratello, e realizz\u00f2 nel corso della sua vita numerose opere architettoniche e scultoree a San Gimignano, Roma, Loreto, Siena, Faenza e Recanatinel portale della chiesa di San Domenico. \nA Siena nel 1473 progetta per mercante senese Ambrogio Spannocchi Palazzo Spannocchi.\nA Faenza nel 1474 progetta per la famiglia Manfredi, alleata di Lorenzo il Magnifico, il monumentale Duomo di Faenza, in stile brunelleschiano.\nFu il progettista anche di opere di fortificazione come la rocca di Montepoggiolo, costruita tra il 1482 e il 1490, con pianta a losanga e un grande bastione rotondo su uno degli spigoli.\nOltre Firenze, Giuliano lavor\u00f2 per molto tempo a Napoli per volont\u00e0 degli Aragonesi: eresse una villa per il Duca di Calabria, il futuro Alfonso II d'Aragona a Poggioreale in classico stile rinascimentale, a pianta quadrata con cortile ed era scandita da colonne e lesene corinzie, ma oggi della villa non ci sono pi\u00f9 tracce, salvo la denominazione Poggioreale della localit\u00e0. Altre opere nella capitale del Regno furono la realizzazione di Porta Capuana e di Porta Nolana, la Cappella Tolosa nella chiesa di Sant'Anna dei Lombardi, l'attribuzione del Palazzo Como e probabilmente l'Arco di Trionfo al Castel Nuovo (da alcuni invece riferito alla produzione di Luciano Laurana).\nMor\u00ed a Napoli nel 1490, al suo funerale il re Alfonso II di Napoli mand\u00f2 cinquanta uomini vestiti di nero ad assistere alle esequie.\nTra i suoi discepoli ci furono i pittori e architetti fiorentini Pietro e Ippolito del Donzello che compirono le fabbriche lasciate incompiute a Napoli del loro maestro."}
{"id": "443181", "revid": "36426", "url": "https://it.wikipedia.org/wiki?curid=443181", "title": "Giuliano Da Maiano", "text": ""}
{"id": "443183", "revid": "767487", "url": "https://it.wikipedia.org/wiki?curid=443183", "title": "Avengers (gruppo musicale)", "text": "Gli Avengers sono stati un gruppo proto-punk/hardcore punk formatosi a Los Angeles nel 1977 e scioltosi nel 1979.\nStoria.\nGli Avengers si formarono a Los Angeles e furono anche gli esponenti principali della scena punk di San Francisco nella prima met\u00e0 del 1977. Si sciolsero il 22 giugno 1979 dopo un'intensa attivit\u00e0 live, durante la quale fecero quasi duecento concerti, accanto a gruppi come i Nuns, i Crime e i Negative Trend.\nNon hanno mai pubblicato un disco, eccezion fatta per le raccolte posteriori allo scioglimento del gruppo, ma solo una decina di singoli.\nPossono essere considerati tra i pionieri del genere hardcore punk, infatti le loro canzoni appaiono ancora molto attuali sia per la musica che per il testo.\nApertamente atei e apolitici furono molto influenzati dai gruppi dell'epoca, in primis dai Sex Pistols, accanto al loro ritmo forsennato, nei loro testi si possono trovare i richiami al nichilismo, all'anarchia, alla ribellione e agli ideali del movimento punk; celebre il passaggio di una loro canzone, \"We Are The One\": Altre canzoni famose sono \"The American in Me\", \"Uh Oh!\", \"Corpus Christi\", e \"White Nigger.\""}
{"id": "443187", "revid": "599013", "url": "https://it.wikipedia.org/wiki?curid=443187", "title": "Da Maiano", "text": "Da Maiano sono due fratelli artisti rinascimentali, scultori, architetti ed intarsiatori italiani."}
{"id": "443188", "revid": "120806556", "url": "https://it.wikipedia.org/wiki?curid=443188", "title": "Ottorino Perrone", "text": "Biografia.\nDurante la prima guerra mondiale fu al fronte come artigliere con il grado di sergente ma, pur inviato a un corso per allievi ufficiali, fu giudicato inadatto. Finita la guerra si rec\u00f2 a studiare Scienze economiche e commerciali a Venezia, dove avvenne la sua maturazione politica: nel 1920, fu nominato segretario della Camera del Lavoro e partecip\u00f2 all'occupazione delle fabbriche nella vicina Mira.\nNel 1921 partecip\u00f2 a Livorno alla fondazione del Partito Comunista d'Italia, condividendo, come quasi tutti i giovani, le posizioni della sinistra comunista. Nei mesi seguenti, svolse attivit\u00e0 di giornalista a Padova e a Trieste, come redattore de \"Il Lavoratore\"; ebbe poi l'incarico di organizzare le federazioni provinciali di Venezia e dell'Aquila.\nAl II Congresso del Partito Comunista (Roma, 20-24 marzo 1922), fu scelto come uno dei cinque segretari interregionali, carica che conserv\u00f2 anche in seguito ai mutamenti organizzativi avvenuti con l'ingresso nel partito dei cosiddetti \"terzini\" imposto dall'Esecutivo dell'Internazionale Comunista nel giugno 1923.\nPrincipale organizzatore della conferenza clandestina di Como (che in realt\u00e0 si svolse sulle Prealpi del triangolo lariano) del 18 maggio 1924, seppe superare gli ostacoli della repressione del fascismo e dell'opportunismo centrista, assicurando il successo dell'iniziativa, con la netta affermazione delle posizioni della direzione di sinistra.\nNel giugno 1924 fu delegato al V Congresso dell'Internazionale Comunista. Al suo rientro in Italia, il 18 agosto, fu arrestato al confine italo-svizzero nei pressi di Luino; accusato di espatrio illegale, fu inviato alla sua citt\u00e0 natale.\nNel rapporto di polizia che venne stilato, \u00e8 descritto come \"abile e scaltrissimo propagandista e per la sua intelligenza, per le sue relazioni e la sua cultura \u00e8 da ritenersi pericolosissimo. Con l'autorit\u00e0 mantiene contegno cortese tanto da rasentare l'ironia\".\nPerrone approfitt\u00f2 della forzata inattivit\u00e0 politica per presentare a Venezia la sua tesi di laurea. Nel 1925 riprese l'attivit\u00e0 politica a Milano, ma fu emarginato dalla nuova direzione di centro del partito e, nel 1926, fu destituito d'ufficio da segretario del Comitato sindacale centrale comunista, incarico che deteneva dall'agosto 1924, nonostante che, grazie al suo impegno, all'elezione per le Commissioni interne la lista comunista avesse ottenuto una maggioranza schiacciante.\nAl Terzo Congresso del partito (Lione, 20-26 gennaio 1926), assieme ad Amadeo Bordiga difese strenuamente le tesi della sinistra. Rientrato in Italia, ne divenne il punto di riferimento.\nNel dicembre dello stesso anno, per sfuggire alle persecuzioni fasciste, fu costretto a trasferirsi a Parigi, dove svolse attivit\u00e0 nell'ambito degli organismi politici e sindacali nei quali i militanti della sinistra italiana erano la maggioranza.\nNel frattempo, i contrasti con la Direzione centrista, eletta a Lione, stavano passando dalla polemica alla rottura, mentre si diffondeva la consapevolezza che l'Internazionale fosse ormai sulla via di una inarrestabile involuzione.\nEspulso dalla Francia nell'agosto 1927, Perrone ripar\u00f2 in Belgio stabilendosi a Bruxelles; sempre colpito dal decreto di espulsione francese, non pot\u00e9 essere presente a Pantin (presso Parigi) quando nell'aprile 1928, per suo impulso, fu costituita la Frazione di sinistra del PCd'I, di cui fu instancabile e appassionato dirigente.\nCon lo pseudonimo Vercesi, fu con Virgilio Verdaro il principale redattore di \u00abPrometeo\u00bb, di \u00abBilan\u00bb e delle altre pubblicazioni della Frazione. Nella drammatica situazione che colpiva il movimento comunista, Perrone seppe assumere posizioni impopolari, come in occasione della guerra di Spagna, nella quale intravide un latente contrasto tra imperialismi, che avrebbe vanificato ogni possibilit\u00e0 di autonomia proletaria.\nAlla vigilia del conflitto, formul\u00f2 le tesi sull\"'economia di guerra e la scomparsa del proletariato come classe\", che furono condivise da molti militanti, provocando - agosto-settembre 1939 - la disgregazione della Frazione, aggravata dalla condizione di clandestinit\u00e0, cui furono costretti quasi tutti i suoi componenti durante l'occupazione tedesca (maggio 1940 - ottobre 1944).\nPerrone, che abitava nel quartiere operaio di Anderlecht e lavorava come contabile del sindacato dei tipografi, fu costretto a nascondersi per sfuggire alla Gestapo, che l'avrebbe consegnato alle galere italiane. La sua sopravvivenza fu favorita dalla coerenza politica, dirittura morale e generosit\u00e0, qualit\u00e0 che gli assicurarono il rispetto e la solidariet\u00e0 di esponenti socialisti belgi, tra cui Spaak e Vermeylen, e degli esuli italiani, che in altre occasioni egli aveva aiutato. Costoro, alla liberazione di Bruxelles nell'ottobre 1944, costituirono un Comitato di Coalizione Antifascista e assunsero gli incarichi rappresentativi lasciati vacanti dalla fuga delle autorit\u00e0 della Repubblica Sociale Italiana, nominando Perrone responsabile \"ad interim\" della Croce Rossa Italiana.\nBench\u00e9 l'incarico avesse soprattutto il delicato compito di provvedere al rimpatrio dei prigionieri di guerra italiani, suscit\u00f2 la disapprovazione politica da parte di alcuni militanti della sinistra comunista che, gi\u00e0 in precedenza, non avevano condiviso le sue tesi sulla guerra.\nCon la fine del conflitto, Perrone rimase a Bruxelles e ader\u00ec al Partito Comunista Internazionalista, di cui fece parte del Comitato Centrale, condividendo le posizioni di Amadeo Bordiga in occasione della scissione del 1952."}
{"id": "443192", "revid": "287204", "url": "https://it.wikipedia.org/wiki?curid=443192", "title": "Corinne Clery", "text": ""}
{"id": "443195", "revid": "287204", "url": "https://it.wikipedia.org/wiki?curid=443195", "title": "Matt Sorum", "text": "Ha suonato in gruppi del calibro dei Guns N' Roses, The Cult e dal 2002 \u00e8 membro dei Velvet Revolver. Ha suonato con i Mot\u00f6rhead in sostituzione di Mikkey Dee, durante la sua partecipazione al reality I'm a Celebrity. Negli anni novanta \u00e8 stato \"endorser\" Yamaha Drums, successivamente Mapex, Dw Drums, ed \u00e8 \"endorser\" della Ludwig. Da sempre \u00e8 \"endorser\" Zildjian, della quale \u00e8 un grande estimatore.\nBiografia.\nNato a Venice Beach, Stati Uniti, da David e Joanne Sorum, entrambi musicisti classici, riceve dai genitori le loro conoscenze in ambito musicale sin da piccolo. Da sempre molto stimato nel suo ambiente per la forte vena heavy metal che lo contraddistingue in ogni pezzo, Matt ha iniziato a suonare fin da giovane alla Mission Viejo High School frequentando vari corsi di batteria. Dopo la scuola superiore ha iniziato a dedicarsi maggiormente allo studio della batteria, i suoi principali ispiratori furono Billy Cobham, Lenny White e Tony Williams, anche se, come afferma lui, il suo batterista preferito era e rimarr\u00e0 Roger Taylor.\nGi\u00e0 dall'inizio collabor\u00f2 con Tori Amos per il suo primo album, \"Y Kant Tori Read\", e con Jeff Paris, ma stanco di essere sempre al servizio di altri musicisti decise di avere un suo gruppo. Dopo varie audizioni (fra cui una per David Lee Roth e una per Steve Vai), il batterista entr\u00f2 negli Hawk, una heavy metal band di Los Angeles con cui incise un disco omonimo nel 1985. Purtroppo la band si sciolse nello stesso anno, e l'occasione della sua vita si present\u00f2 quando venne contattato dai The Cult con cui suoner\u00e0 fino al 1990 e dal 2000 al 2001. Era infatti il 1990 quando Steven Adler viene cacciato dai Guns N' Roses per problemi sempre pi\u00f9 forti dovuti alla tossicodipendenza. Durante gli ultimi concerti dei cult a L.A. erano presenti anche Slash e Duff McKagan, rispettivamente chitarrista solista e bassista dei Guns, che furono cos\u00ec impressionati dallo stile e dalla tecnica di Matt, che alla fine decisero di proporlo come sostituto di Steven. Fu cos\u00ec che complet\u00f2 le registrazione di \"Use Your Illusion I\" e \"II\" a cui segu\u00ec il tour che dur\u00f2 fino al 1993. Il debutto ufficiale da gunner fu al festival \"Rock in Rio 2\", davanti a 125.000 persone, con il nuovo tastierista Dizzy Reed.\nFinita l'esperienza con i Guns N' Roses dopo il cd \"The Spaghetti Incident?\", Matt collabora in vari progetti solisti, ovvero quello di Gilby Clarke, quello di Slash e quello di Duff.\nSuccessivamente suoner\u00e0 ancora con Duff nei Neurotic Outsiders.\nNel 1998 Matt viene licenziato da Axl Rose. Il batterista spiega come lui e gli altri membri del gruppo non andassero d'accordo con il sostituto di Gilby, Paul Tobias, che continuava a lamentarsi e criticare Slash davanti ad Axl. Matt si mise di mezzo dicendo di piantarla con questo suo atteggiamento e per tutta risposta viene buttato fuori da Axl.\nIn questi anni produce anche un video didattico molto apprezzato e un metodo per batteria.\nIl 2000 rivede Matt in tour con i Cult, le date sono sempre di pi\u00f9 e si accaparrano un ottimo contratto con la major Atlantic Wea.\nNel 2001 i Cult decideranno di prendersi una pausa di riflessione.\nNel 2002 in memoria di Randy Castillo, scomparso nella primavera dello stesso anno Matt organizza un concerto tributo in suo onore per il 26 aprile, al quale parteciperanno i M\u00f6tley Cr\u00fce, Montuose, Slash e Duff.\nIl 31 ottobre 2003 pubblica anche il suo album solista, \"Hollywood Zen\", raccontando la sua esperienza di vita a Hollywood.\nSempre nel 2003 Matt dar\u00e0 vita assieme a Dave Navarro alla band chiamata Camp Freddy, una jam band che prevede ai suoi concerti special guest sempre diversi (Robbie Williams,\nSlash, Duff, Scott Weiland, Steven Tyler, ecc.).\nA un concerto di beneficenza suona con Slash e Duff, i tre si divertono cos\u00ec tanto che decidono di formare una band, in questo progetto coinvolgono anche Dave Kushner e Scott Weiland, e formano gli odierni Velvet Revolver.\nDall'agosto 2009 \u00e8 il batterista dei Mot\u00f6rhead, in sostituzione di Mikkey Dee, il quale parteciper\u00e0 ad un reality show inglese. Non \u00e8 scontato che la partecipazione di Sorum si limiti ai pochi mesi durante i quali Dee sar\u00e0 impegnato nello show; infatti Lemmy Kilmister leader dei Mot\u00f6rhead si \u00e8 detto mortificato per il comportamento di Mikkey che ha preso l'impegno di partecipare al reality \"I'm a Celebrity\" senza dirlo a nessuno della band. Sorum lascer\u00e0 i Mot\u00f6rhead a fine settembre 2009.\nAttualmente suona in diversi locali di Los Angeles in una pop band \"Diamond Baby\" ed \u00e8 stato in tour nel Sud-America con la super band \"Rock And Roll All Stars\" composta da Gene Simmons, Duff McKagan, Gilby Clarke, Sebastian Bach, Billy Duffy, Ed Roland, Steve Stevens, Glenn Hughes e Mike Inez dal 19 aprile in Paraguay al 6 maggio 2012 in Venezuela.\nAttualmente svolge il ruolo di batterista nei concerti del supergruppo Hollywood Vampires.\nSet-Up con Guns N' Roses (1991-1993).\nYamaha Rock Tour Custom Solid Black\nPelli.\nRemo\nPercussioni.\nLatin Percussion\nPiatti.\nZildjian (Da sinistra a destra del kit)"}
{"id": "443197", "revid": "125379858", "url": "https://it.wikipedia.org/wiki?curid=443197", "title": "Letizia Battaglia", "text": "Biografia.\nLa carriera.\nInizia la sua carriera nel 1969 collaborando con il giornale palermitano \"L'Ora\". Letizia si trova ad essere l\u2019unica donna tra colleghi uomini. Nel 1970 si trasferisce a Milano dove incomincia a fotografare collaborando con varie testate. Nel 1974 ritorna a Palermo e crea, con Franco Zecchin, l'agenzia \"Informazione fotografica\", frequentata da Josef Koudelka e Ferdinando Scianna. Nel 1974 si trova a documentare l'inizio degli anni di piombo della sua citt\u00e0, scattando foto dei delitti di mafia per informare l'opinione pubblica e scuotere le coscienze. Comprende di trovarsi nel mezzo di una guerra civile. Il suo archivio racconta l\u2019egemonia del clan dei Corleonesi. Sono suoi gli scatti all'hotel Zagarella che ritraggono gli esattori mafiosi Salvo insieme a Giulio Andreotti e che furono acquisiti agli atti per il processo. \nIl 6 gennaio 1980 \u00e8 la prima fotoreporter a giungere sul luogo in cui viene assassinato Piersanti Mattarella. Nello stesso anno un suo scatto della \u201cbambina con il pallone\u201c nel quartiere palermitano della Cala fa il giro del mondo. \nDiviene una fotografa di fama internazionale, ma non \u00e8 solo \"la fotografa della mafia\". Le sue foto, spesso in un vivido e nitido bianco e nero, si prefiggono di raccontare soprattutto Palermo nella sua miseria e nel suo splendore, i suoi morti di mafia ma anche le sue tradizioni, gli sguardi dei bambini e delle donne (Letizia Battaglia predilige i soggetti femminili), i quartieri, le strade, le feste e i lutti, la vita quotidiana e i volti del potere di una citt\u00e0 dalle mille contraddizioni. Durante la mostra della fotografa nella piazza di Palermo, dove mette in mostra i suoi scatti sui padroni della Sicilia, nessuno osa avvicinarsi. \nNegli anni '80 crea il \"laboratorio d'If\", dove si formano fotografi e fotoreporter palermitani. Tra essi: la figlia Shobha, Mike Palazzotto e Salvo Fundarotto.\nLetizia Battaglia \u00e8 stata la prima donna europea a ricevere nel 1985, ex aequo con l'americana Donna Ferrato, il \"Premio Eugene Smith\", a New York, riconoscimento internazionale istituito per ricordare il fotografo di \"Life\". Un altro premio, il \"Mother Johnson Achievement for Life\", le \u00e8 stato tributato nel 1999. \nHa esposto in Italia, nei Paesi dell'Est Europa, Francia (Centre Pompidou, Parigi), Gran Bretagna, America, Brasile, Svizzera, Canada. Il suo impegno sociale e la sua passione per gli ideali di libert\u00e0 e giustizia sono descritti nella monografia delle edizioni Motta \"Passione, giustizia e libert\u00e0\" (lo stesso titolo di una sua mostra).\nDopo l\u2019assassinio del giudice Falcone, il 23 maggio 1992, Letizia Battaglia si allontana dal mondo della fotografia, ormai stanca di avere a che fare con la violenza.\nDal 2000 al 2003 dirige la rivista bimestrale realizzata da donne \"Mezzocielo\", nata da una sua idea nel 1991.\nBattaglia si trasferisce nel 2003 a Parigi, delusa per il cambiamento del clima sociale e per il senso di emarginazione da cui si sentiva circondata, ma dopo 2 anni ritorna a Palermo. \u00c8 solo nel 2011 che torna a esporre le sue opere in citt\u00e0, grazie a un'iniziativa del Palermo Pride.\nNel 2008 appare in un cameo nel film di Wim Wenders \"Palermo Shooting\".\nNel 2017 inaugura a Palermo all'interno dei Cantieri Culturali della Zisa il Centro Internazionale di Fotografia da lei diretto, met\u00e0 museo, met\u00e0 scuola di fotografia e galleria.\nNel 2019 inaugura a Venezia presso la Casa dei Tre Oci una grande mostra monografica retrospettiva di tutta la sua carriera.\nL'impegno politico.\nNel 1979 \u00e8 cofondatrice del Centro di Documentazione \"Giuseppe Impastato\". Si \u00e8 occupata anche di politica a cavallo tra la fine degli anni '80 e i primi anni '90. \u00c8 stata consigliera comunale con i Verdi, assessore comunale a Palermo con la giunta Orlando. Terminato l\u2019incarico, lavora come consulente esterna per il carcere. Nel 1991 \u00e8 eletta deputata all'Assemblea regionale siciliana con La Rete, nell'XI Legislatura. In questa legislatura \u00e8 la vice presidente della Commissione Cultura. Nel 2012 si candida per Sel alle comunali, ma non viene eletta.\nVita privata.\nLetizia Battaglia ha tre figlie avute dal suo primo matrimonio: Cinzia, Shobha e Patrizia Stagnitta.\nNei media.\nNel 2006, in occasione del Festival \"Sguardi altrove\", Milano, \u00e8 stato proiettato il film-documentario per la Tv svizzera di Daniela Zanzotto \"Battaglia - una donna contro la mafia\", a lei dedicato. Nel 2014 \u00e8 stato proiettato su Sky Arte HD il documentario \"Letizia Battaglia - Amoreamaro\" per la regia di Francesco Raganato. Compare nel documentario di Franco Maresco \"La mafia non \u00e8 pi\u00f9 quella di una volta\", presentato alla 76\u00aa Mostra internazionale d'arte cinematografica di Venezia. Nel 2019 il regista inglese Kim Longinotto realizza il documentario \"Shooting the mafia\", che racconta la vita e la carriera di Letizia Battaglia.\nMostre.\nHa esposto in Italia, nei Paesi dell'Est, Francia (Centre Pompidou, Parigi), Gran Bretagna, America, Brasile, Svizzera, Canada. L'elenco comprende:"}
{"id": "443200", "revid": "1214201", "url": "https://it.wikipedia.org/wiki?curid=443200", "title": "Ullevi", "text": "L'Ullevi o Ullevi Stadion, inizialmente chiamato Nya Ullevi Stadion (\"Nuovo Stadio Ullevi\") \u00e8 uno stadio polifunzionale di G\u00f6teborg, uno dei pi\u00f9 grandi della Svezia e della Scandinavia.\nNon va confuso con l'adiacente e \u2013 nonostante il nome \u2013 pi\u00f9 moderno Gamla Ullevi (\"Vecchio Ullevi\").\nStoria.\nL'Ullevi \u00e8 stato costruito in occasione dei Campionati mondiali di calcio del 1958, per i quali ha ospitato alcune partite. Da allora ha ospitato diversi eventi sportivi di portata internazionale come la finale della Coppa delle coppe del 1983 e 1990, la prima partita in Europa della NFL (Minnesota Vikings - Chicago Bears) il 14 agosto 1988, il Campionato europeo di calcio nel 1992, i Campionati mondiali di atletica leggera nel 1995, la finale della Coppa UEFA 2003-2004 e i Campionati europei di atletica leggera nel 2006. Lo stadio \u00e8 anche la sede delle cerimonie di apertura e chiusura della Gothia Cup, il pi\u00f9 grande torneo calcistico del mondo.\nIl record di affluenza dello stadio per una partita \u00e8 stato stabilito il 3 giugno 1959, quando in occasione della partita tra IFK G\u00f6teborg e \u00d6rgryte IS si registrarono 52.194 spettatori. Il record assoluto per\u00f2 \u00e8 di 64.312 persone, stabilito l'8 giugno 1985 in occasione di un concerto di Bruce Springsteen. In quest'occasione lo stadio \u00e8 stato letteralmente quasi fatto a pezzi: costruito come il resto della citt\u00e0 su uno strato argilloso, la struttura dello stadio ha rischiato di collassare sotto il peso di decine di migliaia di persone che si muovevano ritmicamente al suono della musica di Springsteen. Per evitare che si potesse ripetere una simile eventualit\u00e0, i pilastri di sostegno dello stadio sono stati estesi fino a raggiungere uno strato di terreno pi\u00f9 solido.\nLo stadio inoltre ospita ogni anno nel mese di luglio la cerimonia d'apertura e alcune partite della Gothia Cup, torneo giovanile di calcio internazionale.\nTalvolta, in occasioni saltuarie ed eccezionali, l'IFK G\u00f6teborg torna a giocare all'Ullevi. Solitamente ci\u00f2 avviene in caso di partite speciali come ad esempio la prima giornata di campionato, specie se contro una squadra di cartello, oppure nel caso in cui l'adiacente Gamla Ullevi dovesse risultare indisponibile."}
{"id": "443201", "revid": "1543377", "url": "https://it.wikipedia.org/wiki?curid=443201", "title": "Lingua xhosa", "text": "La lingua xhosa (nome nativo \"isiXhosa\"; pronuncia ) \u00e8 una lingua nguni parlata in Sudafrica e Lesotho.\nDistribuzione geografica.\nSecondo i dati del censimento sudafricano del 2011, i locutori L1 sono 8.154.258, pari al 16% della popolazione, di cui oltre 5 milioni nella provincia del Capo Orientale, dove lo xhosa \u00e8 la lingua madre del 78,8% degli abitanti.\nLa lingua \u00e8 parlata anche in Lesotho, dove si contano 18.000 locutori (dato del 1993).\nLa lingua xhosa \u00e8 la pi\u00f9 meridionale delle lingue bantu.\nLingua ufficiale.\nDopo la fine dell'\"apartheid\" e l'approvazione della nuova Costituzione sudafricana nel 1996, lo xhosa \u00e8 stato riconosciuto come una delle 11 lingue ufficiali del Sudafrica.\nDialetti e lingue derivate.\nNella lingua xhosa esiste una marcata differenziazione dialettale; le principali forme dialettali individuate sono \"mpondo\", \"xesibe\", \"bomwana\", \"gaika\", \"gcaleka\", \"thembu\", \"mpondomise\", \"ndlambe\" e \"hlubi\".\nClassificazione.\nSecondo \"Ethnologue\", la classificazione della lingua xhosa \u00e8 la seguente:\nFonologia.\nUna nota caratteristica dello xhosa \u00e8 quella di possedere diverse consonanti \"clic\" (o \"avulsive\"), prodotte facendo schioccare la lingua contro il palato o i denti; questa caratteristica accomuna lo xhosa ad altre lingue sudafricane non bantu, come le lingue khoisan.\nLe consonanti clic vengono dalle lingue khoisan (dal momento che non esistono nelle lingue bantu fuori dal Sudafrica); la presenza dei clic nello xhosa \u00e8 una conseguenza di molti secoli di interazione fra gli xhosa e khoisan (lo stesso suono iniziale del nome \"xhosa\" \u00e8 un click dentale, e \"xhosa\" significa \"gli uomini arrabbiati\" nelle lingue khoisan).\nNello xhosa esistono tre tipi di \"clic\" di base:\nOgnuno di questi clic pu\u00f2 essere modificato in molti modi, ad esempio in base all'aspirazione, alla nasalizzazione e alla glottalizzazione, fino a un totale di 15 distinti suoni clic. Gli stessi suoni ricorrono nello zulu, dove tuttavia l'uso non \u00e8 cos\u00ec frequente come nello xhosa.\nLo xhosa, analogamente a quasi tutte le lingue bantu, \u00e8 una lingua tonale; i toni sono due, alto e basso, e vengono raramente indicati nella lingua scritta.\nGrammatica.\nLo xhosa \u00e8 una lingua agglutinante, cio\u00e8 usa prefissi e suffissi per trasmettere l'informazione grammaticale. Come tutte le lingue bantu, lo xhosa ha anche un sistema di \"categorie\" di sostantivi.\nI sostantivi in ogni categoria sono simili (c'\u00e8 una categoria per gli animali, una per i concetti, per i familiari, per la gente ecc.) e ci sono dodici categorie, ognuno con regole diverse per il plurale. I verbi e aggettivi devono concordare con il prefisso del sostantivo. Per esempio:\nSistema di scrittura.\nLo xhosa viene scritto con una variante dell'alfabeto latino, elaborato nel corso dell'ottocento da Henry Hare Dugmore, missionario inglese e primo traduttore della Bibbia in xhosa."}
{"id": "443209", "revid": "119441870", "url": "https://it.wikipedia.org/wiki?curid=443209", "title": "Beck (manga)", "text": ", generalmente scritto col titolo inglese anche in Giappone, \u00e8 un manga di Harold Sakuishi pubblicato per la prima volta in Giappone nel 2000 sulla rivista \"Monthly Sh\u014dnen Magazine\" della K\u014ddansha.\nNel 2004 ne \u00e8 stata prodotta anche una serie televisiva anime omonima che \u00e8 stata trasmessa su TV Tokyo dal 6 ottobre 2004 e si \u00e8 conclusa il 30 marzo 2005 dopo 26 episodi. Entrambe le versioni manga e anime di Beck sono pubblicate in Italia da Dynit. Un adattamento cinematografico live action \u00e8 stato prodotto in Giappone nel 2010.\nTrama.\nYukio Tanaka, soprannominato Koyuki, \u00e8 un ragazzo di 14 anni gi\u00e0 stanco della sua vita, decisamente noiosa e priva di eventi straordinari. Frequenta la scuola media assieme all'amico Tanabe, il quale si diverte come pu\u00f2 fotografando le compagne di scuola durante le lezioni di nuoto.\nUn giorno tornando da scuola, Koyuki si ritrova a dover salvare uno stranissimo cane da un gruppo di ragazzini di strada. Beck, questo il nome dell'animale, ha un aspetto decisamente inquietante viste le numerose cicatrici che ricoprono il suo corpo, tanto da ricordare il dottore protagonista di Black Jack di Osamu Tezuka (da cui si pu\u00f2 anche dedurre la citazione del nome). Il suo padrone \u00e8 Ryusuke Minami, un chitarrista sedicenne appena tornato dall'America dove ha suonato con la band grunge The Dying Breed. I due diventeranno presto grandi amici e Koyuki imparer\u00e0 a conoscere il mondo della musica con un'ottica diversa da quella cui era abituato.\nCon l'aiuto di Taira Yoshiyuki (basso), Chiba Tsunemi (voce) e Yuji Sakurai (batteria), i nostri fonderanno una band underground chiamata BECK (o Mongolian Chop Squad negli Stati Uniti, visto che il nome Beck \u00e8 usato gi\u00e0 da altri due musicisti).\nLa Band, nel pieno del loro successo in America (dove non hanno mai suonato ma sono pubblicati grazie a un produttore indie) riescono a partecipare a un grande concerto giapponese, ma, in seguito a una scommessa persa con un produttore major, il gruppo si scioglie.\nPasser\u00e0 poco tempo per\u00f2 per riformare la band, grazie soprattutto a Koyuki, ma senza il primo fondatore Ryusuke, trasferitosi in America.\nProprio nella grande America del nord, si reincontreranno, grazie all'occasione ottenuta attraverso una manager, e i Beck potranno realizzare il loro sogno.\nC'\u00e8 inoltre un'altra storia che fa da sfondo alla trama principale e che vede protagonista l'amore di Yukio per Maho, la sorella di Ryusuke.\nAnime.\nLa storia dell'anime ricalca pi\u00f9 o meno quella del manga anche se viene semplificata e si ferma circa al volume 11, coprendo solo un terzo della trama totale. Gli episodi sono 26. La serie \u00e8 stata trasmessa in Giappone su TV Tokyo dal 6 ottobre 2004 al 30 marzo 2005.\nIn Francia l'anime \u00e8 stato trasmesso su Europe2tv e in Italia sull'emittente musicale MTV fra il 26 settembre 2006 e il 10 marzo 2007. I primi 19 episodi sono andati in onda nel contenitore Anime Night. Di questi i primi 3 episodi sono stati trasmessi lo stesso giorno occupando tutto l'Anime Night, durante la settimana dell'Anime Week 2006.\nIn Italia l'anime \u00e8 stato trasmesso anche in streaming su internet: dapprima gli episodi venivano pubblicati sul canale di YouTube della Dynit: a partire dal 4 giugno 2010 ogni venerd\u00ec veniva pubblicato un nuovo episodio, disponibile per due settimane. In seguito, dal 20 dicembre 2010, gli episodi sono stati pubblicati ed erano visibili senza limiti di tempo sulla web tv Popcorn TV, da cui per\u00f2 sono stati rimossi nel 2012. A partire dal 17 ottobre 2013 \u00e8 stato trasmesso sul canale del digitale terrestre Ka-Boom.\nDoppiaggio.\nL'anime \u00e8 stato adattato per l'Italia da Dynit nel 2006, traduzione di Yumiko Salvitti, dialoghi italiani di Paolo Sala (primi quattro episodi) e di Gianluca Aicardi (episodi rimanenti), direzione del doppiaggio di Stefano Brusa.\nMusiche.\nCanzoni dei Beck (nome nel manga / nome nell'anime)\nCanzoni dei The Dying Breed (nome nel manga / nome nell'anime)\nCanzoni di gruppi realmente esistenti citate nel manga\nAnimation BECK soundtrack.\nQuesto \u00e8 l'album principale della colonna sonora, e contiene tutte le canzoni cantate nell'anime. Sono esclusi i pezzi strumentali e di sottofondo (non esiste nessun album che li raccolga) (per trovare l'album basta cercare il secondo ost di Beck: ci sono tutte le canzoni elencate nello stesso ordine che trovate qui).\nAnimation KEITH soundtrack.\nQuest'album raccoglie le cover delle canzoni dell'anime create da band popolari giapponesi.\nBECK Tribute - Greatful Sound.\nPubblicato prima dell'arrivo della versione animata, quest'album \u00e8 una raccolta di brani creati da band underground giapponesi, ma che non hanno nulla a che fare con il manga."}
{"id": "443211", "revid": "767487", "url": "https://it.wikipedia.org/wiki?curid=443211", "title": "Gruffydd ap Rhys II", "text": "Biografia.\nEra figlio di Rhys ap Gruffydd (\"Lord Rhys\") e nipote di Gruffydd ap Rhys. Sua madre era Gwenllian, figlia di Madog ap Maredudd, principe del Powys.\nNelle intenzioni di Rhys, Gruffydd avrebbe dovuto essere l'erede principale e nel 1189 fu fatto sposato con Matilda, figlia di Guglielmo de Braose, quarto lord di Bramber, da cui ebbe due figli: Rhys e Owain. Negli ultimi anni di vita di \"Lord Rhys\", scoppi\u00f2 una contesa tra Gruffydd e il fratello Maelgwn, ciascuno dei due supportati da alcuni dei loro altri fratelli. Nel 1189 Rhys fece imprigionare Maelgwn e lo affid\u00f2 a Gruffydd, che lo consegn\u00f2 al suocero. Nel 1192 fu liberato, ma due anni dopo (1194) Maelgwn e il fratello Hywel sconfissero il padre e imprigionarono Gruffydd, che fu poi rilasciato da Hywel.\nRhys ap Gruffydd mor\u00ec nel 1197. Gruffydd fu riconosciuto come suo successore per intervento dell'arcivescovo Hubert Walter, il \"justiciarius\". Maelgwn utilizz\u00f2 per\u00f2 le truppe fornite da Gwenwynwyn ab Owain del Powys per attaccare la citt\u00e0 di Aberystwyth, che fu conquistata. Lo stesso Gruffydd fu catturato e rilasciato nel 1198 con il compito di \"ammansire\" Gwenwynwyn, che minacciava i possedimenti inglesi a Painscastle e a Elfael. I suoi sforzi, per\u00f2, fallirono. Tuttavia, Gwenwynwyn fu sconfitto in battaglia. Gruffydd conquist\u00f2 in breve tutto il Ceredigion (strappandolo a Maelgwn), tranne i castelli di Cardigan e di Ystrad Meurig. Nel 1199 espugn\u00f2 il castello di Cilgerran. Maelgwn raggiunse un accordo con re Giovanni d'Inghilterra, cedendogli il castello di Cardigan in cambio di ci\u00f2 che restava del Ceredigion.\nNel luglio del 1201 un altro fratello, Maredudd, fu sconfitto e Gruffydd si impossess\u00f2 delle sue terre. Tuttavia, il 25 luglio Gruffydd mor\u00ec di malattia e fu sepolto nell'Abbazia di Strata Florida."}
{"id": "443214", "revid": "1226", "url": "https://it.wikipedia.org/wiki?curid=443214", "title": "Ecletticismo", "text": ""}
{"id": "443215", "revid": "1039155", "url": "https://it.wikipedia.org/wiki?curid=443215", "title": "Mazinger", "text": " \u00e8 una serie di manga e anime aventi come protagonisti robot giganti o mecha, creata da G\u014d Nagai.\nSerie.\nLe serie in ordine di pubblicazione:\nFilm.\nOltre a questi, esistono \"Mazinga contro gli UFO Robot\" (1978), \"Gli UFO Robot contro gli invasori spaziali\" (1979) e \"Mazinga contro Goldrake\" (1979) usciti nei cinema e in home video in Italia come collage di alcuni di questi film."}
{"id": "443220", "revid": "2730", "url": "https://it.wikipedia.org/wiki?curid=443220", "title": "Luigi Manconi", "text": "Biografia.\nFamiglia e inizi come docente universitario.\nFiglio del cargeghese Giangiacomo Manconi, dirigente dei Laureati cattolici dell'Azione cattolica italiana, si laure\u00f2 in Scienze politiche presso l'Universit\u00e0 Statale di Milano, dopo essere stato espulso dall'Universit\u00e0 Cattolica del Sacro Cuore perch\u00e9 indicato come uno dei dirigenti del movimento studentesco dell'Ateneo. Successivamente si dedic\u00f2 all'insegnamento universitario, prima presso l'Universit\u00e0 di Palermo e, successivamente, nella Libera universit\u00e0 di lingue e comunicazione IULM di Milano, dove \u00e8 stato docente di Sociologia dei fenomeni politici (s.s.d. SPS/11).\nImpegno in Lotta Continua e critico di cinema, lettere e musica.\nTra il 1969 e il 1975 ha militato in Lotta Continua. Nel 1973 la rivista \"Quaderni Piacentini\" pubblic\u00f2 una \"lettera di un compagno di Lotta Continua\", a firma Marcello Manconi, che difendeva atti di terrorismo come l'uccisione del commissario Luigi Calabresi. Nell'udienza del 23 novembre 1999 del processo di revisione per l'omicidio Calabresi, a specifica domanda dell'avvocato di parte civile Luigi Ligotti, Adriano Sofri rispose che dietro lo pseudonimo di Marcello Manconi si celava Luigi Manconi. La lettera era la risposta ad un intervento pubblicato sul n\u00b0 47 della medesima rivista \"Quaderni Piacentini\", nel quale un certo Giancarlo Abbiati (alias, Luciano Pero), ex-dirigente di Lotta Continua espulso dall'organizzazione nella primavera del 1972, criticava l'assassinio di Calabresi definendolo, appunto, un atto di terrorismo.\nNegli stessi anni e fino al 1980 ha scritto sulla rivista \"Ombre rosse\", diretta da Goffredo Fofi, come critico cinematografico e letterario, diventandone poi condirettore. Nella seconda met\u00e0 degli anni settanta, con lo pseudonimo di Simone Dess\u00ec, collabor\u00f2 a riviste musicali come \"Muzak\" e partecip\u00f2 alla stesura di articoli e volumi sulla musica popolare e sulla musica leggera.\nNel corso dell'attivit\u00e0 di critico musicale, \u00e8 rimasto celebre il suo attacco a Fabrizio De Andr\u00e9 per l'album \"Storia di un impiegato\", nel quale affermava \"\u00ab\u00e8 un disco tremendo: il tentativo, clamorosamente fallito, di dare un contenuto \"politico\" a un impianto musicale, culturale e linguistico assolutamente tradizionale, privo di qualunque sforzo di rinnovamento e di qualunque ripensamento autocritico: la canzone \"Il bombarolo\" \u00e8 un esempio magistrale di insipienza culturale e politica\u00bb\". Molti anni dopo, nel volume \"La musica \u00e8 leggera\", pur confermando il giudizio assai negativo su quell'album, a proposito di De Andr\u00e9, Manconi scriver\u00e0: \"\u00abha quel merito raro gi\u00e0 evidenziato: la sua produzione risulta eccellente lungo l\u2019intero corso della sua attivit\u00e0. Perch\u00e9 sottolineare questo? Perch\u00e9 spiega come la forza dello scrivere e del musicare di De Andr\u00e9 fosse assai pi\u00f9 solida e pi\u00f9 \"lunga\" del contesto nel quale era immerso e si voleva immerso\u00bb\". Nota anche la sua difesa, contro Giaime Pintor, di \"Buonanotte fiorellino\" di Francesco De Gregori.\nCarriera da scrittore e giornalista.\nDal 1987 \u00e8 giornalista professionista iscritto all'Ordine dei Giornalisti del Lazio.\nNel 1980 pubblic\u00f2 per Mondadori il romanzo poliziesco, \"Lavoro ai Fianchi\", scritto con Marco Lombardo Radice.\nNegli anni ottanta ha fondato e diretto, con Massimo Cacciari e Rossana Rossanda, la rivista \"Antigone\". \u00c8 stato editorialista e commentatore delle pi\u00f9 importanti testate italiane, come \"Il Messaggero\", il \"Corriere della Sera, Il Foglio\". Attualmente \u00e8 editorialista di \"La Stampa\" e de \"la Repubblica\".\nLa tesi sociologica di Manconi e di Raimondo Catanzaro, espressa nell'opera \"Storie di lotta armata\", che definisce la violenza del terrorismo di destra come \"fatto estetico spettacolare\" e \"processo di catarsi\", al contrario di quella del terrorismo di sinistra che praticherebbe una \"violenza razionale-strumentale\", sollev\u00f2 qualche polemica nel mondo accademico.\nNel 1991 il suo rapporto di collaborazione con la Rai fu bruscamente interrotto e Manconi fu licenziato a seguito di un editoriale assai critico nei confronti dell'allora ministro del Bilancio, Paolo Cirino Pomicino, nel corso della trasmissione di Rai 3 \"Girone all'italiana\", condotta da Andrea Barbato.\nNegli anni novanta \u00e8 stato consulente delle trasmissioni televisive di Rai 3 \"Profondo Nord\" e \"Milano, Italia\", ideate e condotte da Gad Lerner.\nI suoi ultimi libri hanno ottenuto un notevole successo di critica. Di \"Per il tuo bene ti mozzer\u00f2 la testa. Contro il giustizialismo morale\", il Corriere della Sera ha scritto: \"\u00abnuotare controcorrente e contro il giustizialismo, come si fa in questo libro, diventa un esercizio di resistenza civile\u00bb\". Su \"Il senso della vita. Conversazione tra un religioso e un pococredente\" cos\u00ec il giudizio di Repubblica: \"\u00abLa conversazione tra Luigi Manconi e don Vincenzo Paglia arriva come un miracolo\u00bb\"\".\"\nCarriera politica.\nSenatore dei Verdi (1994-2001) e loro portavoce.\nNel 1994, da indipendente, fu eletto senatore nelle liste dei Verdi, e nuovamente eletto nella successiva legislatura (1996\u20132001). Partecip\u00f2 ai lavori di numerose commissioni sulle tematiche che, da sempre, connotano la sua militanza e le sue attivit\u00e0 di ricerca: la giustizia e il garantismo, le libert\u00e0 individuali e le garanzie sociali, l'autonomia della persona e le \u201cquestioni di vita e di morte\u201d (dalla libert\u00e0 di cura al testamento biologico).\nDal novembre del 1996 al giugno del 1999 \u00e8 stato portavoce nazionale dei Verdi, impostando il programma del movimento sulla combinazione tra tematiche ambientali e diritti civili. Dopo la sconfitta alle elezioni europee 1999, dove i Verdi ottennero solo l'1,77 per cento, diede immediatamente le dimissioni da portavoce nazionale e venne sostituito da Grazia Francescato; due anni dopo ha tuttavia polemizzato con l'allora leadership dei Verdi.\nNel 2003 \u00e8 stato nominato dal sindaco Walter Veltroni Garante dei diritti delle persone private della libert\u00e0 presso l'amministrazione comunale di Roma.\nIscrizione ai DS e sottosegretario nel secondo governo Prodi (2006-2008).\nNel 2005 si \u00e8 iscritto ai Democratici di Sinistra, per i quali \u00e8 stato responsabile del dipartimento nazionale per i diritti civili e membro della direzione nazionale. \u00c8 stato sottosegretario di Stato alla giustizia, nel secondo governo Prodi, dal 2006 al 2008.\nSenatore del PD (2013-2018).\nIl 24 febbraio 2013 \u00e8 stato eletto senatore nelle liste del Partito Democratico in Sardegna. Assume l'incarico di presidente della Commissione straordinaria per la tutela e la promozione dei diritti umani, oltre ad essere componente della Commissione difesa del Senato. Come presidente della Commissione per la tutela dei diritti umani promuove la prima mobilitazione intorno alla vicenda di Giulio Regeni, ospitando la conferenza stampa dei genitori il marted\u00ec di Pasqua del 2016. E intensifica l'attivit\u00e0, iniziata anni prima, a tutela della popolazione detenuta e delle vittime di abusi e illegalit\u00e0 a opera di appartenenti alle forze di polizia. Conduce, cos\u00ec, una costante battaglia intorno a vicende di cronaca che hanno colpito l'opinione pubblica e che hanno visto morire, nel corso di azioni di fermo da parte di membri di Polizia e Carabinieri, Federico Aldrovandi, Giuseppe Uva, Stefano Cucchi, Riccardo Magherini, Michele Ferrulli, Dino Budroni e altri; e persone sottoposte al Trattamento Sanitario Obbligatorio come Francesco Mastrogiovanni, Mauro Guerra e Andrea Soldi. Svolge questa attivit\u00e0 in stretto contatto con i familiari delle vittime. Sulla vicenda relativa alla morte di Franco Mastrogiovanni, \u00e8 coautore della sceneggiatura del docu-film 87 ore di Costanza Quatriglio. \nGi\u00e0 esponente del No in occasione del referendum costituzionale del 4 dicembre 2016, il successivo 23 ottobre 2017 non partecipa ai voti di fiducia sul \"Rosatellum\", la nuova legge elettorale. \nNell'ottobre e dicembre 2017 lancia l'iniziativa di uno sciopero della fame per l'approvazione della legge dello \"ius soli\", che tuttavia non raggiunge il numero legale al Senato.\nAl termine della legislatura, Manconi non \u00e8 stato ricandidato alle elezioni politiche del 2018.\nIl 2 febbraio 2018 il presidente del Consiglio dei ministri Paolo Gentiloni nomina Manconi come coordinatore dell'UNAR, l'Ufficio per la promozione della parit\u00e0 di trattamento e la rimozione delle discriminazioni istituito all'interno del Dipartimento per le pari opportunit\u00e0.\nTra il 1994 e il 2021, si \u00e8 adoperato al fine di ottenere il riconoscimento del cosiddetto \"vitalizio Bacchelli\" (un fondo a favore di cittadini illustri che versino in stato di particolare necessit\u00e0) per scrittori e poeti, quali Alda Merini, Dario Bellezza, Elio Fiore, Anna Maria Cascella, Valentino Zeichen e Giancarlo Majorino.\nAttivit\u00e0 umanitaria.\n\u00c8 iscritto ad Amnesty International e all'Associazione Luca Coscioni. Nel 2001 ha fondato A buon diritto Onlus, di cui tuttora \u00e8 presidente. Nel novembre del 2020 ha promosso la costituzione del Comitato per il diritto al soccorso, del quale \u00e8 responsabile, composto da Vittorio Alessandro, Francesca De Vittor, Paola Gaeta, Luigi Ferrajoli, Federica Resta, Armando Spataro, Sandro Veronesi e Vladimiro Zagrebelsky. \nVita privata.\nVive a Roma. \u00c8 padre di tre figli: Davide, Giacomo e Giulia, quest'ultima avuta dalla seconda moglie, la giornalista Bianca Berlinguer. Dal 2007 \u00e8 affetto da una grave forma di ipovisione causata dal sommarsi di pi\u00f9 fattori, tra i quali glaucoma, distacco della retina e forte miopia."}
{"id": "443225", "revid": "767487", "url": "https://it.wikipedia.org/wiki?curid=443225", "title": "Missouri Military Academy", "text": "La Missouri Military Academy \u00e8 un'accademia militare americana situata nella citt\u00e0 di Mexico, nello stato del Missouri, nell'America del Mid-West. \u00c8 stata istituita nel 1889."}
{"id": "443229", "revid": "1573940", "url": "https://it.wikipedia.org/wiki?curid=443229", "title": "Benito Nardone Cetrulo", "text": "Biografia.\nFu membro di spicco del \"Partido Nacional Blanco\" (Partito Nazionale Bianco), una fazione politica conservatrice con un'ala centrista contrapposto al \"Partido Colorado\" della borghesia progressista.\nFiglio di Nicola Antonio Nardone, un modesto immigrante italiano di Gaeta, dopo le scuole superiori divenne giornalista.\nSi guadagn\u00f2 ampia fama come commentatore per la stazione radiofonica \"CX4 Radio Rural\" con il soprannome di \"Chico Tazo\", per i suoi commenti politici anticomunisti dai toni forti e aggressivi. Le sue trasmissioni radiofoniche erano principalmente rivolte ai contadini: piccoli proprietari e affittuari. Rivolgendosi a loro, Nardone promuoveva riforme agrarie basate sulla ridistribuzione della terra attraverso il frazionamento dei latifondi.\nEbbe una carriera politica rapidissima: fondatore della \"Liga Federal de Acci\u00f3n Ruralista (LFAR)\", Lega Federale Ruralista d'Azione, si alle\u00f2 con il \"Partido Blanco\" in occasione delle elezioni del 1958. Grazie al suo appoggio il partito \"Blanco\" torn\u00f2 al governo.\nCuriosit\u00e0.\nSi ricorda una visita ufficiale di Nardone in Italia nel 1960. La visita viene ricordata in particolare a Limido Comasco e a Gaeta dove il 1\u00ba dicembre inaugur\u00f2 un monumento dello scultore Eugenio Prati (1890 - 1979) dedicato a Jos\u00e9 Gervasio Artigas, padre dell'indipendenza uruguaiana.\nIl comune di Gaeta lo fece cittadino onorario, in ricordo del padre Nicola Antonio che verso la fine dellOttocento lasci\u00f2 Gaeta alla volta dell'Uruguay alla ricerca di una miglior fortuna.\nA Palermo pose una lapide, all'Hotel des Palmes in memoria del poeta uruguayano Jos\u00e9 Enrique Rod\u00f2. Qui lo scrittore visse gli ultimi giorni della sua vita."}
{"id": "443233", "revid": "31101", "url": "https://it.wikipedia.org/wiki?curid=443233", "title": "Benito Nardone", "text": ""}
{"id": "443252", "revid": "121696549", "url": "https://it.wikipedia.org/wiki?curid=443252", "title": "Stronghold (videogioco 2001)", "text": "Stronghold \u00e8 un videogioco di strategia in tempo reale (RTS) ad ambientazione medioevale realizzato da Firefly Studios nel 2001. Rispetto al restante panorama degli RTS, si tratta di un gioco piuttosto insolito: gli aspetti di simulazione della vita all'interno delle mura di un castello prevalgono nettamente sulla strategia e sulla tattica di combattimento, che per\u00f2 \u00e8 ben incentrata sugli assedi.\nDel videogioco sono stati realizzati numerosi \"sequel\": nel 2002 \"\" (ambientato nel Medio Oriente al tempo delle Crociate, con maggiori elementi RTS tradizionali), \"Stronghold Warchest\" (contiene i primi 2 capitoli pi\u00f9 nuove mappe e personaggi), nel 2005 \"Stronghold 2\", in grafica 3D, \"Stronghold Legends\" che ha un'ambientazione in stile fantasy e nel 2009 \"Stronghold Crusader Extreme\", remake del Crusader del 2002.\nStronghold e Stronghold 2 presentano anche due espansioni (che consistono in un'aggiunta di mappe di gioco): \"Stronghold Deluxe\" e \"Stronghold 2 Deluxe\".\nNel 2011, a 10 anni dall'uscita del primo capitolo, fu pubblicato il terzo capitolo della saga: Stronghold 3.\nTrama.\nStronghold \u00e8 ambientato in un regno medievale. La storia inizia quando il re tenta di invadere un vicino nemico barbaro. L'invasione, per\u00f2, fallisce e il re viene catturato e posto sotto riscatto. Quasi immediatamente, quattro potenti lord (il Ratto, il Serpente, il Maiale e il Lupo) arrivano per dividersi il regno per se. Il giocatore \u00e8 rappresentato da un comandante giovane e inesperto, cui il padre \u00e8 stato ucciso in un'imboscata del Serpente, mentre questi si trovava in viaggio per proporre la pace con i nemici.\nIl giocatore si presenta ai servizi di Sir Longarm e Lord Woolsack, gli unici due lord rimasti leali. La campagna principale richiede di uccidere tutti e quattro i lord nemici, conquistando il regno di contea in contea (ovvero regioni), il che dovr\u00e0 comportare il completamento delle missioni della campagna militare, a ognuna delle quali corrispondente solitamente una mappa di costruzione o assedio, passando dalle operazioni militari pi\u00f9 semplici a quelle pi\u00f9 difficili. Si inizia con lo sterminare i lupi e sottomettere alcuni territori neutrali, per poi arrivare alle terre del Ratto (che verr\u00e0 ucciso dal Maiale per la sua incompetenza), poi quelle del Serpente (che viene ucciso per mano del giocatore), passando per quelle del Maiale (che viene anch'esso ucciso dal giocatore) fino a quelle del Lupo. Durante le fasi finali della conquista delle terre del Serpente, Lord Woolsack viene torturato e brutalmente ucciso dal Maiale, ma fortunatamente il Re viene liberato. Nello scontro finale, il giocatore uccider\u00e0 il Lupo di persona.\nGli anni nel quale si svolgono gli avvenimenti non sono specificati, ma la mappa mostra la progressione della storia, che nella versione italiana si svolge in Italia, a partire dal gennaio 1066 d.C., mentre quella anglosassone \u00e8 ambientata nell'Inghilterra dello stesso anno, fatto che presenta notevoli congruenze con l'invasione normanna di Guglielmo il Conquistatore.\nModalit\u00e0 di gioco.\nEsistono due modalit\u00e0 di gameplay, ovvero bellica ed economica, con relative campagne e mappe libere.\nNella modalit\u00e0 bellica il gioco viene incentrato sugli assedi (il tema principale alla base del gioco) e sulle battaglie (sempre in presenza di fortificazioni, causa la carenza di strategica di comando delle truppe).\nNella modalit\u00e0 economica, invece, il gioco \u00e8 incentrato pi\u00f9 su obiettivi economici, ma non viene trascurato l'elemento di disturbo militare (come briganti e invasioni) o terreno (come carestie e pandemie); una sotto-modalit\u00e0 di gioco economica, chiamata Costruzione Libera, permette invece di costruire il proprio insediamento, senza elementi di disturbo o attacchi, che per\u00f2 possono, a discrezione del giocatore, venire generati mediante il pulsante F1.\nModalit\u00e0 di gioco.\nIn Stronghold, il giocatore prende il ruolo del lord di un regno. L'obiettivo \u00e8 quello di creare una stabile economia ed un forte esercito per difendersi dagli invasori, e quando possibile attaccare i castelli nemici.\nPer sopravvivere, al giocatore viene richiesto di costruire un insediamento, attraverso singole costruzioni, tra cui le mura del castello. Il giocatore deve anche scegliere quali costruzioni sono vitali per il castello e quali possono essere lasciate fuori dalle mura del castello, maggiormente esposte al nemico. Le costruzioni si piazzano istantaneamente con un click, se si hanno le risorse necessarie, ma non \u00e8 possibile costruire quando il nemico \u00e8 nelle vicinanze.\nCi sono diverse opzioni per creare i soldati per difendere il castello, e per eventuali attacchi, per sconfiggere un nemico.\nI soldati sono controllati con il mouse come in un tipico gioco di strategia in tempo reale: per reclutarli occorrono popolani liberi, denaro, e armi nell'armeria appropriate al tipo di truppe scelte.\nLe unit\u00e0 civili invece sono controllate dal computer; nel momento in cui si piazza una costruzione, i popolani necessari a gestirla prendono l'aspetto di lavoratori e si recano spontaneamente al lavoro. Ad esempio, piazzando un forno, il primo popolano disponibile diventa un fornaio e ciclicamente va a prendere della farina al magazzino, la porta al forno, cuoce il pane e porta il pane al granaio.\nC'\u00e8 un solo magazzino, un solo granaio e una sola armeria, sebbene possano essere ingranditi, per cui occorre tener conto anche della loro distanza nell'organizzare gli spazi.\nPer creare una solida economia, com'\u00e8 bene raccogliere risorse, al giocatore viene richiesto anche di mantenere un buon livello di popolarit\u00e0 (espressa in punti da 0 a 100) con i suoi popolani; un livello di popolarit\u00e0 minore di 50 equivale all'abbandono del villaggio da parte dei suoi abitanti (rimarranno solo quelli che vengono mantenuti dalla popolazione che riesce a reggere il castello), e successivamente, al crollo economico. Si perde popolarit\u00e0 mantenendo tasse troppo alte, esaurendo il cibo per troppo tempo, e persino mantenendo un numero maggiore di abitanti rispetto ai posti letto disponibili (il che equivale ad un duro colpo per la popolarit\u00e0, circa un -16 ogni mese). La popolarit\u00e0 si pu\u00f2 mantenere alta (maggiore di 50) avendo le necessarie abitazioni, tasse basse o comunque sopportabili, alte razioni di cibo, molta birra, almeno due tipi diversi di cibo, e un'alta percentuale di credenti. La popolarit\u00e0 pu\u00f2 anche essere influenzata da strutture che ispirano al terrore o, al contrario, al benessere: con attrezzature per compiere torture e esecuzioni, aumenta l'efficienza del lavoro dei popolani, ma si abbassa la popolarit\u00e0 e l'efficacia dell'esercito (presumibilmente per il basso morale), mentre con parchi, statue ed edifici sacrari come cappelle, chiese e cattedrali si hanno gli effetti contrari.\nRisorse.\nNel magazzino si accumulano diversi materiali:\nNel granaio si accumula il cibo, consumato da popolani e lavoratori. Possedere almeno due tipi di alimentari \u00e8 un fattore che aumenta la popolarit\u00e0.\nL'oro \u00e8 l'unica risorsa che non va trasportata e stipata, ma ha molti utilizzi tra cui la compravendita delle altre risorse al mercato. Quali siano commerciabili dipende dalla missione in corso. Si ottiene anche dalle tasse, ma occorre ricordare che un livello eccessivo di tasse provoca danni alla popolarit\u00e0.\nInfine nell'armeria si accumulano le armi: archi, balestre, lance, mazze, spade, picche, corazze di cuoio e di metallo. Esistono anche le macchine d'assedio, ma vengono costruite direttamente sul campo dai genieri.\n\"Stronghold Deluxe\".\nStronghold Deluxe \u00e8 l'espansione ufficiale di Stronghold.\nLa struttura del gioco non \u00e8 cambiata (a parte un patch che corregge alcuni errori della prima versione), ma implementa nuove mappe della modalit\u00e0 \"Assedio\", tra cui una mappa visionaria del castello di Camelot, una ricostruzione di Monteriggioni ed altri importanti esempi di architettura militare medievale.\n\"Stronghold HD\".\nNel 2013 la piattaforma Steam rende disponibile la versione HD del gioco, implementando nuove mappe e rendendo disponibile nuove risoluzioni per gli schermi pi\u00f9 recenti. La versione HD \u00e8 presente anche su GOG.com.\nAccoglienza.\nIl gioco ha ricevuto un'accoglienza favorevole, stando alle recensioni aggregate sul sito Metacritic. Uno dei punti forti del gioco, stando alla critica, \u00e8 stata la grafica; GameSpot ha commentato che \"gli edifici sono belli, anche se non ottimi, altrettanto si pu\u00f2 dire delle unit\u00e0\", e ha aggiunto che \"le animazioni sono ben fatti.\" Il sito web IGN si \u00e8 mostrato in parziale disaccordo, dichiarando che \"le animazioni sono un po' legnose\", e ha commentato lo stato generale delle grafiche: \"non \u00e8 il gioco pi\u00f9 bello di sempre, \u00e8 abbastanza bello perch\u00e9 non vi brucino gli occhi\". GameZone le ha invece lodate altamente, dichiarando che gli ambienti sono \"meravigliosi\" e commentando le buone animazioni dei personaggi.\nGameSpot non ha avuto molto da dire sul sonoro, ma ha notato come la colonna sonora fosse \"drammatica\". GameSpy \u00e8 stata neutrale da parte del sonoro, dichiarando: \"... il sonoro \u00e8 carino, se non addirittura memorabile\", ma ha anche commentato sullo \"scarso doppiaggio\".\nNel 2001, \"Stronghold\" \u00e8 stato nominato al premio \"Miglior Strategico\" dalla \"Computer Gaming World\", premio vinto da \"\". Gli editori hanno ritenuto \"Stronghold\" \"straordinariamente creativo e unico\".\nVendite.\n\"Stronghold\" \u00e8 stato un successo commerciale, grazie al suo milione e mezzo di copie vendute in tutto il mondo nel 2004. Ha ricevuto il riconoscimento \"Silver\" dalla Entertainment and Leisure Software Publishers Association (ELSPA), per le sue 100,000 copie vendute nel Regno Unito.\nSerie.\nStronghold diede inizio alla serie omonima, composta dai seguenti titoli in ordine di pubblicazione:"}
{"id": "443256", "revid": "109882069", "url": "https://it.wikipedia.org/wiki?curid=443256", "title": "Pino Mallamo", "text": "Biografia.\nNel 1984 fu candidato e venne eletto consigliere comunale nella lista della Democrazia Cristiana.\nProveniva da un'intensa esperienza sindacale nella CISL, sindacato nel quale fu protagonista di primo piano ricoprendo a lungo la carica di segretario della provincia di Reggio Calabria.\nVenne eletto sindaco il 9 settembre 1985 e cess\u00f2 dall'incarico il 14 settembre 1987, indebolito da una polemica interna alla sua coalizione a seguito di alcune dichiarazioni sull'esistenza di un \"superpartito\" che dominava la vita cittadina, dal conseguente accesso da parte della magistratura agli atti comunali e da una serie di audizioni dell'allora commissione parlamentare antimafia. \"Pino Mallamo\" affront\u00f2 le verifiche con determinazione, ma venne messo da parte dal suo partito.\nNelle successive elezioni si candid\u00f2 nelle liste del PSDI, ma non fu eletto. In seguito venne coinvolto in un'inchiesta giudiziaria sui lavori del lungomare ammettendo parte degli addebiti. Si spense prematuramente a seguito di una grave malattia.\nNel 1986 fu anche l'artefice del salvataggio dal fallimento della squadra di calcio cittadina, la Reggina, promuovendo una sottoscrizione popolare che culmin\u00f2 con l'acquisto del titolo sportivo da parte di alcuni imprenditori reggini, tra i quali l'ex presidente Lillo Foti."}
{"id": "443258", "revid": "1872303", "url": "https://it.wikipedia.org/wiki?curid=443258", "title": "Oreste Granillo", "text": "Biografia.\nFu delegato provinciale del CONI per la provincia di Reggio Calabria e poi delegato regionale per la regione Calabria.\nFu presidente della dal 1960 al 1977.\nA lungo consigliere comunale, assessore allo sport per la Democrazia Cristiana. Il 28 novembre 1980 viene eletto sindaco, incarico che mantiene fino al 22 novembre 1982.\nCessa dall'incarico a seguito delle elezioni suppletive in tre sezioni cittadine decise dal Consiglio di Stato, in accoglimento di un ricorso di alcuni candidati del PSI, ed alla conseguente nomina di un commissario prefettizio.\nTale tornata si concluse con la sua mancata conferma a consigliere comunale. Oreste Granillo si ritir\u00f2 dalla vita politica e mor\u00ec prematuramente a seguito di una grave malattia.\nA lui venne intitolato nel 1999 l'impianto sportivo dove gioca le sue partite la , lo Stadio Oreste Granillo."}
{"id": "443263", "revid": "767487", "url": "https://it.wikipedia.org/wiki?curid=443263", "title": "Adept", "text": "Adept \u00e8 un'interfaccia grafica dell'Advanced Packaging Tool (un programma per la gestione di pacchetti software) per l'ambiente desktop KDE.\nIl programma \u00e8 sviluppato da Peter Rockai ed \u00e8 sponsorizzato da Canonical Ltd attraverso il progetto Kubuntu. Secondo lo sviluppatore, Adept \u00e8 il successore di Kapture, che una volta venne costruito per KDE. Adept comprende anche un sistema che cerca nuovi aggiornamenti, adept-updater, e un sistema di notifica nella systray, adept-notifier. Adept \u00e8 stato inserito in Kubuntu dalla versione 5.10, denominata \"Breezy Badger\".\nCon l'avvento di KDE4 anche per Adept, come per la maggior parte delle applicazioni KDE, \u00e8 iniziata la riscrittura del codice utilizzando le nuove e pi\u00f9 performanti librerie QT4. Tuttavia Adept3 non ha mai visto la luce. Arrivato a pubblicare la beta4 lo sviluppatore ha scritto sul proprio blog che non continuer\u00e0 a curare il progetto in quanto Kubuntu dalla versione 9.04 includer\u00e0 come package manager di default KPackageKit e, di conseguenza, non sponsorizzer\u00e0 pi\u00f9 il progetto Adept."}
{"id": "443270", "revid": "729019", "url": "https://it.wikipedia.org/wiki?curid=443270", "title": "Reazione via benzino", "text": "Il meccanismo di reazione via benzino, detto anche di eliminazione-addizione \u00e8 un tipico meccanismo di reazione utilizzato in chimica organica per arrivare ad una sostituzione nucleofila aromatica anche nel caso in cui il composto aromatico contenga sostituenti nucleofili molto forti. La reazione prende il nome dall'intermedio che si forma.\nUn esempio per spiegare il tipo di meccanismo \u00e8 la preparazione dell'anilina dal bromobenzene.\nNon si pu\u00f2 operare con un nucleofilo tipo NH3 perch\u00e9 risulta troppo debole vista l'assenza di sostituenti attivanti (che avrebbero portato ad una classica reazione di SN2).\nSi deve operare con un nucleofilo molto pi\u00f9 forte: l'ammoniuro di sodio.\nLa reazione procede i due stadi:\n\"1\u00ba Stadio\"\n\"2\u00ba Stadio\"\nSono possibili entrambe le strade perch\u00e9 il benzino \u00e8 molto reattivo e pu\u00f2 reagire anche con l'ammoniaca che \u00e8 il solvente di reazione. La maggior quantit\u00e0 di anilina si ottiene dalla reazione con ammoniaca poich\u00e9 questa \u00e8 presente in quantit\u00e0 elevata (nell'immagine \u00e8 contenuto un errore nella reazione con ammoniaca, non abbiamo nh2+ legato alla parte aromatica, bens\u00ec nh3+)\nUsando la \"marcatura isotopica\" (cio\u00e8 sostituedo uno degli atomi di C con l'isotopo 14C) possiamo notare su quale atomo di carbonio avviene la sostituzione:\nNon \u00e8 inoltre possibile far avvenire la reazione se le posizioni orto- rispetto all'alogeno sono occupate da altri gruppi sostituenti."}
{"id": "443271", "revid": "8897", "url": "https://it.wikipedia.org/wiki?curid=443271", "title": "Gstreamer", "text": ""}
{"id": "443272", "revid": "124900154", "url": "https://it.wikipedia.org/wiki?curid=443272", "title": "Luigi Li Gotti", "text": "Biografia.\nNato a Mesoraca (Crotone), ma vive a Roma.\nAttivit\u00e0 forense.\nLaureato in giurisprudenza, \u00e8 stato avvocato di parte civile nel processo per la strage di Piazza Fontana, ha rappresentato i familiari del maresciallo Oreste Leonardi nel processo Aldo Moro, ha tutelato la famiglia del commissario Luigi Calabresi in un lungo iter processuale, ha difeso nel processo per i fatti della Diaz a Genova, ha partecipato ai processi di strage di Capaci, via D'Amelio e degli Uffizi. Attualmente Li Gotti vive e lavora a Roma, con la sua famiglia.\nAttivit\u00e0 politica.\nA Crotone ha cominciato a fare politica alla fine degli anni sessanta nelle organizzazioni giovanili del Movimento Sociale Italiano, partito del quale \u00e8 diventato successivamente segretario di federazione e che ha rappresentato in Consiglio comunale dal 1972 al 1977. Dopo una militanza a destra pi\u00f9 che trentennale, nel 1998 esce da Alleanza Nazionale e passa, nel 2002, all'Italia dei Valori, assumendo l'incarico di Responsabile del Dipartimento Giustizia.\nDal 18 maggio del 2006 alla caduta del secondo governo Prodi \u00e8 stato sottosegretario alla Giustizia.\nCon decreto ministeriale del 31 maggio dello stesso anno \u00e8 stato delegato alla trattazione degli affari di competenza del Dipartimento per gli Affari di giustizia, relativamente alla Direzione generale della giustizia penale, e alla trattazione degli affari di competenza del Dipartimento dell'organizzazione giudiziaria, del personale e dei servizi, relativamente alla Direzione generale del personale e della formazione.\nAlle elezioni politiche del 2008 \u00e8 stato eletto Senatore nelle file dell'Italia dei Valori in Emilia-Romagna.\nTra il 2011 ed il 2012, come senatore, Luigi Li Gotti si \u00e8 occupato molto di gioco d'azzardo e di dipendenze connesse. Nel gennaio del 2012 il senatore dell'Italia dei Valori ha contestato la messa in onda di uno spot televisivo dell'AAMS che paragonava il sesso al gioco d'azzardo; l'AAMS ha quindi bloccato lo spot; ha inoltre chiesto al Governo di cambiare il regime fiscale imposto agli operatori di gioco online del Paese in modo da usare l'azzardo come risorsa per risanare le casse dello Stato italiano.\nMolte sono le iniziative di legge per le quali \u00e8 stato demandato, come membro dell'esecutivo del suo partito, a seguire i lavori in Parlamento. Tra le tante:\nApparizioni televisive.\nIl 6 gennaio 2022 Luigi Li Gotti, in qualit\u00e0 di avvocato difensore del pentito Brusca, porta il suo contributo nel talk show di Massimo Giletti su La7. Nell'occasione condivide con il pubblico alcune riflessioni personali nella puntata speciale che verte contro la mafia portata aventi da Tot\u00f2 Riina per decenni e la politica nazionale che lo aveva appoggiato."}
{"id": "443273", "revid": "1226", "url": "https://it.wikipedia.org/wiki?curid=443273", "title": "Teoria meccanica classica", "text": ""}
{"id": "443274", "revid": "1061716", "url": "https://it.wikipedia.org/wiki?curid=443274", "title": "Reroute to Remain", "text": "Reroute to Remain \u00e8 il sesto album degli In Flames, pubblicato dalla Nuclear Blast nel 2002.\nIl disco.\nMusiche scritte da Bj\u00f6rn Gelotte, Jesper Str\u00f6mblad e Anders Frid\u00e9n. Testi di Frid\u00e9n eccetto \"Reroute to Remain\" and \"Dismiss the Cynics\" scritte con la partecipazione di Helena Lindsj\u00f6."}
{"id": "443276", "revid": "1543377", "url": "https://it.wikipedia.org/wiki?curid=443276", "title": "Cherusci", "text": "I Cherusci erano una trib\u00f9 germanica che abit\u00f2 nella valle del Reno e nelle pianure e foreste della Germania nord-occidentale (tra l'attuale Osnabr\u00fcck e Hannover) tra il I secolo a.C. ed il I secolo d.C.\nTerritorio.\nAl tempo di Plinio il Vecchio, Strabone e Tacito (fine I secolo d.C.) occuparono i territori della Bassa Sassonia meridionale. Confinavano con Ampsivari, Bructeri, Marsi e Sigambri (a ovest), Catti (a sud), Cauci (a nord) e Fosi (ad est), questi ultimi caddero in disgrazia con i Cherusci dopo essere stati attaccati dai Catti.\nStoria.\nOrigini.\nPomponio Mela, nella sua \"Chorographia\", colloca gli \"Herminones\" nell'area del Golfo di Codano; secondo la \"Naturalis Historia\" di Plinio il Vecchio, gli \"Herminones\" comprendevano i Suebi (che in realt\u00e0 coincidevano con la totalit\u00e0 del popolo), gli Ermunduri, i Catti e i Cherusci (sebbene queste ultime due trib\u00f9 altri le collochino invece tra gli \"Istaevones\").\nGuerre contro i Romani sotto Augusto e Tiberio.\nEssi furono dapprima alleati e poi nemici di Roma. Furono combattuti per primi da un generale romano, il figliastro di Augusto, Druso maggiore, nel corso delle campagne militari del 12-9 a.C.. Si racconta infatti che:\nLucio Domizio Enobarbo (dal 3 all'1 a.C.) condusse una serie di campagne militari, intervenendo negli affari interni dei Cherusci (che si trovavano al di l\u00e0 del fiume Weser), ma pur non subendo una sconfitta campale, si guard\u00f2 bene dall'intraprendere nuove azioni in quelle regioni, non ancora sottomesse al dominio di Roma (1 a.C.). Per tutte queste azioni militari si merit\u00f2 gli \"ornamenta triumphalia\". Negli anni dall'1 al 3, Marco Vinicio, nominato \"legatus Augusti pro praetore\" della Gallia Comata, Germania (fino al fiume Weser) e Rezia occidentale, riusc\u00ec a sedare una grave rivolta tra i Germani, primi fra tutti i Cherusci, al termine della quale ottenne gli \"Ornamenta triumphalia de Cherusciis\".\nPi\u00f9 tardi, nel 4 d.C. fu Tiberio, il futuro imperatore, ad entrare in Germania, dove sottomise Canninefati, Cattuari e Bructeri; riacquist\u00f2 inoltre al dominio di Roma i Cherusci (popolazione a cui apparteneva Arminio). Ma i piani strategici di Tiberio prevedevano di passare il fiume \"Visurgis\" (attuale Weser) e penetrare oltre. Velleio Patercolo ricorda che \u00absi attribu\u00ec tutta la responsabilit\u00e0 di questa guerra tanto disagevole e pericolosa, mentre le operazioni di minor rischio furono affidate al suo legato, Senzio Saturnino\u00bb. Sul finire dell'anno lasci\u00f2, infine, presso le sorgenti del fiume \"Lupia\" (attuale Lippe), un accampamento legionario invernale (si tratta forse del sito archeologico di Anreppen).\nI Cherusci sono per\u00f2 ricordati, soprattutto per la loro partecipazione alla battaglia della foresta di Teutoburgo, quando un esercito di trib\u00f9 germaniche (Cherusci appunto, Bructeri, Marsi e Catti), coalizzate sotto il comando del capo dei Cherusci, Arminio, distrusse un esercito romano, posto sotti il comando di Publio Quintilio Varo (nel 9 d.C.). La battaglia ebbe luogo nei pressi dell'odierna localit\u00e0 di Kalkriese, nella Bassa Sassonia, e si risolse in una delle pi\u00f9 gravi disfatte subite dai romani: tre intere legioni (la XVII, la XVIII e la XIX) furono annientate, oltre a 6 coorti di fanteria e 3 ali di cavalleria ausiliaria.\nQuesta devastante sconfitta di fatto arrest\u00f2 l'espansione di Roma in Germania e costrinse l'impero romano, dopo alcuni anni di campagne militari condotte da Germanico, pur culminate nella vittoria romana (vedi Battaglia di Idistaviso), a ritirarsi definitivamente oltre il Reno e il Danubio. Cos\u00ec lo storico Tacito descrive il momento precedente lo scontro tra le due masse di armati ad Idistaviso:\nE ancora Tacito racconta:\nLotta tra Arminio (Cherusci) e Maroboduo (Marcomanni).\nUna volta che i Romani si ritirarono, scoppi\u00f2 la guerra tra Arminio e Maroboduo, l'altro potente capo germanico dell'epoca, re dei Marcomanni (che erano stanziati nell'odierna Boemia). Le due coalizioni si scontrarono in una battaglia campale. Nel 18, infatti, Arminio, dopo aver raggruppato sotto il suo comando numerose trib\u00f9 germaniche (come Longobardi, Semnoni, che defezionarono dalla confederazione marcomanna), mosse guerra ai Marcomanni. Arminio non pot\u00e9 contare su un certo Inguiomero, suo zio, che prefer\u00ec schierarsi dalla parte del re marcomanno per non dover rassegnarsi ad ubbidire al giovane figlio del fratello.\nSi arriv\u00f2 ad uno scontro frontale tra le due fazioni (era il 18 o 19). Contrariamente alle antiche tradizioni germaniche, ora abituati a seguire gli ordini dei loro comandanti dopo tanti anni di guerre condotte contro i Romani ed in alcuni casi dopo aver militato tra le file delle truppe ausiliarie romane, le due schiere si affrontano disposte in modo ordinato. Arminio addirittura \"\"indicava le spoglie e le armi romane, che vedeva ancora impugnate da molti\", dopo averle strappate in seguito al massacro delle legioni di Varo (battaglia della foresta di Teutoburgo). L'ex ausiliario accusava infatti Maroboduo di essere \"un satellite di Cesare, che meritava d'essere spazzato via con lo stesso furore con cui avevano eliminato Quintilio Varo\"\". Cos\u00ec racconta Tacito la battaglia:\nTiberio gli rispose che non sarebbe intervenuto in faccende interne alle popolazioni germaniche, poich\u00e9 Maroboduo stesso si era mantenuto neutrale quando nel 9 Augusto aveva richiesto il suo aiuto militare dopo la sconfitta di Varo.\nLa guerra si era pertanto conclusa con una vittoria di misura da parte di Arminio. Maroboduo fu costretto a chiedere asilo all'imperatore Tiberio poich\u00e9 un giovane nobile di nome Catualda, in passato esiliato dallo stesso Maroboduo, decise di vendicarsi e con l'inganno riusc\u00ec ad irrompere nella reggia di Maroboduo privandolo del suo regno. Tiberio, una volta venuto a sapere che Maroboduo, fuggito dal suo regno, aveva passato il Danubio e si era spinto fino nel Norico, decise di accogliere le sue richieste lasciando che lui e la sua corte potessero prender dimora a Ravenna.\nL'anno successivo, nel 19, Arminio fu assassinato da alcuni suoi sudditi, contrari al suo crescente potere: \nAl tempo di Domiziano.\nTacito che scrisse la sua \"Germania\" attorno al 98, scrisse che i Cherusci infiacchirono in una lunga pace, che gener\u00f2 per essi un maggior piacere ma anche un costante stato di insicurezza. I Cherusci che una volta erano stati chiamati \u00ab\"buoni e giusti\"\u00bb furono poi attaccati dei vicini Catti.\nSappiamo che al tempo di Domiziano (attorno all'88), il re dei Cherusci, Chariomero, venne cacciato dal suo regno dai Catti, poich\u00e9 si era dimostrato amico ed alleato dei Romani. Inizialmente riusc\u00ec a radunare un nuovo esercito ed a fare ritorno; ma pi\u00f9 tardi venne abbandonato da chi lo aveva rimesso sul trono, quando decise di inviare ostaggi ai Romani, divenendo \"cliente\" di Domiziano. Egli non garant\u00ec alcun sostegno militare ai Romani, ma ricevette denaro dagli stessi.\nIII e IV secolo.\nSembra che i Cherusci confluissero nella federazione dei Sassoni gi\u00e0 a partire dal III secolo. Si racconta ad esempio che negli anni:"}
{"id": "443277", "revid": "37401", "url": "https://it.wikipedia.org/wiki?curid=443277", "title": "Garamond (carattere)", "text": "Garamond \u00e8 il nome dato a diversi tipi di caratteri tipografici, tutti pi\u00f9 o meno riconducibili al lavoro del tipografo francese del XVI secolo Claude Garamond.\nIl Garamond \"originale\" \u00e8 un carattere \"con grazie\" di stile rinascimentale e tra i caratteri disponibili sul mercato oggi, quello pi\u00f9 somigliante all'originale del XVI secolo \u00e8 il \"Granjon\".\nIl Garamond \u00e8 uno dei caratteri pi\u00f9 usati nell'editoria.\n\u00c8 il carattere ufficialmente adottato per tutta la corrispondenza elaborata del Gruppo Ferrovie dello Stato Italiane.\nUn carattere simile al Garamond fu usato anche per stampare le cifre delle targhe automobilistiche italiane fino al 1951.\nVersioni recenti.\nSimoncini Garamond.\nNel 1958 il tipografo bolognese Francesco Simoncini realizz\u00f2 una nuova versione del carattere, denominata appunto \"Simoncini Garamond\", che divenne lo standard per molti editori italiani, fra cui Rizzoli, Feltrinelli, Einaudi (nella versione Einaudi Garamond) ecc.\nEB Garamond.\nPubblicato nel 2011 da Georg Duffner, EB Garamond \u00e8 una versione libera di Garamond, concessa in uso con licenza SIL Open Font (OFL) e disponibile su Google Fonts.\nDuffner ha basato la progettazione da un esemplare stampato di Egelnoff-Berner nel 1592, con caratteri corsivi e greci basato sul lavoro di Robert Granjon, con l'aggiunta di caratteri cirillici."}
{"id": "443283", "revid": "8897", "url": "https://it.wikipedia.org/wiki?curid=443283", "title": "Aziende", "text": ""}
{"id": "443285", "revid": "1061716", "url": "https://it.wikipedia.org/wiki?curid=443285", "title": "Soundtrack to Your Escape", "text": "Soundtrack to Your Escape \u00e8 il settimo album degli In Flames, pubblicato dalla Nuclear Blast nel 2004 e pubblicato anche in versione limitata digipak.\nQui vi \u00e8 un ulteriore cambiamento del sound degli della band raggiungendo generi di alternative rock e industrial metal.\nIl disco \u00e8 un concept album incentrato sul fuggire."}
{"id": "443286", "revid": "125721100", "url": "https://it.wikipedia.org/wiki?curid=443286", "title": ".it", "text": ".it \u00e8 il dominio di primo livello nazionale (ccTLD) assegnato all'Italia.\nLa registrazione \u00e8 permessa ad organizzazioni e privati purch\u00e9 maggiorenni che abbiano cittadinanza, residenza o sede nei paesi dello Spazio Economico Europeo (See), nello Stato del Vaticano, nella Repubblica di San Marino e nella Confederazione Svizzera.\nDall'11 luglio 2012 anche il dominio .it supporta nomi di dominio internazionalizzati.\nStoria.\nIl primo dominio .it richiesto fu quello del CNR; la domanda venne inviata il 23 dicembre 1987 e divenne attivo il 1\u00ba gennaio 1988. Il 23 dicembre 1987 IANA d\u00e0 in gestione il ccTLD al CNUCE, istituto del CNR di Pisa (ed infatti il primo nome registrato \u00e8 proprio quello del Cnuce del Cnr). Nel 1997 la delega passa all'Istituto per le Applicazioni Telematiche (IAT), sempre al CNR. di Pisa, nato dal necessario ampliamento del \"Reparto Infrastrutture Reti per la Ricerca\" (RIRR) dello stesso CNUCE.\nFin dall'inizio le policy e le norme sono state concordate con gli operatori del settore attraverso varie forme. Dal gruppo iniziale, denominato MAIL-ITA, e poi, a partire dal 1994, ITA-PE 162 (il quale tiene le proprie riunioni presso lo CSELT), si giunge nel 1998 alla costituzione della Naming Authority Italiana che fino al 2005 si occuper\u00e0 della stesura delle norme di assegnazione dei domini \".it\". Tale struttura si distingue nettamente dalla Registration Authority Italiana che svolgeva funzione di tenuta del Registro dei nomi e metteva a disposizione l'infrastruttura tecnica necessaria al mantenimento di esso, comprendendo quindi anche la gestione delle deleghe dei DNS autoritativi. La Naming Authority attua nel 1999 una \"liberalizzazione\" del ccTLD (vengono rimossi i limiti di nomi a dominio registrabili per le organizzazioni di qualunque tipo) mentre la responsabilit\u00e0 del Registro passa al direttore dell'istituto Franco Denoth.\nNel 2001 una fusione di pi\u00f9 istituti del CNR. far\u00e0 nascere l'Istituto di Informatica e Telematica, cui passer\u00e0 di conseguenza la delega. Nel 2004 viene rimosso il limite del numero di registrazioni anche per le presone fisiche. A partire dal 2005 il Registro riassume in s\u00e9 sia la funzione normativa che quella attuativa, con l'istituzione di un comitato interno (il Comitato di indirizzo), in cui sono state comprese rappresentanze degli operatori del settore. Nel 2009 il Registro del ccTLD \".it\" cambia denominazione, diventando il Registro.it, l'anagrafe dei domini a targa.it.\nIn seguito alla scomparsa di Denoth, avvenuta nell'aprile 2006, il 17 maggio 2006 la direzione dell'istituto passa pro tempore a Enrico Gregori, nel 2008 a Domenico Laforenza e attualmente \u00e8 diretto da Marco Conti.\nA partire dall'11 luglio del 2011, \u00e8 possibile registrare domini .it anche con caratteri non ASCII (NDI)."}
{"id": "443288", "revid": "19812", "url": "https://it.wikipedia.org/wiki?curid=443288", "title": "Builder pattern", "text": ""}
{"id": "443289", "revid": "19812", "url": "https://it.wikipedia.org/wiki?curid=443289", "title": "Factory method pattern", "text": ""}
{"id": "443290", "revid": "174925", "url": "https://it.wikipedia.org/wiki?curid=443290", "title": "Osiride-Dioniso", "text": "Il termine Osiride-Dioniso \u00e8 usato da alcuni storici della religione per indicare un gruppo di divinit\u00e0 adorate nella zona del Mar Mediterraneo nei secoli antecedenti all'era cristiana. \u00c8 stato discusso il fatto che queste divinit\u00e0 fossero strettamente collegate e condividessero molte caratteristiche, soprattutto il fatto di essere divinit\u00e0 maschili, parzialmente umane e collegate con un ciclo di vita, morte e rinascita.\nSincretismo antico.\nOsiride e Dioniso sono stati equiparati sin dal V secolo a.C. dallo storico Erodoto (si veda l'\"Interpretatio graeca\"). In epoca tardo antica, alcuni pensatori gnostici e neoplatonici hanno allargato questa equazione sincretista fino ad includere Aion, Adone, Attis, Mitra e altri d\u00e8i delle religioni misteriche. Il termine composto Osiride-Dioniso viene trovato all'inizio del primo secolo d.C., per esempio nell\"'Aegyptiaca\" di Ecateo di Abdera e nei lavori di Leone di Pella.\nCon la crescita della cristianit\u00e0 alcuni polemisti pagani sostennero che le narrazioni relative a nascita e risurrezione di Cristo fossero rifacimenti della storia di Dioniso e di altri dei similari. Gli apologeti del Cristianesimo, quali Giustino controbatterono che, al contrario, questi culti misterici erano delle degenerazioni delle profezie bibliche in merito al messia ebraico, bench\u00e9 n\u00e9 Osiride n\u00e9 Dioniso abbiano molte somiglianze con tali profezie.\nEbrei quali Filone di Alessandria osservarono delle somiglianze e postularono che i religiosi pagani avessero preso in prestito le loro religioni da quella ebraica, cosa improbabile visto che lo stesso Ebraismo potrebbe aver ricevuto influenze da Induismo e Zoroastrismo e forse anche da altre pratiche religiose con origini antecedenti al primo (a tale proposito vedere anche ipotesi documentale).\nEra moderna.\nNel diciannovesimo secolo, l'idea di un culto pan-mediterraneo di un dio che muore e rinasce fu usata da Alexander Hislop nel suo trattato anti-cattolico \"The Two Babylons\". Hisplop argomentava che il cattolicesimo apostolico romano non sarebbe stato basato sul racconto biblico bens\u00ec sui culti pagani della dea madre e il suo figlio sofferente (ad es. Cibele ed Attis). Autori pi\u00f9 tardi, quali Peter Gandy e Timothy Freke, estesero questa linea di ragionamento includendo, oltre alla religione cattolica, la cristianit\u00e0 in generale. Nel loro testo \"The Jesus Mysteries\" si sostiene che Cristo non sarebbe stato una figura storica, ma piuttosto una figura mitica, concepita nello stesso solco pan-mediterraneo che avrebbe dato vita ai culti di Osiride, Dioniso e altre figure similari. Queste tesi, in ogni caso, sono rimaste minoritarie nella cultura storica cristiana. D'altra parte degli accademici accettano alcuni, pi\u00f9 limitati, meticciati pagani-cristiani, quali l'iconografia di Orfeo e Mitra applicate a Cristo nella prima arte cristiana."}
{"id": "443292", "revid": "19812", "url": "https://it.wikipedia.org/wiki?curid=443292", "title": "Lazy initialization pattern", "text": ""}
{"id": "443294", "revid": "19812", "url": "https://it.wikipedia.org/wiki?curid=443294", "title": "Singleton pattern", "text": ""}
{"id": "443295", "revid": "767487", "url": "https://it.wikipedia.org/wiki?curid=443295", "title": "Tricholomataceae", "text": "\"Tricholomataceae\" (Fayod) R. Heim ex Pouzar, Cesk\u00e1 Mykologie 37: 175 (1983).\nAlle Tricholomataceae appartengono specie di funghi molto eterogenee tra loro e pertanto i caratteri di questa Famiglia sono molto generici.&lt;br&gt;\nLe caratteristiche principali possono essere riassunte come segue.\nDescrizione.\nLe \"Tricholomataceae\" sono funghi spesso poco consistenti.\nCappello.\nIn genere poco consistente, anche se non sempre.\nLamelle.\nDiseguali, si innestano sul gambo in vario modo.\nGambo.\nSpesso pieno.\nCarne.\nSovente bianca e compatta.\nSpore.\nColorate oppure bianche, ornate o lisce, globose, ellissoidali o fusiformi.\nCommestibilit\u00e0.\nInteressante. Questa famiglia annovera specie di particolare interesse alimentare, come ad esempio \"Calocybe gambosa\", \"Clitocybe geotropa\", \"Laccaria laccata\", \"Lepista nuda\" e \"Tricholoma terreum\".\nGeneri di Tricholomataceae.\nIl genere tipo \u00e8 \"Tricholoma\" (Fr.) Staude, altri generi che appartengono alla famiglia sono:\nGalleria d'immagini.\nVengono qui di seguito esposte alcune specie in rappresentanza dei rispettivi generi."}
{"id": "443296", "revid": "1745361", "url": "https://it.wikipedia.org/wiki?curid=443296", "title": "Meirchion Meirionydd", "text": "Era figlio del figlio di Cunedda Wledig, Typipion. Quest'ultimo mor\u00ec alcuni anni prima che Cunedda migrasse a sud dal Manau Gododdin. Tocc\u00f2 quindi a Meirchion combattere al posto del padre contro gli invasori irlandesi. \nMeirchion regn\u00f2 con saggezza per molti anni ed ebbe tre figli: Cadwaladr, Cadwallon e Bleiddud. La dinastia dur\u00f2 per molti anni, anche se come dipendente del Gwynedd."}
{"id": "443297", "revid": "1745361", "url": "https://it.wikipedia.org/wiki?curid=443297", "title": "Cadwaladr ap Meirchion", "text": "Non si conosce praticamente nulla su questo figlio di Meirchion, ma di certo fu un contemporaneo di re Art\u00f9 (tardo V secolo). \nAlla sua morte, sul trono sal\u00ec il figlio Gwrin Farfdrwch."}
{"id": "443298", "revid": "1543377", "url": "https://it.wikipedia.org/wiki?curid=443298", "title": "Come Clarity", "text": "Come Clarity \u00e8 l'ottavo album degli In Flames, pubblicato dalla Nuclear Blast nel 2006. Inizialmente avrebbe dovuto intitolarsi \"Crawl Through Knives\" ed uscire nell'estate o nell'autunno del 2005. Le stime ritengono abbia venduto 284.000 copie in tutto il mondo. Il singolo \"Take This Life \" \u00e8 stato inserito nel videogioco . L'album \u00e8 stato eletto come \"miglior album svedese del decennio\" dai lettori di Aftonbladet con il 26% dei voti."}
{"id": "443300", "revid": "181699", "url": "https://it.wikipedia.org/wiki?curid=443300", "title": "Re di Cartagine", "text": "La seguente lista di re di Cartagine \u00e8 trasmessa dagli storici greci.\nQuestione.\nCartagine era governata da suffeti mentre in precedenza, fino al VII secolo a.C., era soggetta alla dipendenza da Tiro.\nI primi suffeti erano di potere regio, come Malco (in fenicio letteralmente \u00abre\u00bb), fino al V secolo a.C., quando vennero istituiti due suffeti con carica a vita.\nDal III secolo a.C. i suffeti prendono carica annuale, e vengono sostituiti da nuovi o da loro stessi.\nGli storici greci si riferiscono ai suffeti cartaginesi come \"re\"."}
{"id": "443301", "revid": "1452073", "url": "https://it.wikipedia.org/wiki?curid=443301", "title": "Malonato di etile", "text": "Il malonato di etile, o malonato di dietile, dietilmalonato, \u00e8 l'estere dell'acido malonico e dell'etanolo.\nA temperatura ambiente si presenta come un liquido incolore dall'odore caratteristico di mela. In natura si trova nell'uva e nelle fragole; trova impiego nella sintesi dei barbiturati, delle vitamine B1 e B6 e di diversi aromi artificiali.\n\u00c8 una molecola interessante per la sintesi organica, su di essa si basa la sintesi malonica, ovvero il processo di sintesi di derivati dell'acido acetico.\nGli esteri dell'acido malonico si prestano a tale sintesi per via della relativamente alta acidit\u00e0 degli atomi di idrogeno del gruppo -CH2- centrale. Una base sufficientemente forte (si ricorre spesso all'etossido di sodio) \u00e8 infatti in grado di rimuovere uno dei due atomi di idrogeno andando a formare un anione stabilizzato dalla risonanza con i due gruppi carbonile vicini.\nL'anione cos\u00ec ottenuto pu\u00f2 agire da nucleofilo in reazioni di sostituzione o addizione."}
{"id": "443302", "revid": "2175", "url": "https://it.wikipedia.org/wiki?curid=443302", "title": "Malonato di dietile", "text": ""}
{"id": "443303", "revid": "1714743", "url": "https://it.wikipedia.org/wiki?curid=443303", "title": "Luigi I d'Angi\u00f2", "text": "Biografia.\nLuigi partecip\u00f2 alla Battaglia di Poitiers (1356), combattendo nel battaglione comandato dal fratello Carlo V di Francia, il delfino. Combatterono entrambi duramente ma nel mezzo del conflitto si diedero alla fuga, evitando la cattura da parte degli Inglesi. Il re Giovanni II e Filippo detto \"l'Ardito\", fratello pi\u00f9 giovane di Luigi, furono invece fatti prigionieri da Edward di Woodstock \"il Principe nero\". Le condizioni del riscatto e la pace tra Francia e Inghilterra furono sancite dal Trattato di Br\u00e9tigny, firmato il 24 ottobre 1360.\nNel frattempo, il 9 luglio 1360, Luigi aveva sposato Maria di Blois-Ch\u00e2tillon o di Bretagna, figlia di Carlo di Blois-Ch\u00e2tillon, duca di Bretagna e di Giovanna di Penthi\u00e8vre, che gli port\u00f2 in dote la citt\u00e0 di Guisa.\nAlcune clausole del trattato di Br\u00e9tigny stabilirono la consegna di 40 ostaggi di estrazione nobile a garanzia del pagamento del riscatto. Luigi, che gi\u00e0 era duca d'Angi\u00f2, venne inserito in questo gruppo di ostaggi e salp\u00f2 per l'Inghilterra, assieme al fratello Giovanni, nel corso del 1361. Ma la Francia non era in buone condizioni economiche e pertanto molte rate del debito furono pagate in ritardo. Come conseguenza, Luigi rimase prigioniero per un tempo molto pi\u00f9 lungo rispetto ai mesi previsti. Per il fatto che non gli era stato permesso di portarsi la moglie appresso, pur essendo trattato bene, prov\u00f2 a negoziare il suo rilascio in una trattativa riservata con Edoardo III d'Inghilterra e, non avendo ottenuto l'esito sperato, mentre suo padre trattava il suo rilascio, nel 1363, Luigi venne meno alla parola data e fugg\u00ec. Al suo ritorno in Francia per lo scorretto comportamento che costrinse Giovanni a ritornare in Inghilterra per riacquistare l'onore perduto.\nNel 1365, Luigi col fratello Giovanni, and\u00f2 ad Avignone a presenziare all'incontro tra papa Urbano V e l'imperatore Carlo IV, che era suo zio, e che, scortato da Amedeo VI di Savoia, si recava ad Arles per essere incoronato, il 4 giugno, re del regno di Arles dall'arcivescovo della citt\u00e0.\nLuigi prese parte attiva alla guerra dei cent'anni, combattendo in diverse occasioni accanto al connestabile Bertrand du Guesclin.nello stesso periodo fu vicino alla corte papale di Avignone, divenendone un finanziatore.\nDopo la morte di Carlo V nel 1380 divenne reggente, assieme ai fratelli, Giovanni e Filippo e a Luigi II di Borbone, per conto del nipote minorenne Carlo VI di Francia. Luigi ottenne la nomina a reggente unico per pochi mesi, sino al 4 novembre 1380, quando Carlo VI fu incoronato. Poi resse, essendone stato eletto presidente, il consiglio della Corona, composto da 12 membri della casa reale, che lasci\u00f2 nelle mani del fratello Filippo nel corso del 1381.\nNel corso del 1380, intanto Luigi era stato adottato e nominato erede al trono dalla regina Giovanna I di Napoli, dato che costei non aveva eredi diretti ed era in urto col cugino, Carlo di Durazzo, che era stato indicato come erede prima di Luigi.Nel corso del 1381, mentre Luigi era ancora impegnato col consiglio della Corona, Carlo di Durazzo, sconfitto, nel mese di giugno, il marito di Giovanna, Ottone IV di Brunswick ad Anagni, il 26 luglio 1381 entr\u00f2 in Napoli e mise sotto assedio il Maschio Angioino, dove la regina si era rifugiata. Giovanna, in agosto si arrese, venne imprigionata nella fortezza di Muro Lucano, dove alcuni mesi dopo fu fatta uccidere.\nDopo essere stato incoronato ad Avignone dall'antipapa Clemente VII, Luigi d'Angi\u00f2, ora conte di Provenza, che aveva l'appoggio dell'antipapa, del re di Francia e di Gian Galeazzo Visconti, nella primavera del 1382, con le risorse finanziarie di cui si era appropriato durante la reggenza, appront\u00f2 un corpo di spedizione, assieme al conte Amedeo VI di Savoia, per entrare in Italia e ristabilire l'ordine dinastico voluto dalla defunta regina. La spedizione si risolse con un nulla di fatto e lo scontro fra i rivali non si consum\u00f2 mai: il 1\u00ba marzo 1383, colto da malattia, Amedeo VI moriva in Molise, mentre, il 20 settembre del 1384, Luigi d'Angi\u00f2, raggiunta la Puglia, mor\u00ec a Bisceglie, a seguito delle ferite riportate in combattimento contro i durazzesi nel sacco di Bisceglie avvenuto il 13 settembre 1384.Il suo corpo venne sepolto nel tempietto di San Ludovico inglobato successivamente nella chiesa di San Luigi a Bisceglie.\nAlla sua morte lasci\u00f2 il suo preteso diritto al trono di Napoli in eredit\u00e0 al figlio Luigi II d'Angi\u00f2, mentre Carlo III si consacr\u00f2 legittimo re di Napoli, instaurando sul trono il ramo degli Angi\u00f2-Durazzo.\nDiscendenza.\nLuigi da Maria ebbe tre figli:"}
{"id": "443306", "revid": "1745361", "url": "https://it.wikipedia.org/wiki?curid=443306", "title": "Gwrin Farfdrwch", "text": "Presumibilmente portava una barba ordinata. Goffredo di Monmouth lo retrodata nel tempo, facendolo diventare uno dei re leggendari della Britannia, Gurguit Barbtruc. Gwrin avrebbe condotto una campagna vittoriosa contro i \"danesi\" (probabilmente, per\u00f2, si trattava di invasori sassoni). (presumibilmente raiders del Saxon). Spos\u00f2 Marchell, figlia, di Brychan Brycheiniog, primo sovrano del Brycheiniog (inizi del VI secolo).\nAlla sua morte, sarebbe stato sepolto a Caer-Legeion-guar-Uisc (Caerleon). Gli successe il figlio Gwyddno Garanhir."}
{"id": "443309", "revid": "8381", "url": "https://it.wikipedia.org/wiki?curid=443309", "title": "Sh\u014dnen-ai", "text": ""}
{"id": "443310", "revid": "1649409", "url": "https://it.wikipedia.org/wiki?curid=443310", "title": "Juv\u00e9nal Habyarimana", "text": "\u00c8 stato il Presidente del Ruanda dal 1973 fino al 1994 quando l'aereo su cui viaggiava fu abbattuto da un missile terra-aria di origine ignota. Il suo assassinio diede inizio a indicibili violenze nel Paese, che da aprile a luglio 1994 fu sconvolto da un genocidio che vide protagoniste le due principali etnie, gli Hutu e i Tutsi.\nLa carriera politica.\nIl 5 luglio 1973, quando era ministro della difesa, Habyarimana depose con un colpo di Stato l'allora presidente Gr\u00e9goire Kayibanda e assunse la carica di presidente del paese. Habyarimana fu il leader del Movimento Repubblicano Nazionale per la Democrazia e lo Sviluppo.\nLe prime contestazioni.\nNegli anni Novanta, iniziarono le prime contestazioni contro Habyarimana da parte del Fronte Patriottico Ruandese (RPF), formato in maggioranza da Tutsi ritornati dal loro esilio in Uganda.\nIl 6 aprile 1994 il suo jet privato fu abbattuto, nell'attentato persero la vita assieme a lui anche il presidente del Burundi, Cyprien Ntaryamira ed altre persone. I rottami dell'aereo si sparsero nelle vicinanze dell'aeroporto della capitale, Kigali.\nA seguito della morte del presidente, il principale movimento Hutu, \"Potere Hutu\", accus\u00f2 dell'attentato il principale leader politico Tutsi, Paul Kagame, ma secondo altri (tra cui membri dell'RPF) ad attentare alla vita del presidente furono gli stessi movimenti Hutu, che avevano mal sopportato le aperture del presidente Habyarimana verso la minoranza Tutsi. Ad ogni modo, malgrado un'inchiesta francese (l'aereo su cui viaggiava il presidente era transalpino), la verit\u00e0 \u00e8 ancora lontana dall'essere svelata.\nL'inizio delle violenze.\nImmediata conseguenza dell'attentato, fu l'esplosione di un indicibile odio etnico, sociale e politico, che vide come protagonisti gli esponenti Hutu che, armatisi a dovere nei mesi precedenti, iniziarono una sistematica eliminazione della popolazione Tutsi, eliminazione che fu resa ancora pi\u00f9 \"semplice\" dalle carte di riconoscimento che indicavano l'etnia delle persone. Coloro che avevano scritto \"Tutsi\", venivano uccisi con ogni mezzo; armi da fuoco, maceti e sevizie. Fu cos\u00ec che si consum\u00f2 il genocidio del Ruanda, che in meno di tre mesi cost\u00f2 la vita a quasi un milione di persone, in maggioranza appartenenti all'etnia Tutsi.\nMisteri sulla sua morte.\nDopo la morte del presidente, la moglie, Agathe Habyarimana fu evacuata dalle truppe francesi e messa in salvo. Controversa \u00e8 la figura di questa donna, che aveva una grande influenza sul marito e sulla politica ruandese. Secondo alcuni, potrebbe aver avuto un ruolo primario nell'attentato contro il marito, considerando anche il fatto che decise di non partire insieme a lui in quel viaggio che si sarebbe dimostrato fatale.\nAd ogni modo, responsabili ed eventuali mandanti sono ancora a piede libero e sull'omicidio Habyarimana versa ancora una fitta nebbia. \nQuando il presidente hutu Juv\u00e9nal Habyarimana ha firmato un accordo di pace per la condivisione del potere con l'RPF, gli estremisti hutu hanno iniziato a ipotizzare se il presidente stesso fosse diventato un complice. A marzo, quando Kangura pubblic\u00f2 il titolo \"HABYARIMANA MORIR\u00c0 A MARZO\", l'articolo spiegava che gli assassini sarebbero stati hutu acquistati dagli scarafaggi (membri dell'RPF)."}
{"id": "443313", "revid": "775372", "url": "https://it.wikipedia.org/wiki?curid=443313", "title": "America Oggi (periodico)", "text": "America Oggi \u00e8 un quotidiano in lingua italiana edito negli Stati Uniti d'America.\nStoria.\nLe origini del quotidiano sono da ricercare nello storico giornale in lingua italiana \"Il progresso italo-americano\". Quando nel 1988 \"Il progresso italo-americano\" licenzi\u00f2 tutti i dipendenti iscritti ai sindacati una parte di questi decise, con mezzi propri, di dar vita ad un nuovo quotidiano.\n\"America Oggi\" nacque il 14 novembre del 1988 e nella primavera dell'anno successivo \"Il progresso italo-americano\" cess\u00f2 le pubblicazioni per cui \"America Oggi\" rimase come unico quotidiano in lingua italiana negli Stati Uniti.\nNel corso degli anni \"America Oggi\" \u00e8 cresciuto e la propriet\u00e0 \u00e8 rimasta a 20 dei soci fondatori tramite Il Gruppo Editoriale Oggi Inc. di Norwood (New Jersey). Andrea Mantineo \u00e8 il presidente del gruppo editoriale ed il direttore responsabile del quotidiano. Nel 2008 America Oggi ha cambiato sede trasferendosi al 475 Walnut Street a Norwood, New Jersey 07648.\nDiffusione e contenuti.\n\"America Oggi\" \u00e8 diffuso principalmente nell'area di maggior concentrazione di italo-americani nel nordest degli Stati Uniti da Boston a Philadelphia. L'area di maggior diffusione resta la grande zona metropolitana di New York (New York-Connecticut e New Jersey), dove \u00e8 distribuito in oltre duemila edicole.\nOltre alla sezione generale dedicata alle notizie dall'Italia e dal mondo il quotidiano dedica ampio spazio alle notizie dagli Stati Uniti e agli avvenimenti della comunit\u00e0 italo-americana. Il sindaco di New York Michael Bloomberg e il governatore dello stato di New York, Andrew Cuomo firmano una rubrica per il quotidiano, cos\u00ec come in passato hanno fatto i loro predecessori Rudolph Giuliani e Mario Cuomo. Nell'edizione domenicale c'\u00e8 Oggi7, settimanale di approfondimento del quotidiano.\n\"America Oggi\" ha 40 dipendenti, di cui 18 giornalisti ed ha una diffusione di circa 30.000 copie nei giorni infrasettimanali e di circa 40.000 la domenica (dati 1996 per la diffusione)."}
{"id": "443314", "revid": "1516566", "url": "https://it.wikipedia.org/wiki?curid=443314", "title": "Federico Zuccari", "text": "Biografia.\nNacque da nobile famiglia a Sant'Angelo in Vado nel Ducato d'Urbino, dal pittore Ottaviano de Zucharellis, cognome poi mutato in Zuccaro nel 1569, e da Antonia Neri. Fu il terzo figlio degli otto nati dal loro matrimonio: Taddeo, Bartolomea, Federico, Iacopo, Lucio, Maurizio, Aloysio, Marco Antonio.\nLa sua carriera come pittore \u00e8 documentata dal 1550, quando si trasfer\u00ec a Roma nella bottega di suo fratello maggiore Taddeo Zuccari, gi\u00e0 affermato pittore nell'Urbe. Federico inizi\u00f2 quasi per caso, in quanto suo padre lo aveva condotto a Roma dal fratello per avviarlo agli studi di giurisprudenza. Taddeo invece vista la sua grande predisposizione per la pittura e il disegno lo tenne con s\u00e9 nel suo laboratorio dove crebbe artisticamente.\nTra il 1563 e il 1565 fu attivo a Venezia presso la famiglia Grimani di Santa Maria Formosa. Durante il suo periodo veneziano, viaggi\u00f2 a fianco di Palladio nel Friuli. Il 14 ottobre 1565 venne accettato nell'Accademia del Disegno a Firenze. Ader\u00ec successivamente alla Compagnia di San Giovanni di Terrasanta, a cui gi\u00e0 suo fratello Taddeo era stato associato dal 17 novembre 1560. Il 29 dicembre 1573 Federico ne divenne poi il primo reggente a vita, carica ricoperta in futuro solo da Antonio Canova. Nel 1592 redasse i fondamenti dello statuto dell'Accademia di San Luca a Roma, della quale divenne Principe nel 1593.\nFra i primi lavori, in assistenza al fratello, prese parte al completamento delle decorazioni del casino di papa Pio IV e della Villa Farnese di Caprarola.\nAltre opere furono:\nZuccari fu richiamato anche a Roma da papa Gregorio XIII per continuare la decorazione della Cappella Paolina in Vaticano, iniziata da Michelangelo, e per rifare gli affreschi della Sala dei Chiaroscuri. Visit\u00f2 Bruxelles, dove realizz\u00f2 una serie di cartoni per arazzi. Nel 1574 era in Inghilterra, dove ricevette la commissione di alcuni importanti ritratti, come quello della regina Elisabetta I, di Maria Stuarda, di sir Nicholas Bacon, sir Francis Walsingham e altri. Un altro quadro dello stesso periodo dovrebbe essere un\"Allegoria della Calunnia\", ispirata alla descrizione di Luciano di Samosata di un'opera di Apelle.\nDipinse il ritratto di \"Uomo con due cani\", oggi a Palazzo Pitti, e il \"Cristo morto e angeli\" nella Galleria Borghese di Roma. Nel 1585 accett\u00f2 l'offerta di Filippo II di Spagna per decorare il nuovo Escorial per un salario annuale di 2.000 corone. I lavori si protrassero dal gennaio 1586 alla fine del 1588, quando fece ritorno a Roma, lasciando l'incarico a Pellegrino Tibaldi. Nel 1595 fond\u00f2 con l'approvazione di papa Sisto V l'Accademia di San Luca, della quale fu il primo Principe. Fra i suoi primi studenti vi fu Bartolomeo Carducci.\nA Firenze, Federico Zuccari visse in quella che era stata la casa di Andrea del Sarto, attiguamente alla quale fece erigere un bizzarro palazzetto di sua ideazione, il Palazzo Zuccari, dove affresc\u00f2 le lunette con scene di vita quotidiana rappresentandovi s\u00e9 stesso e la sua famiglia. I suoi buoni rapporti con i parenti Fioravanti di Guffaia, ben considerati alla corte del Granduca di Toscana, contribuirono a fargli ottenere l'incarico dell'affresco della cupola di Santa Maria del Fiore.\nFederico Zuccari convol\u00f2 a nozze in Urbino con Francesca Genga, figlia di Raffaele, pittore della celebre dinastia che diede i natali al progettista del Palazzo Ducale di Urbino, Girolamo Genga. Da questo matrimonio nacquero sette figli: Ottaviano il 15 maggio 1579, pittore, scrittore, dottore in Giurisprudenza e podest\u00e0 a Bologna nel 1625; Isabella 2 luglio 1581; Alessandro Taddeo 1584; Orazio 1585; Cinzia 1590; Laura 1592; Gerolamo 1593.\nCome il contemporaneo Giorgio Vasari, anche lo Zuccari si dedic\u00f2 alla critica artistica e alla storiografia. Nel 1604 viene pubblicato a Pavia (dove proprio in quell'anno affresc\u00f2 insieme a Cesare Nebbia il salone del Collegio Borromeo) il suo libro \" Origine et Progresso dell'Academia del Dissegno, De Pittori, Scultori e Architetti di Roma\". Nel 1605 pubblica a Mantova \"Lettera a Principi et Signori Amatori del Dissegno, Pittura, Scultura et Architettura, scritta dal Cavaglier Federico Zuccaro, nell'Accademia Insensata con un lamento della Pittura, opera dell'istesso\". Nel 1607 a Torino pubblica la sua opera ritenuta pi\u00f9 importante: \"L'Idea d\u00e9 Pittori, Scultori et Architetti\". Scrisse anche come cronista dei suoi innumerevoli viaggi per l'Europa e per l'Italia. Celebre i suoi \"Passaggio per l'Italia con la dimora di Parma\" (1608) e \"Passata per Bologna e Ferrara\" (1609). Riguardo alla sua bravura scrissero: \u00ab\"Zuccaro la tua penna \u00e8 cos\u00ec dotta, quanto sia dotto il tuo pennel nel proprio vanto; anzi l'un l'altro accenna, Che, con mirabil'arte\"\u00bb.\nConvinto accademico e anti-naturalista, ritenne inaccettabile quanto indecorosa la pittura di Caravaggio.\nNel 1588 ottenne un titolo nobiliare e un'alta pensione annua dal re Filippo II di Spagna di cui fu pittore di corte dal 1585 al 1588. Ritornato in Italia nel 1591, il Senato di Roma gli concede Cittadinanza e Patriziato estendibile con i relativi privilegi ai discendenti. Poco prima della morte ottenne il titolo di cavaliere. Giunto gravemente ammalato in Ancona il 19 luglio 1609, ospite in casa di Marco Jovitta, ebbe tempo di dettare le sue ultime volont\u00e0 alla presenza del notaio Mondelci, dichiarando la sua et\u00e0 settant'anni; dispose inoltre lo svolgimento del suo funerale. Mor\u00ec il 20 luglio 1609 e con solenne cerimonia fu sepolto dai frati agostiniani nel loro convento di Ancona, nella tomba di famiglia del suo amico mercante anconetano Marco Jovitta.\nOpere.\n\"Il passaggio per l'Italia\", a cura di A. Ruffino, La Finestra editrice, Lavis 2007 ISBN 978-88-88097-74-9 "}
{"id": "443316", "revid": "36426", "url": "https://it.wikipedia.org/wiki?curid=443316", "title": "Federigo Zuccari", "text": ""}
{"id": "443317", "revid": "36426", "url": "https://it.wikipedia.org/wiki?curid=443317", "title": "Federico Zuccaro", "text": ""}
{"id": "443318", "revid": "36426", "url": "https://it.wikipedia.org/wiki?curid=443318", "title": "Federigo Zuccaro", "text": ""}
{"id": "443319", "revid": "287204", "url": "https://it.wikipedia.org/wiki?curid=443319", "title": "Elisabetta I", "text": ""}
{"id": "443320", "revid": "1610933", "url": "https://it.wikipedia.org/wiki?curid=443320", "title": "La Parrocchietta", "text": "La Parrocchietta \u00e8 un'area urbana moderna della Roma periferica, facente parte del suburbio Portuense e amministrato dal Municipio Roma XI.\nLa zona, situata su una collina fra le vicine zone di Casaletto e Trullo, era un tempo una collina abitata isolata e tranquilla, mentre oggi \u00e8 collegata con l'EUR tramite il viale Isacco Newton.\nIl nome \"Parrocchietta\" potrebbe derivare dalla Torre della Parrocchietta (torre ottocentesca) situata in viale Newton.\nAssetto urbanistico.\nLa Parrocchietta si articola lungo via San Pantaleo Campano, la strada principale, ed \u00e8 inserita in un'area verde protetta, la Riserva naturale della Valle dei Casali. Questa situazione si riflette sul particolare assetto urbanistico del quartiere: le strade sono tutte strette e spesso ad unico senso di marcia e mostrano, accanto a complessi condominiali degli anni settanta, alternarsi di ville, case popolari e, soprattutto, di alcuni casali, in parte ristrutturati ed adibiti ad abitazione, in parte diroccati.\nSulla via Portuense fu eretto nel 1923 un monumento in memoria dei caduti nella guerra 1915-18 della Parrocchietta e della Magliana. Nel 1992, a causa dei grandi lavori sulla via Portuense, la bella scultura in bronzo di Torquato Tamagnini raffigurante una Vittoria dolente, fu spostata dalla sede originale e ricollocata in via Palmieri.\nTrasporti.\nIn passato collegata solo da linee di autobus lungo le vicine via Portuense, via del Trullo e viale Isacco Newton, da pochi anni la zona \u00e8 attraversata dalla linea dell'Atac 711, che per\u00f2, data la difficoltosa accessibilit\u00e0 delle strade, percorre, in un solo senso, solo met\u00e0 della strada principale.\nLa stazione metro pi\u00f9 vicina \u00e8 EUR Magliana (Linea B), distante per\u00f2 qualche chilometro.\nMeno distanti sono le stazioni di Magliana e di Villa Bonelli della linea ferroviaria FR1.\nStrutture.\nHa sede nel quartiere l'emittente romana Ies, che ha preso il posto di Telesalute, i cui studi televisivi si trovano nel park hotel Blanc et Noir.\nLuoghi importanti sono la scuola elementare \"Gino Capponi\" e la parte commerciale.\nPoco prima della \u00e8 stato collocato ."}
{"id": "443323", "revid": "767487", "url": "https://it.wikipedia.org/wiki?curid=443323", "title": "Buzzcocks", "text": "I Buzzcocks sono stati un gruppo musicale punk rock formatosi a Manchester nel 1975 e riconosciute come una delle formazioni pi\u00f9 importanti della scena Punk della fine degli anni settanta, e ritenuti degli innovatori del genere punk poich\u00e9 furono fra i fondatori del pop punk insieme ai Ramones; i loro testi affrontavano tematiche ancora tab\u00f9 per l'epoca come il sesso e le droghe, allontanandosi dalle tematiche pi\u00f9 strettamente politiche che caratterizzarono altre formazioni del periodo come Clash e Sex Pistols. La band \u00e8 particolarmente nota per alcuni singoli come \"Ever Fallen in Love?\", fra i loro brani pi\u00f9 noti e pi\u00f9 volte riproposto come cover da altre band.\nIl nome deriva dallo slang di Manchester, in particolare dalla parola cock (che significa \"giovanotto\") e dall'uso in un serial televisivo degli anni settanta \"Rock Follies\", il cui tormentone era la frase \"that's the buzz, cocks\" (lett. questo \u00e8 la voce che gira, ragazzi).\nBiografia.\nGli inizi e il successo (1975-1979).\nLa band si forma nel 1975 dal chitarrista/cantante Pete Shelley (vero nome Peter McNeish) e dal cantante Howard Devoto (vero nome Howard Trafford), entrambi studenti al \"Bolton Institute of Technology\" (attualmente University of Bolton). I due condividevano comuni interessi, come la musica elettronica, Brian Eno, e soprattutto il proto punk americano dei primi anni '70 costituito da gruppi come The Stooges e The Velvet Underground. Alla fine del 1975, Shelley e Devoto ingaggiarono un batterista formando cos\u00ec il primo embrione dei futuri Buzzcocks, in una formazione che non riusc\u00ec comunque a effettuare alcun concerto e che infatti si sciolse in poco tempo.\nDopo aver letto la recensione sui giornali della prima esibizione dal vivo dei Sex Pistols, Shelley e Devoto decisero di spostarsi a Londra per vedere i Sex Pistols al concerto del febbraio 1976. Dopo aver visto il concerto, Shelley e Devoto decisero di lavorare affinch\u00e9 potessero suonare come gruppo spalla dei Pistols al concerto che si sarebbe tenuto a Manchester nel giugno 1976. Gli altri musicisti impedirono tuttavia alla band di suonare, anche perch\u00e9 Shelley e Devoto non riuscirono a trovare altri musicisti in tempo per l'esibizione della band di Johnny Rotten. Solo quando vennero reclutati il bassista Steve Diggle e il batterista John Maher, i Buzzcocks poterono aprire il concerto per la seconda tappa dei Pistols a Manchester, nel luglio 1976. Una breve clip di quest'esibizione, con Devoto alla voce, apparve nel documentario \"Punk: Attitude\" diretto da Don Letts.\nAlla fine del 1976 la band aveva gi\u00e0 registrato un EP composto da quattro brani, \"Spiral Scratch\" con la loro etichetta \"New Hormones\", diventando probabilmente la prima band punk a realizzare e pubblicare i propri lavori con una casa discografica indipendente. Prodotto da Martin Hannett, l'EP, nonostante la qualit\u00e0 di registrazione piuttosto scarsa, mostra un sound ripetitivo e molto energetico. I brani, completamente riarrangiati, compariranno nuovamente nel loro primo album \"Another Music in a Different Kitchen\".\nDopo pochi mesi, Devoto lasci\u00f2 il gruppo e, dopo un anno, cre\u00f2 la band Magazine. Pete Shelley continu\u00f2 come cantante al posto di Devoto. Lo stile di canto di Shelley, piuttosto melodico e con tonalit\u00e0 molto alte, divenne una caratteristica della band, essendo assolutamente non convenzionale se paragonato agli altri cantanti punk rock inglesi del periodo (Johnny Rotten dei Sex Pistols, Joe Strummer dei Clash, Dave Vanian dei Damned). L'addio di Devoto e il cambio di Shelley da chitarrista solista a cantante ebbero discrete conseguenze sulla formazione: Diggle pass\u00f2 dal basso alla chitarra, venne ingaggiato come nuovo bassista Garth Smith, che venne ben presto rimpiazzato da Steve Garvey. I \"nuovi\" Buzzcocks siglarono dopo poco tempo un contratto con la United Artists Records.\nIl primo lavoro pubblicato con la nuova casa discografica fu il singolo \"Orgasm Addict\", il cui testo, una dettagliata disamina della sessualit\u00e0, \u00e8 tuttora piuttosto pesante e non comune. La BBC infatti si rifiut\u00f2 di trasmettere la canzone; ci\u00f2 nonostante il singolo ebbe buoni risultati di vendita. La tendenza a parlare nei propri brani di argomenti attinenti alla sessualit\u00e0 (compresa bisessualit\u00e0 e omosessualit\u00e0) divenne una vera costante nei testi della band (scritti da Shelley) e rimane (anch'essa) assolutamente atipica rispetto alle altre band punk del periodo, che parlavano principalmente di autodistruzione (i Pistols), di politica e cultura (i Clash); di societ\u00e0 e cultura inglese (i The Jam). Il singolo successivo \"What Do I Get?\" entr\u00f2 nella classifica dei 40 singoli pi\u00f9 venduti nel Regno Unito.\nDurante il primo periodo di attivit\u00e0 della band vennero pubblicati tre album studio: \"Another Music in a Different Kitchen\", \"Love Bites\" e \"A Different Kind of Tension\", ognuno dei quali supportato da tour molto lunghi in Europa e USA. Col tempo, oltre a specializzarsi nel loro sound (frutto di una mescolanza tra musica pop e suoni punk-rock con una sezione ritmica ben eseguita che verr\u00e0 di l\u00ec a poco chiamato pop punk), la band fece anche numerosi progressi nel campo dei contenuti, abbandonando le tematiche sessuali e dedicandosi a composizioni pi\u00f9 sofisticate, come le tante citazioni dello scrittore William S. Burroughs contenute nell'album \"A Different Kind of Tension\", come le tematiche pi\u00f9 autobiografiche e politiche (come il brano \"I Believe\").\nAnni ottanta e novanta.\nNel 1980, la Liberty Records ingaggi\u00f2 la band e pubblic\u00f2 tre singoli che godettero di un successo modesto, considerando che solo uno dei tre \"Why She's A Girl From The Chainstore/Are Everything\" entr\u00f2 nella top 75. Nel 1981, dopo l'inizio delle registrazioni per il loro quarto album, la band si sciolse. Shelley intraprese una carriera solista (tornando a collaborare con il vecchio cantante Howard Devoto nell'album elettronico/punk Buzzkunst). Nessun altro componente ebbe invece particolare fortuna dopo lo scioglimento.\nI Buzzcocks si sono comunque riformati e sciolti numerosissime volte dal 1989, sempre con Shelley e Diggle pi\u00f9 altri musicisti: inizialmente, in un tour mondiale, furono gli stessi Maher e Garvey. Successivamente Maher venne sostituito dal batterista degli Smiths, Mike Joyce. Nel 1993, vi fu l'ingresso di Tony Barber al basso e di Phil Barker alla batteria. Questa formazione suon\u00f2 dal vivo con i Nirvana, nell'ultimo tour di questi ultimi prima della morte di Kurt Cobain.\nAnni duemila.\nNel 2003, furono in tour con i Pearl Jam. Nell'aprile 2006, Barker lasci\u00f2 la band e venne sostituito da Danny Farrant. Quasi contemporaneamente venne anche pubblicato l'ottavo album studio del gruppo, \"Flat-Pack Philosophy\", e la band intraprese un nuovo tour in tutto il mondo, suonando anche nel Vans Warped Tour.\nNel 2005, Shelley ri-registr\u00f2 il singolo probabilmente pi\u00f9 noto \"Ever Fallen In Love\" con una band composta da all-star musicali, come Roger Daltrey (Who), David Gilmour (Pink Floyd), Peter Hook (Joy Division), Elton John, Robert Plant (Led Zeppelin) e altre band, in un tributo a John Peel, i cui proventi furono devoluti a Amnesty International. Nel 2005 Shelley suon\u00f2 il brano nuovamente, sempre con Plant, Daltrey, Gilmour, Hook e Jeff Beck, alla UK Music Hall of Fame.\nAnni duemiladieci.\nIl 6 dicembre 2018, Pete Shelley muore nella sua casa a Tallinn in Estonia, all'et\u00e0 di 63 anni."}
{"id": "443326", "revid": "125652569", "url": "https://it.wikipedia.org/wiki?curid=443326", "title": "Partito Social Democratico (Portogallo)", "text": "Il Partito Social Democratico (, PSD) \u00e8 un partito politico portoghese.\nOriginariamente un partito socialdemocratico, il PSD \u00e8 diventato il principale partito conservatore di centro-destra in Portogallo.\nStoria.\n\u00c8 stato fondato nel 1974 da Francisco S\u00e1 Carneiro, Francisco Pinto Balsem\u00e3o e Joaquim Magalh\u00e3es Mota, con il nome di \"Partito Popolare Democratico\". Il movimento giovanile del partito prese subito il nome di \"Giovent\u00f9 Social Democratica\" (\"Juventude Social Democrata\"). Il Partito, per\u00f2, vista la presenza sulla scena politica del \"Partito Cristiano Social Democratico\", pur avendo una forte componente Social Democratica, prefer\u00ec assumere il nome \"PPD\". Nel partito, del resto, erano confluite tre correnti: social-cristiani, social-democratici, social-tecnocrati.\nNel 1979, il PSD diede vita alla coalizione \"Alleanza Democratica\", insieme al Centro Social Democratico, ora Partito Popolare. L'AD vinse le elezioni del 1980, ma fu profondamente scossa dalla morte del proprio leader Francisco S\u00e1 Carneiro. Primo ministro divenne, allora, Francisco Pinto Balsem\u00e3o, che non riusc\u00ec, per\u00f2, a mantenere unita la coalizione che si sciolse nel 1983. Alle elezioni dello stesso anno, la buona affermazione del Partito Socialista, port\u00f2 il PSD a fare una coalizione di unit\u00e0 nazionale detta \"Blocco di Centro\". L'elezione di An\u00edbal Cavaco Silva alla guida del PSD, nel 1985, da sempre contrario alla Coalizione con il PS, determin\u00f2 la fine del governo di unit\u00e0 nazionale.\nNelle elezioni del 1987 il PSD, guidato da Cavaco Silva, ottenne il 50,2% dei voti e la maggioranza dei deputati. Il PSD vinse, sempre con maggioranza assoluta, le elezioni del 1991, ma lo scontento circa l'operato del governo di Cavaco Silva port\u00f2 il PS alla vittoria nelle elezioni del 1995, risultato confermato nel 1999. Dal 1996 al 1999 il presidente del PSD \u00e8 Marcelo Rebelo de Sousa.\nNel 2002 Jos\u00e9 Manuel Dur\u00e3o Barroso port\u00f2 il PSD nuovamente alla vittoria con una coalizione con il PP. Nel 2004 Barroso \u00e8 divenuto presidente della Commissione Europea ed \u00e8 stato sostituito da Pedro Santana Lopes, che ha condotto il partito ad una sonora sconfitta alle politiche del 2005, consegnando il governo al PS. Ci\u00f2 nonostante il PSD ha vinto le elezioni presidenziali del 2006 con l'ex-premier An\u00edbal Cavaco Silva, il quale si \u00e8 riconfermato in tale ruolo cinque anni dopo.\nNella primavera 2008, il PSD vive una crisi al suo interno, che culmina con il congresso e la nomina al suo vertice, per la prima volta nella sua storia, di una donna, l'economista Manuela Ferreira Leite. Durante il suo incarico il PSD \u00e8 primo partito alle Europee del 2009, ma alle elezioni politiche si ferma al 30%.\nA marzo 2010, il PSD ha un nuovo leader, l'economista Pedro Passos Coelho, il quale guida il partito alla vittoria delle elezioni del 2011 e diventa premier in una coalizione con il CDS-PP; inoltre per la prima volta dalla Rivoluzione dei garofani sia il Presidente della repubblica sia il premier appartengono al PSD.\nQuattro anni dopo \u00e8 riuscito a vincere una pluralit\u00e0 di collegi nelle elezioni legislative del 2015, conquistando la maggioranza relativa con il 40% dei voti e 107 seggi all'Assemblea della Repubblica, in coalizione con il CDS - Partito Popolare, ma senza poter formare un governo di minoranza. Nelle presidenziali del gennaio 2016 elegge presidente della repubblica Marcelo Rebelo de Sousa.\nL'attuale leader, Rui Rio, un centrista, \u00e8 stato eletto il 13 gennaio 2018. Rio alle elezioni del 2019 porta il PSD al 29,18% e 79 seggi all'Assemblea. Alle elezioni del gennaio 2021 riesce a confermare Rebelo de Sousa presidente della repubblica con il 60% dei voti.\nIdeologia.\nIl PSD nasce come partito socialdemocratico. Era espressione per\u00f2 di una socialdemocrazia alquanto moderata, certamente non filo-marxista.\nLa presenza della forte componente cattolica ha con il passare del tempo accentuato le scelte moderate del partito, anche per il volersi porre quale alternativa al Partito Socialista. Il PSD del resto \u00e8 stato fino al 1996 membro dell'Internazionale Liberale e non di quella Socialista e dagli anni '90 ha abbandonato il Partito Europeo dei Liberali, Democratici e Riformatori per passare al Partito Popolare Europeo, composto da partiti cristiano democratici e conservatori.\nNonostante la denominazione, il PSD, quindi, pu\u00f2 essere considerato un partito socio-conservatore."}
{"id": "443327", "revid": "105595742", "url": "https://it.wikipedia.org/wiki?curid=443327", "title": "Gwyddno Garanhir", "text": "\u00c8 conosciuto per aver perduto una parte del suo regno a causa di un'inondazione. Il Merionydd occidentale, conosciuto come Maes Gwyddno, faceva parte del Cantre'r Gwaelod, una leggendaria zona di terra che si trovava sotto il livello dell'Oceano Atlantico e che era stata resa sicura da una grande diga di pietra, conosciuta con il nome di Sarn Badrig.\nFu durante il regno di Gwyddno che le chiuse della diga furono lasciate aperte da una fanciulla di nome Mererid, probabilmente ubriaca. Le acque inondarono la terra, sommergendo circa sedici citt\u00e0, compreso il palazzo reale a Caer Wyddno. Gwyddno fu cos\u00ec costretto a spostare la sua corte ad est, mentre il porto principale del suo regno divenne Porth Wydno (Borth). \nSpos\u00f2 Ystradwen ed ebbe molti figli: Idris Gawr, Rhun, Dyfnwal, Eifionydd, Elffin, Sandde e Edern. \nGwyddno Garanhir non va confuso con il suo contemporaneo, Gwyddno ap Cawrdaf della Britannia settentrionale."}
{"id": "443330", "revid": "125652538", "url": "https://it.wikipedia.org/wiki?curid=443330", "title": "Partito Socialista (Portogallo)", "text": "Il Partito Socialista (, PS) \u00e8 un partito portoghese di centro-sinistra.\n\u00c8 stato fondato il 19 aprile 1973 dai militanti dell'Azione Socialista Portoghese (), fa parte del Partito Socialista Europeo e dell'Internazionale Socialista.\nNelle elezioni parlamentari del 2005, ottenne voti (45%) e si aggiudic\u00f2 121 seggi, risultando cos\u00ec il primo partito del Paese.\n\u00c8 stato partito di governo portoghese dal 2005 al 2011 guidato dal primo ministro Jos\u00e9 S\u00f3crates, il quale, dopo la sconfitta alle ultime elezioni, lascia ogni attivit\u00e0 politica.\nL'attuale leader, dopo le elezioni primarie di settembre 2014, \u00e8 Ant\u00f3nio Costa."}
{"id": "443333", "revid": "547992", "url": "https://it.wikipedia.org/wiki?curid=443333", "title": "Ippocrate di Gela", "text": "Biografia.\nAscesa al potere.\nIppocrate era figlio di Pantare e fratello di Cleandro, il primo tiranno di Gela, liquidato nell'ambito di una congiura, probabilmente orchestrata dall'aristocrazia cittadina. Ippocrate succedette al fratello, non senza dover prima affrontare un periodo di guerra civile contro quello stesso elemento aristocratico che aveva cercato di abbattare la tirannia in citt\u00e0. In ci\u00f2 probabilmente fu aiutato da Gelone, una sua guardia del corpo (il futuro tiranno di Gela e poi di Siracusa).\nConquista della Sicilia orientale e ruolo di Gelone.\nErodoto, narrando di Gelone, si sofferma sulle vaste conquiste che Ippocrate ottenne nel suo settennato al potere. \u00c8 possibile che il passo erodoteo, che elenca le localit\u00e0 conquistate da Ippocrate (Callipoli, Nasso, Zancle, Leontinoi) rinvii ad un'effettiva sequenza cronologica: Ippocrate si sarebbe prima diretto contro centri minori, in modo da fare bottino e procurarsi fondi per sostenere la guerra (alla conquista di Nasso e alla perdita di autonomia sembra corrispondere un'interruzione nell'attivit\u00e0 di coniazione da parte della colonia calcidese). Siracusa soltanto, pur sconfitta al fiume Eloro, sfugge alla servit\u00f9, soccorsa da Corinto e da Corcira, ma deve cedere Camarina. Abbastanza misteriosamente, dall'elenco erodoteo manca Katane e comunque non sappiamo se l'elenco sia nel complesso completo. Sempre da Erodoto ricaviamo che \u00e8 in questa campagna che Gelone si conquista, con la sua abilit\u00e0 sul campo, la fiducia di Ippocrate, che lo innalza a ipparco (comandante della cavalleria). Alla fine della campagna, Ippocrate \u00e8 padrone della Sicilia orientale.\nConiazione, mercenariato, attivit\u00e0 edilizia.\nGeneralmente si ritiene che Ippocrate si sia servito di milizia mercenaria, composta tanto da Greci che da Siculi: il saccheggio delle citt\u00e0 conquistate gli fa ottenere ricchezze che egli pu\u00f2 rimettere in circolazione coniando moneta ed \u00e8 forse al nuovo tiranno che va attribuita la prima attivit\u00e0 di coniazione a Gela (adottando il sistema ponderale euboico-attico e il didramma come valore nominale di base). Ma l'attivit\u00e0 della nuova zecca di Gela va ascritta non solo all'esigenza di pagare i mercenari, ma anche ad un'intensa attivit\u00e0 edilizia, che si sviluppa tanto a Gela, con la ristrutturazione del complesso templare di Athena Lindia, quanto nella madrepatria (lavori per il \"thesaur\u00f3s\" del santuario di Olimpia). L'argento per le monete proveniva da esazioni effettuate nella madrepatria e dalla vendita dei prigionieri resi schiavi (inizialmente solo indigeni, ma ben presto anche Greci).\nPer ripagare la truppa mercenaria Ippocrate adotta inoltre un sistema che verr\u00e0 poi sistematicamente usato da pressoch\u00e9 tutti i tiranni sicelioti dei tempi successivi, a partire da Gelone, cio\u00e8 l'istituzione di colonie militari da destinare ai soldati, i quali si assicuravano il possesso di vasti spazi di terra coltivabile. \u00c8 cos\u00ec, come testimonia Tucidide, che viene rifondata, nel 492 a.C., Camarina, la quale nel 553 a.C., in conflitto con la madrepatria Siracusa, era stata spopolata. E in effetti gli scavi archeologici hanno confermato l'esistenza di una fase geloa precedente la distruzione della citt\u00e0 operata poi da Gelone. E anche le prime attivit\u00e0 di coniazione a Camarina coincidono con quelle ippocratee a Gela, con identico sistema ponderale. Ad Olimpia, poi, \u00e8 stata rinvenuta la dedica di un certo Prassitele di Mantinea, che dichiara doppia cittadinanza: costui, un mercenario arcade, sar\u00e0 stato probabilmente collocato a Camarina da Ippocrate e poi spostato a Siracusa da Gelone, dopo la distruzione della citt\u00e0. La rifondazione di Camarina consente inoltre ad Ippocrate di effigiarsi del ruolo di ecista, in quanto \"rifonda\" la citt\u00e0 e si garantisce il culto riservato dopo la morte agli eroi fondatori.\nTiranni vicari: il caso di Scite.\nIppocrate non distrugge le \"poleis\" conquistate, ma le affida a tiranni vicari, che da lui dipendono e a cui \u00e8 riservata un'autonomia appena formale, come \u00e8 il caso di Enesidemo di Leontini, figlio di Pateco. Di questi tiranni vicari abbiamo comunque pochissime informazioni. Il caso meglio documentato \u00e8 anche quello pi\u00f9 controverso e riguarda Zancle (per la sua posizione fatalmente legata allo scenario della Magna Grecia). La vicenda \u00e8 documentata dalla testimonianza di Erodoto (6, 23):\nIl passo di Erodoto pu\u00f2 essere collegato ad un passo di Tucidide (6, 4, 5-6), il quale riferisce:\nI Sami e gli Ioni menzionati da Erodoto e da Tucidide sono con tutta probabilit\u00e0 da collegare alla battaglia di Lade del 494 a.C., che determina la fine della rivolta ionia contro i Persiani. Queste genti, in fuga dal disastroso risultato della guerra contro gli Achemenidi, ma soprattutto dai disordini civili sorti in seno alle comunit\u00e0 greche, sarebbero state invitate in Sicilia proprio dagli Zanclei (per motivi non evidenti) ed erano dirette a Kal\u00e9 Akt\u00e9, sulla costa settentrionale della Sicilia. Quando giungono a Locri Epizefirii, due importanti fatti avevano modificato il panorama della regione: Zancle era stata sottomessa da Ippocrate e Anassilao aveva assunto da poco la tirannide a Reghion. Il quale Anassilao intercetta i profughi e li indirizza verso Zancle, sguarnita e appetibile. L'intervento di Ippocrate blocca i piani di Anassilao, ma, abbastanza inaspettatamente, il tiranno geloo fa arrestare Scite di Cos (forse un suo tiranno vicario), tratta in schiavit\u00f9 molti zanclei e manda a morte centinaia fra i pi\u00f9 insigni abitanti di Zancle nelle mani dei Sami, i quali per\u00f2, per ragioni non chiare, li risparmiano. Anche Scite riesce a scappare e a tornare a Cos, dove originariamente aveva rinunciato alla tirannide per cercare fortuna in Occidente e si era allontanato con il permesso del re persiano Dario. Il quale, al vederlo tornare e presentarsi alla sua corte, \"lo giudic\u00f2 il pi\u00f9 onesto di tutti gli uomini che erano venuti a lui dalla Grecia\" (Erodoto, 6, 24).\nParte della critica tende a vedere in Scite un fantoccio di Ippocrate, e questo spiegherebbe perch\u00e9 Ippocrate gli volti le spalle e lo punisca per la mancata difesa di Zancle. Il resoconto di Erodoto dipinge per\u00f2 Scite come un autocrate autonomo, legato a Ippocrate da \"symmachia\". Altri storici per questo ritengono, anche appoggiandosi a considerazioni relative alla numismatica, che il controllo di Ippocrate su Zancle sia successivo all'accordo con i Sami.\nIn ogni caso, i Sami mantennero il potere su Zancle per cinque anni, quando Anassilao li scacci\u00f2, insediando nella citt\u00e0 \"uomini di provenienza diversa\" (Tucidide, 6, 4, 6), tra cui dei Messeni, probabilmente salvatisi da un moto di iloti datato 490 a.C. Fu forse in questa occasione che Anassilao, egli stesso di discendenza messena, ribattezz\u00f2 la citt\u00e0 Messana.\nIppocrate sconfigge Siracusa sul fiume Eloro.\n\u00c8 nel 492 a.C. che Ippocrate tenta la conquista di Siracusa. Per quanto privo di una marina, il tiranno geloo era convinto di poter trovare appoggio nelle classi povere e di poter cos\u00ec scalzare gli oligarchi \"gamoroi\". Tale appoggio gli manc\u00f2 e fu forse per questo che, nonostante la vittoria sul fiume Eloro, consent\u00ec alla mediazione di Corinto, che condusse alla restituzione di prigionieri di guerra siracusani in cambio di Camarina. Per Siracusa la sconfitta determin\u00f2 molto probabilmente la fuoriuscita dei \"gamoroi\" verso Casmene e l'instaurarsi di quella \"politeia\" di cui parla Aristotele, riferendosi alla Siracusa che sta per finire, anni dopo, nelle mani di Gelone. Questa ipotesi \u00e8 corroborata anche da una testimonianza di Diodoro, il quale riporta che Ippocrate, dopo la vittoria sul fiume Eloro, si era accampato presso il tempio di Zeus e aveva sorpreso dei sacerdoti a trafugare il tesoro del tempio. Ippocrate avrebbe quindi denunciato pubblicamente il furto, proprio nell'ottica di screditare la fazione oligarchica e promuovere cos\u00ec un sovvertimento costituzionale che favorisse un suo positivo inserimento nella scena siracusana.\nScontro con i Siculi e morte.\nL'avversario contro cui naufraga il piano di dominio di Ippocrate \u00e8 rappresentato dagli indigeni siculi, i quali resistono caparbiamente ad ogni tentativo di integrazione o soppressione. Il tiranno si rende protagonista di almeno due spedizioni contro di essi: riesce a conquistare Ergezio con l'inganno (con l'utilizzo della milizia un tempo mercenaria di Camarina, ora divenuta milizia civica), ma a Ibla (sito non identificato) il tiranno trova la morte, nel 491 a.C.\nDei figli di Ippocrate, Cleandro ed Euclide, si dichiara difensore Gelone, ma \u00e8 ben presto chiaro che l'ipparco, annientata in battaglia la resistenza dell'elemento aristocratico che aveva cercato di riprendersi un margine di potere, vuole succedere egli stesso al tiranno.\nIl ruolo di Enesidemo e Gelone nella successione.\nSu questo frangente, possono essere messi a confronto la narrazione di Erodoto (7, 154, 1) e un passo di Aristotele (\"Retorica\", 1, 12, 30). L'unico tra i membri della guardia palatina di Ippocrate che Erodoto citi, oltre a Gelone, \u00e8 Enesidemo di Leontini. Nel passo aristotelico, un Enesidemo viene menzionato in rapporto a Gelone, nel contesto di una discussione sulla condizione interiore di chi commette ingiustizie e su coloro che le subiscono.\nIl confronto per la successione a Ippocrate appare un contesto molto sensato per inquadrare l'episodio citato da Aristotele. Se l'ipotesi \u00e8 corretta, si profila un panorama per cui Gelone assume la tirannide non, come emerge da Erodoto, per difendere i diritti dei figli di Ippocrate, ma per assumere la tirannia prima che a fare la stessa cosa sia il collega Enesidemo. Il periodo successivo, cio\u00e8 quello dei sei anni di tirannia di Gelone a Gela, \u00e8 molto poco documentato: Gelone deve tenere testa all'instabilit\u00e0 provocata dalla sua ascesa eversiva, in particolare alla protesta dei mercenari di Ippocrate, insediatisi a Camarina, che gli rimproverano di aver liquidato la discendenza del precedente tiranno, ma alcuni magnati passano dalla parte di Gelone e questi, inoltre, opera con essi un'attenta politica matrimoniale."}
{"id": "443334", "revid": "767487", "url": "https://it.wikipedia.org/wiki?curid=443334", "title": "Idris Gawr", "text": "Fu ucciso in battaglia da Oswald del Regno di Northumbria nel 632 (lungo il Severn). Gli succedette il figlio Swalda, sul cui conto non si hanno notizie."}
{"id": "443335", "revid": "289247", "url": "https://it.wikipedia.org/wiki?curid=443335", "title": "Shatt-al-Arab", "text": ""}
{"id": "443337", "revid": "1154737", "url": "https://it.wikipedia.org/wiki?curid=443337", "title": "Riserva naturale guidata Gole del Sagittario", "text": "La riserva naturale guidata Gole del Sagittario \u00e8 un'area naturale protetta situata nel comune di Anversa degli Abruzzi, in provincia dell'Aquila. Istituita nel 1997 e comprende la parte bassa della valle percorsa dal fiume Sagittario, che si estende da Villalago a Cocullo in provincia dell'Aquila, formando le omonime Gole del Sagittario: l'area delle gole inizia dalla diga di San Domenico, nei pressi della quale sorge l'eremo di San Domenico, nei pressi di Villalago. In essa trovano rifugio molti animali selvatici dai lupi ai falchi, dai moscardini (piccoli ghiri color nocciola) ai gufi all'orso marsicano. All'interno della riserva si trovano un importante giardino botanico, un museo, un'area pic-nic e dei sentieri, mentre nelle vicinanze \u00e8 posta anche la Riserva naturale guidata Monte Genzana e Alto Gizio.\nAmbiente.\nFlora.\nLa variet\u00e0 ambientale e le peculiarit\u00e0 geografiche del territorio della Riserva hanno consentito lo sviluppo di specie floristiche interessanti per ricchezza e variet\u00e0. La specie dal pregio maggiore \u00e8 il fiordaliso del Sagittario, esclusiva di queste zone in cui fu scoperta non molti decenni or sono dal botanico Anzalone. Si rinvengono inoltre la Campanula cavolinii, endemica dell'Abruzzo e la rara Ephedra dei Nebrodi. Sui prati vegetano l'erba vescicaria, l'asfodelo giallo, la minuartia; nelle zone pi\u00f9 umide si trovano invece la calta palustre, la filipendula ulmaria ed il giaggiolo acquatico.\nLe specie in questione sono riconosciute come specie \"di interesse conservazionistico\"; per tale ragione sono tutelate a livello tecnico e legislativo, al fine di evitare il pericolo di estinzione.\nFauna.\nLa fauna appenninica \u00e8 rappresentata in toto nell'area delle Gole del Sagittario, (fa eccezione soltanto il camoscio); ci\u00f2 vale sia per le specie di mammiferi che per quanto riguarda gli uccelli. Non \u00e8 difficile osservare l'aquila reale o il falco pellegrino; numerosi sono pure i gracchi corallini e le rondini montane; queste ultime sono solite edificare i loro nidi anche all'interno delle gallerie stradali.\nIl panorama dell'avifauna della Riserva \u00e8 completato dalla coturnice, dal codirossone, dal passero solitario e dai notevoli per rarit\u00e0 e bellezza picchio dorsobianco e picchio muraiolo; quest'ultima specie rappresenta simbolicamente la Riserva. Nei pressi delle \"Sorgenti del Cavuto\" \u00e8 possibile reperire le nidificazioni del merlo acquaiolo e della ballerina gialla. Nelle acque sorgive \u00e8 presente la sempre pi\u00f9 rara trota appenninica.\nL'istituzione della Riserva permette la tutela di importanti specie di mammiferi quali l'orso marsicano, il lupo, il cervo ed il capriolo. Importante ed endemica \u00e8 la presenza della lepre italica."}
{"id": "443342", "revid": "84184", "url": "https://it.wikipedia.org/wiki?curid=443342", "title": "Riserva regionale Abetina di Rosello", "text": "La riserva naturale Abetina di Rosello \u00e8 un'area naturale protetta situata nei comuni di Rosello e Agnone, nelle province rispettivamente di Chieti e Isernia ed \u00e8 stata istituita nel 1997.\nTerritorio e Gestione.\nLa riserva \u00e8 gestita dalla Societ\u00e0 SILVA s.r.l. ed \u00e8 sita nei pressi del centro abitato di Rosello in provincia di Chieti.\nLa riserva si estende nel territorio del Medio Sangro al confine tra l'Abruzzo e il Molise, dove scorre il Turcano. Ha una superficie di 211 ettari, grazie all'ampliamento del 1997, in seguito al quale \u00e8 diventata Riserva Naturale Regionale; in origine aveva una superficie di 170 ettari, risalenti all'istituzione dell'Oasi Naturale del 1992.\nL'Abetina si trova in comprensorio montano ad alto valore naturalistico e paesaggistico, caratterizzato da scarsa antropizzazione; la sua altitudine varia tra gli 850 metri e i 1.179 metri di Monte Castellano.\nNelle vicinanze, sono interessanti da vedere le Cascate Naturali pi\u00f9 Alte d'Italia site nella Riserva naturale guidata Cascate del Verde, nei pressi del comune di Borrello (CH).\nFlora.\nLa vegetazione della riserva \u00e8 stata la causa principale della sua istituzione. Diversi lembi di abetine spontanee si sviluppano nell'appennino abruzzese e molisano, alcune delle quali molto importanti per la conservazione di una certa diversit\u00e0 floristica e di associazioni vegetali oggi altrove per lo pi\u00f9 scomparse o fortemente degradate (cfr. la riserva della biosfera di Colle Meluccio). Gli abeti dell'Italia centrale vengono distinti dal tipo alpino per l'adattamento ad estati pi\u00f9 calde che hanno sviluppato, incrementandone il valore protezionistico: \"Abies alba\" subsp. \"appennina\" Giacobbe, tipica della riserva, a differenza delle specie alpine \u00e8 una pianta eliofila (germina e cresce preferibilmente ad una buona esposizione al sole) e con aghi all'apice arrotondati, differenze che hanno portato alla classificazione della sottospecie endemica.\nNel bosco agli abeti si alternano le specie tipiche della faggeta appenninica: aceri, frassini, cerri e tigli, oltre ad una abbondante presenza di faggi. Sporadici gli agrifogli e i tassi. Recentemente \u00e8 stata segnalata la presenza nel sottobosco della rara \"Epipactis purpurata\".\nAltre piante della riserva:\nCollegamenti esterni.\n "}
{"id": "443345", "revid": "729019", "url": "https://it.wikipedia.org/wiki?curid=443345", "title": "Guerre romano-germaniche", "text": "Col termine di guerre romano-germaniche si indica una serie di conflitti tra Romani e varie trib\u00f9 germaniche, combattuti tra il 113 a.C. ed il 476 d.C..\nQueste guerre solo raramente sono legate le une alle altre; svoltesi in epoche diverse, hanno riguardato spesso trib\u00f9 germaniche differenti e sono state dovute alle cause pi\u00f9 diversificate, dalla migrazione in massa di popolazioni germaniche, alle guerre di conquista romana, alle rivolte germaniche, fino alle definitive invasioni dell'impero da parte dei germani.\nIl periodo repubblicano (221-58 a.C.).\nPrimo \"incontro\" (222 a.C.).\nIl primo vero episodio ci viene raccontato dai \"Fasti triumphales\", secondo i quali Marco Claudio Marcello ottenne il trionfo sui Galli Insubri ed i Germani, oltre agli \"spolia opima\" dopo aver vinto in combattimento il loro comandante, Viridomaro, nei pressi di \"Clastidium\" (nel 222 a.C.).\nCimbri e Teutoni (113-101 a.C.).\nI primi contatti tra Romani e popolazioni germaniche avvennero nel 113 a.C. non molto distanti da Aquileia, quando Cimbri e Teutoni, popolazioni nomadi originarie dello Jutland e della Scania, abbandonarono le loro posizioni in Pannonia per tentare di entrare in Italia attraverso le terre dei Taurisci del Norico. Queste trib\u00f9 celtiche, alleate con Roma, chiesero l'aiuto delle legioni che fu prontamente accordato.\nPosizionato l'esercito sui monti, non lontano da Aquileia, con una trattativa, il console Gneo Papirio Carbone convinse i nomadi -che nel frattempo avevano avuto modo di sapere della potenza delle legioni- ad abbandonare il progetto e a ritornare alle loro sedi. Forse cercando gli onori di un trionfo o forse per essere ben certo che gli accordi sarebbero stati rispettati, Papirio Carbone li segu\u00ec. I nomadi, forse ritenendo di essere traditi attaccarono le truppe di Carbone e secondo Theodor Mommsen:\nNoreia, oggi \"Neumarkt in Steiermark\" si trova entro i confini regionali della Stiria ma non lontano da Klagenfurt in Carinzia. Le incursioni continuarono per circa un decennio fino a quando, dopo alcuni insuccessi da parte dei generali romani accorsi per fermarli, fu necessario l'intervento di Gaio Mario. Le due popolazioni germaniche furono annientate in due separate battaglie ad Aquae Sextiae e a Vercellae nel 102 a.C. e 101 a.C. Roma era salva da una possibile invasione germanica.\nCesare, Ariovisto e la Germania (58-53 a.C.).\nIl Sud della Gallia era gi\u00e0 da circa 70 anni sotto il dominio romano (Gallia Narbonense), quando Cesare ne divenne il suo governatore. Il condottiero romano era interessato ad ampliare i confini di Roma (ma soprattutto il suo prestigio) e per questo non si fece scappare l'occasione offertagli dalla migrazione degli Elvezi e poi dal dominio dei Germani di Ariovisto. Una volta battuti i primi in una serie di battaglie (vedi: battaglia di Genava, battaglia del fiume Arar e battaglia di Bibracte), il condottiero romano, intervenuto all'assemblea delle genti della Gallia, non nascose il suo desiderio di ottenere il permesso da loro per intervenire legalmente in loro difesa contro gli invasori germanici di Ariovisto.\nDopo le migrazioni di Cimbri e Teutoni, i Galli si erano confederati sotto la guida degli Arverni del Massiccio Centrale, a capo dei quali vi era il nobile Celtillo. Ma dopo che quest'ultimo fu condannato a morte dal suo stesso popolo per aver tentato di restaurare la monarchia e diventare re, gli altri popoli si liberarono dell'egemonia arverna, mentre le discordie divamparono nuovamente in Gallia. E proprio con lo scopo di riaffermare la loro supremazia in Gallia, gli Arverni si allearono dapprima coi Sequani e poi con il germanico Ariovisto.\nSembra infatti che Ariovisto avesse varcato il Reno attorno al 72 a.C., insieme alle popolazioni sveve provenienti dalle vallate dei fiumi Neckar e Meno. Nel corso degli anni le popolazioni germaniche che avevano passato il Reno erano cresciute in numero fino a raggiungere rapidamente le 120.000 unit\u00e0. I Sequani, in seguito a tali eventi ed alla crescente arroganza del re germanico Ariovisto, avevano deciso di unire le forze ai vicini Edui e, dimenticando i passati rancori, di combattere insieme il comune nemico. Il 15 marzo 60 a.C., fu infatti combattuta una sanguinosa ed epica battaglia presso Admagetobriga tra Celti e Germani: ad avere la peggio furono le forze galliche.\nIn seguito a questi fatti, gli Edui avevano inviato ambasciatori a Roma per chiedere aiuto. Il Senato decise di intervenire e convinse Ariovisto a sospendere le sue conquiste in Gallia; in cambio gli offr\u00ec, su proposta dello stesso Cesare (che era console nel 59 a.C.), il titolo di \"rex atque amicus populi romani\" (\"re ed amico del popolo romano\"). Ariovisto, per\u00f2, continu\u00f2 a molestare i vicini Galli con crescente crudelt\u00e0 e superbia, tanto da indurli a chiedere un aiuto militare allo stesso Cesare. L'unica alternativa, sostenevano, era per loro un'emigrazione in terre lontane, come avevano fatto in precedenza gli stessi Elvezi. Cesare era l'unico che poteva impedire ad Ariovisto di far attraversare il Reno da una massa ancor maggiore di Germani, e soprattutto poteva difendere tutta la Gallia dalla prepotenza del re germanico.\nFu cos\u00ec che le ragioni della politica imperialistica di Cesare si scontrarono con i tentativi di espansione di Ariovisto. Cesare come \"casus belli\" scelse di aiutare gli alleati Edui dalle prevaricazioni del germano che era stato anch'egli nominato \"amicus\" dei romani ed era loro alleato. Lo scontro risolutivo avvenne in Alsazia nel 58 a.C. I Germani furono sconfitti e massacrati dalla cavalleria romana mentre cercavano di attraversare il fiume, e lo stesso Ariovisto scamp\u00f2 a stento alla morte, riuscendo a guadare il Reno insieme a pochi fedeli.\nDa questo momento Ariovisto scomparve dalla scena storica. Cesare, respingendo gli Svevi al di l\u00e0 del Reno, trasform\u00f2 questo fiume in quella che sarebbe stata la barriera naturale dell'Impero per i successivi quattro-cinque secoli. Aveva, quindi, non solo fermato i flussi migratori dei Germani, ma salvato la Gallia Celtica dal pericolo germanico, attribuendo cos\u00ec a Roma, che aveva vinto la guerra, il diritto di governare su tutti i popoli presenti sul suo territorio.\nPochi anni pi\u00f9 tardi Cesare ebbe anche modo di costruire un ponte sul Reno e di passarlo, portando devastazione nei territori germani a est del fiume nel corso di due differenti campagne nel 55 e 53 a.C. Si racconta infatti che spinte alle spalle dalla pressione dei Suebi, le trib\u00f9 germaniche degli Usipeti e dei Tencteri avevano vagato per tre anni, e si erano spinti dai loro territori, a nord del fiume Meno, fino a raggiungere le regioni abitate dai Menapi alla foce del Reno. I Menapi possedevano, su entrambe le sponde del fiume, campi, casolari e villaggi; ma, spaventati dall'arrivo di una massa tanto grande (Cesare sostiene fossero ben 430.000 persone), abbandonarono gli insediamenti al di l\u00e0 del fiume e posero alcuni presidi lungo il Reno, per impedire ai Germani di passare in Gallia. Ma ci\u00f2 non fu sufficiente poich\u00e9 le genti germaniche si impadronirono delle loro navi e passarono il fiume, occupando villaggi e nutrendosi per tutto l'inverno con le loro provviste.\nVenuto a conoscenza di questi fatti, Cesare decise di passare all'azione e percorse la strada che da Amiens, conduce verso Nimega, dove si trovava il nemico germanico, passando da Bavai, Tongeren e Maastricht. I Germani, che si trovavano in una localit\u00e0 non molto distante dall'attuale citt\u00e0 di Nimega, decisero di inviare ambasciatori a Cesare, per chiedere al generale il permesso di insediarsi in quei territori ed offrendo in cambio la loro amicizia, ma Cesare neg\u00f2 loro il permesso di occupare territori della Gallia.\nCesare, con una mossa fulminea, piomb\u00f2 sull'accampamento germanico difeso solo da carri e bagagli, massacrando i nemici e costringendoli alla fuga in direzione della confluenza del Reno con la Mosa (lungo il tratto chiamato Waal).\nOttenuta una nuova vittoria sulle genti germaniche, Cesare decise di passare il Reno e di invadere la stessa Germania. La ragione principale che lo spinse a portare la guerra oltre il Reno fu l'intenzione di compiere un'azione dimostrativa e intimidatoria che scoraggiasse i propositi germanici di invadere in futuro la Gallia. Gett\u00f2, pertanto, un lungo ponte di legno sul Reno (tra Coblenza e Bonn, lungo probabilmente 400 metri), e pass\u00f2 nel territorio dei Sigambri, dove per diciotto giorni comp\u00ec devastazioni e saccheggi a rapidit\u00e0 incredibile. Terrorizzati a sufficienza i Germani, decise di far ritorno in Gallia, distruggendo il ponte alle proprie spalle e fissando il confine delle conquiste della Repubblica romana sul Reno.\nCesare nel 53 a.C., venuto a sapere del nuovo successo ottenuto dal suo legato sui Treveri, decise di passare per la seconda volta il Reno, costruendovi un secondo ponte con la stessa tecnica del primo. I motivi che lo spinsero a prendere questa decisione erano due: non solo i Germani avevano mandato aiuti ai Treveri contro i Romani, ma Cesare temeva anche che Ambiorige potesse trovarvi rifugio, una volta sconfitto.\nMa i Suebi, che ormai conoscevano le gesta militari del generale romano, decisero di ritirarsi nell'interno ed aspettare, in luoghi remoti e difesi dalle insidie delle fitte foreste e delle pericolose paludi, il possibile arrivo di Cesare. Il generale, tenendo conto del suo obiettivo principale (la sottomissione della Gallia) e considerando anche la difficolt\u00e0 degli approvvigionamenti di frumento in un territorio tanto selvaggio, decise di tornare indietro.\nCesare, una volta divenuto unico padrone di Roma (dopo il 48 a.C.), sebbene avesse ormai raggiunto un'et\u00e0 venerabile, era deciso ad attuare nuove campagne di espansione, sempre sull'esempio dell'uomo che ne aveva ispirato le imprese militari, Alessandro Magno, creatore di un vero impero universale. Intendeva quindi vendicare la sconfitta di Crasso a Carre contro i Parti e sottomettere l'intera Europa continentale, attuando una campagna nella zona danubiana contro i Daci di Burebista, una in Dalmazia ed un'altra contro le popolazioni della Germania libera, che troppo spesso avevano interferito nel corso della difficile conquista della Gallia.\nIl periodo alto-imperiale (27 a.C.-285).\nDalla fine del I secolo a.C. alla seconda met\u00e0 del I d.C..\nIl progetto di Augusto: la conquista della Germania (12 a.C. - 9).\nLe popolazioni germaniche avevano pi\u00f9 volte tentato di passare il Reno con grave danno per le province galliche: nel 38 a.C. (anno in cui gli alleati germani, Ubi, furono trasferiti in territorio romano), nel 29 a.C. da parte dei Suebi e nel 17 a.C. ad opera di Sigambri e dei loro alleati Tencteri ed Usipeti (in questo caso causando la sconfitta del proconsole Marco Lollio e la perdita delle insegne legionarie della legio V Alaudae). \u00c8 forse a questo periodo che si pu\u00f2 attribuire la costruzione di alcuni \"castra\" militari come quelli di Folleville e Mirebeau-sur-B\u00e8ze all'interno della Gallia oppure \"Castra Vetera\" e \"Mogontiacum\" lungo il fiume Reno.\nAugusto recatosi in Gallia nel 16 a.C. insieme al figlio adottivo, Tiberio, riteneva fosse giunto il momento di annettere la Germania, come aveva fatto suo padre adottivo, Gaio Giulio Cesare con la Gallia. Desiderava spingere i confini dell'Impero romano pi\u00f9 ad est, spostandoli dal fiume Reno fino al fiume Elba.\nIl motivo era prettamente strategico, pi\u00f9 che di natura economica e commerciale - del resto si trattava di territori acquitrinosi e ricoperti da interminabili foreste: il fiume Elba avrebbe ridotto notevolmente i confini esterni dell'impero, permettendo una migliore distribuzione ed economia di forze lungo il suo tracciato. Questo significava che era necessario operare, parallelamente, sul fronte meridionale, portando i nuovi confini dell'Illirico al medio corso del Danubio.\nCos\u00ec, dopo la morte di Marco Vipsanio Agrippa, il comando delle operazioni fu affidato al secondo figliastro dell'imperatore, Druso maggiore, figlio di sua moglie, Livia Drusilla. A lui il compito di sottomettere le popolazioni dell'intera Germania. Le campagne cominciarono dal 12 a.C. e terminarono con la disfatta di Teutoburgo nel 9.\nTiberio e Germanico (10-16).\nLa disfatta di Teutoburgo aveva provocato grande angoscia in Roma. Tre delle sue migliori legioni erano state completamente distrutte. Era ora necessaria una reazione militare immediata e decisa da parte dell'impero romano. Non si doveva permettere al nemico germanico di prendere coraggio e di invadere i territori della Gallia e magari dell'Italia stessa, mettendo a rischio non solo una provincia ma la stessa salvezza di Roma. Augusto invi\u00f2 subito Tiberio lungo il fronte renano. Quest'ultimo, passato il Reno (probabilmente solo fino al fiume Weser), condusse tre lunghe campagne in territorio germanico (dal 10 al 12) anche via mare (i Frisi rimasero infatti fedeli ai Romani fino al 28), accompagnato dal figlio adottivo Germanico.\nVi fu un ultimo tentativo pochi anni pi\u00f9 tardi da parte del figlio di Druso, Germanico, pi\u00f9 che altro volto a vendicare l'onore di Roma, ma nulla di pi\u00f9 (nel 14-16). Nel 14, mentre era in corso una rivolta delle legioni in Pannonia, anche gli uomini stanziati lungo il confine germanico si ribellarono ai loro comandanti, dando inizio ad un'efferata serie di violenze e massacri. Germanico, allora, che era a capo dell'esercito stanziato in Germania e godeva di grande prestigio, si incaric\u00f2 di riportare alla calma la situazione, confrontandosi personalmente con i soldati in rivolta. Essi chiedevano, come i loro compagni Pannoni, la riduzione della durata del servizio militare e l'aumento della paga: Germanico decise di concedere loro il congedo dopo venti anni di servizio e di inserire nella riserva tutti i soldati che avevano combattuto per oltre sedici anni, esonerandoli cos\u00ec da ogni obbligo ad eccezione di quello di respingere gli assalti nemici; raddoppi\u00f2 allo stesso tempo i lasciti a cui, secondo i testamento di Augusto, i militari avevano diritto.\nLe legioni, che avevano da poco appreso della recente morte di Augusto, arrivarono addirittura a garantire il proprio appoggio al generale se avesse desiderato impadronirsi del potere con la forza, ma egli rifiut\u00f2 dimostrando allo stesso tempo grande rispetto per il padre adottivo Tiberio e una grande fermezza. La rivolta, che aveva attecchito tra molte delle legioni di stanza in Germania, risult\u00f2 comunque difficile da reprimere, e si concluse con la strage di molti legionari ribelli. I provvedimenti presi da Germanico per soddisfare le esigenze delle legioni furono poi ufficializzati in un secondo momento da Tiberio, che assegn\u00f2 le stesse indennit\u00e0 anche ai legionari pannoni.\nFin dall'inizio del suo principato, Tiberio si trov\u00f2, pertanto, a dover convivere con l'incredibile prestigio che Germanico, il figlio di suo fratello, Druso maggiore, che egli stesso aveva adottato per ordine di Augusto, andava acquisendo presso tutto il popolo di Roma. Ripreso il controllo della situazione, Germanico decise di organizzare una spedizione contro le popolazioni germaniche che, venute a conoscenza delle notizie della morte di Augusto e della ribellione delle legioni, avrebbero potuto decidere di lanciare un nuovo attacco contro l'impero. Assegnata, dunque, parte delle legioni al luogotenente Aulo Cecina Severo, attacc\u00f2 le trib\u00f9 di Bructeri, Tubanti e Usipeti, sconfiggendole nettamente e compiendo numerose stragi; attacc\u00f2, poi, i Marsi, ottenendo nuove vittorie e pacificando cos\u00ec la regione ad ovest del Reno: pot\u00e9 in questo modo progettare per il 15 una spedizione ad est del grande fiume, con la quale avrebbe potuto vendicare Varo e frenare ogni volont\u00e0 espansionistica dei Germani.\nNel 15, dunque, Germanico attravers\u00f2 il Reno assieme al luogotenente Cecina Severo, che sconfisse nuovamente i Marsi, mentre il generale ottenne una netta vittoria sui Catti. Il principe dei Cherusci Arminio, che aveva sconfitto Varo a Teutoburgo, incit\u00f2 allora tutte le popolazioni germaniche alla rivolta, invitandole a combattere contro gli invasori romani; si form\u00f2, tuttavia, anche un piccolo partito filoromano, guidato dal suocero di Arminio, Segeste, che offr\u00ec il proprio aiuto a Germanico. Questi si diresse verso Teutoburgo, dove pot\u00e9 ritrovare una delle aquile legionarie perdute nella battaglia di sei anni prima, e rese gli onori funebri ai caduti le cui ossa erano rimaste insepolte. Decise, poi, di inseguire Arminio per affrontarlo in battaglia; il principe germanico, per\u00f2, attacc\u00f2 gli squadroni di cavalleria che Germanico aveva mandato in avanscoperta sicuro di poter cogliere il nemico impreparato, e fu dunque necessario che l'intero esercito legionario intervenisse per evitare una nuova disastrosa sconfitta. Germanico, allora, decise di tornare ad ovest del Reno assieme ai suoi uomini; mentre si trovava sulla strada del ritorno presso i cosiddetti \"pontes longi\", Cecina fu attaccato e sconfitto da Arminio, che lo costrinse a retrocedere all'interno dell'accampamento. I Germani, allora, convinti di poter avere la meglio sulle legioni, assaltarono l'accampamento stesso, ma furono a loro volta duramente sconfitti, e Cecina pot\u00e9 condurre le legioni sane e salve ad ovest del Reno.\nNonostante avesse riportato una sostanziale vittoria, Germanico era cosciente che i Germani erano ancora in grado di riorganizzarsi, e decise, nel 16, di condurre una nuova campagna che avesse l'obiettivo di annientare definitivamente le popolazioni tra il Reno e l'Elba. Per giungere indisturbato nelle terre dei nemici, decise di approntare una flotta che conducesse le legioni fino alla foce del fiume Amisia: in tempi rapidi furono approntate oltre mille navi agili e veloci, in grado di trasportare numerosi uomini ma dotate anche di macchine da guerra per la difesa. Non appena i Romani sbarcarono in Germania, le trib\u00f9 del luogo, riunite sotto il comando di Arminio, si prepararono a fronteggiare gli invasori e si riunirono a battaglia presso Idistaviso; gli uomini di Germanico, ben pi\u00f9 preparati dei loro nemici, fronteggiarono allora i Germani, e riportarono una schiacciante vittoria.\nArminio e i suoi si ritirarono presso il \"Vallo Angirvariano\", ma subirono un'altra durissima sconfitta da parte dei legionari romani: le genti che abitavano tra il Reno e l'Elba erano cos\u00ec state debellate. Germanico ricondusse dunque i suoi in Gallia, ma, sulla strada del ritorno, la flotta romana fu dispersa da una tempesta e costretta a subire notevoli perdite; l'inconveniente occorso ai Romani diede nuovamente ai Germani la speranza di poter ribaltare le sorti della guerra, ma i luogotenenti di Germanico poterono facilmente avere la meglio sui loro nemici.\nTiberio, infatti, malgrado le aspettative del giovane generale, ritenne di rinunciare a nuovi piani di conquista di quei territori. Del resto il nipote, Germanico, non aveva raggiunto gli obbiettivi militari auspicati, non essendo riuscito a battere in maniera risolutiva Arminio e la coalizione germanica da lui guidata. Il suo luogotenente, Aulo Cecina Severo per poco non cadeva in un'imboscata con 3-4 legioni, scampando a mala pena ad un nuovo e forse peggiore disastro di quello occorso a Quintilio Varo nella foresta di Teutoburgo. Ma soprattutto la Germania, terra selvaggia e primitiva, era un territorio inospitale, ricoperto da paludi e foreste, con limitate risorse naturali (a quel tempo conosciute) e, quindi, non particolarmente appetibile da un punto di vista economico.\nTiberio decise, pertanto, di sospendere ogni attivit\u00e0 militare oltre il Reno, lasciando che fossero le stesse popolazioni germaniche a sbrigarsela, combattendosi tra loro. Egli strinse solo alleanze con alcuni popoli contro altri, in modo da mantenerli sempre in guerra tra di loro. Egli almeno aveva ottenuto l'obiettivo di evitare di dover intervenire direttamente, con grande rischio di nuovi ed ingenti disastri per i suoi generali come quello di Varo, oltre al fatto di dover impiegare ingenti risorse militari ed economiche, per mantenere la pace con la possibile sottomissione dell'intera area tra Reno ed Elba.\nDa Tiberio a Claudio (17-54).\n\u00c8 segnalata per l'anno 28 una rivolta tra i Frisi (tributari dei Romani fin dalla prima campagna del 12 a.C. di Druso), soffocata nel sangue dalle truppe romane accorrenti dalla vicina provincia della Germania inferiore.\nNel 47, un certo Gneo Domizio Corbulone, legato della Germania Inferiore, sotto l'imperatore Claudio, fu fermato dall'intraprendere nuove campagne in Germania, dopo alcuni successi iniziali contro le popolazioni di Frisi e Cauci e la costruzione di un nuovo canale artificiale per la \"classis Germanica\" (la cosiddetta \"fossa Corbulonis\"). Tutte le truppe romane furono ritirate al di qua del Reno definitivamente.\nClaudio non intendeva ripercorrere la strada dell'occupazione della Germania, per due motivi principali:\nIl periodo dei Flavi (69-96).\nLa rivolta dei Batavi (69-70).\nCon la fine del regno di Nerone e la guerra civile scatenata per la sua successione, lungo il basso corso del Reno, alcune unit\u00e0 ausiliarie germaniche, i Batavi si ribellavano e cercavano l'indipendenza. Fu una rivolta contro il dominio romano da parte del popolo germanico dei Batavi e di altre trib\u00f9 della provincia della Gallia Belgica. Sotto la guida del loro principe ereditario Gaio Giulio Civile, un ufficiale ausiliario dell'esercito romano, i Batavi riuscirono in un primo momento a battere due legioni accorrenti ed a infliggere sconfitte umilianti all'esercito romano. Dopo i successi iniziali, le armate romane di entrambi i distretti militari (di Germania inferiore e superiore), ora riunite sotto il comando di Quinto Petillo Ceriale, ebbero alla fine la meglio. A seguito dei successivi colloqui di pace, la situazione torn\u00f2 alla normalit\u00e0, ma i Batavi dovettero subire condizioni umilianti, essendo ora stanziata in modo permanente nei loro territori, una legione.\nPrima occupazione degli \"Agri decumates\" (74-85).\nUn legato della Germania Superiore, un certo Gneo Pinario Cornelio Clemente ricevette le insegne trionfali per \"imprese vittoriose in Germania\" nel 74, ed una pietra miliare trovata ad Offenburg, poco ad est del Reno, attesta la costruzione di una via che da Argentoratae conduceva alla Rezia.\nIl figlio di Vespasiano, Domiziano intraprendeva nuove campagne contro le popolazioni germaniche dei Catti, una decina di anni pi\u00f9 tardi tra l'83 e l'85. Per questi successi assumeva il titolo di \"Germanicus\". L'obiettivo strategico era quello di ridurre i confini imperiali tra le province della Germania Superiore e della Rezia, congiungendo la fortezza legionaria di \"Mogontiacum\" con il Danubio presso la futura fortezza legionaria di Castra Regina.\nLa guerra si protrasse per alcuni anni (almeno fino all'85). Una volta occupati i territori degli Agri decumati, Domiziano cominci\u00f2 la costruzione di una vera e propria barriera protettiva permanente, che proteggesse i territori appena occupati. Numerosi furono gli interventi che si susseguirono negli anni successivi: prima con Traiano, ma soprattutto con Adriano ed Antonino Pio. La barriera, inizialmente costruita con una palizzata e torrette di legno, era infatti sostituita da una in pietra, certamente pi\u00f9 resistente.\nLa guerra contro le popolazioni suebe del medio corso del Danubio (89-97).\nTra l'89 ed il 97, la Pannonia fu teatro della guerra contro le popolazioni suebiche di Marcomanni e Quadi, oltrech\u00e9 sarmatiche (Iazigi) del medio corso del Danubio, poich\u00e9 n\u00e9 Marcomanni, n\u00e9 Quadi avevano inviato aiuti ai Romani nel corso della guerra contro i Daci di Decebalo. Ci\u00f2 aveva provocato l'ira di Domiziano che, mosse loro guerra nella primavera dell'89.\nLa guerra suebo-sarmatica ebbe una seconda fase nel 92 contro i Sarmati Iazigi, ed una terza ed ultima fase nel 95-97, quando il futuro imperatore Traiano ottenne, per i successi militari conseguiti il titolo di \"Germanicus\".\nIl II secolo.\nLe popolazioni suebe sotto Adriano ed Antonino Pio (135-142).\nLe popolazioni suebe (Quadi e Marcomanni), ormai alleate di Roma dal 97 (dai tempi dell'ultima fase della guerra suebo sarmatica di Domiziano), si risvegliavano attorno al 135, tanto da costringere l'imperatore Adriano, ad inviare lungo il fronte pannonico il suo erede designato, Elio Cesare, per combatterle nel corso di due campagne (degli anni 136-137), nelle quali sappiamo dalla \"Historia Augusta\", che ottenne buoni successi contro le stesse, come dimostrerebbe la monetazione di quel periodo.\nSappiamo che la guerra si protrasse anche negli anni successivi. Un certo Tito Aterio Nepote ottenne, infatti, gli \"ornamenta triumphalia\", al principio del regno di Antonino Pio, mentre le guerre cessarono attorno al 142, come viene attestato anche dalla coniazione di monete che celebravano \"Rex Quadi datus\".\nLe guerre marcomanniche (166/7-188/9).\nPassate alla storia come \"Guerre marcomanniche\" o \"germaniche\", costrinsero l'imperatore Marco Aurelio e suo figlio Commodo, a combattere contro le popolazioni germaniche e sarmatiche a nord del Danubio dal 166 al 188. Alla fine sia i Germani, sia i Sarmati furono battuti, ma dopo la morte di Marco Aurelio, suo figlio Commodo disattese alle aspettative paterne e rinunci\u00f2 a dare loro il colpo di grazia, evitando di fare di questi territori due nuove province a nord del medio corso del Danubio: la Marcomannia e la Sarmatia.\nSi tratt\u00f2 dell'ultima \"guerra offensiva\" in Occidente ad opera di un imperatore romano. Con il III secolo le guerre che si susseguirono, furono di mero \"contenimento\" o \"difensive\", contro l'invasore barbaro che premeva lungo la frontiera europea Reno-danubiana.\nLa crisi del III secolo.\nLa crescente propensione bellica da parte di Germani e Sarmati era dovuta principalmente alla struttura tribale della loro societ\u00e0: la popolazione, in costante crescita e sospinta dai popoli orientali, necessitava di nuovi territori per espandersi, pena l'estinzione delle trib\u00f9 pi\u00f9 deboli. Da qui la necessit\u00e0 di aggregarsi in federazioni etniche di grandi dimensioni, come quelle di Alemanni, Franchi e Goti, per meglio aggredire il vicino Impero: Roma provava ad impedirne l'espansione trincerandosi dietro una linea continua di fortificazioni, estesa tra il Reno e il Danubio e costruita proprio per contenerne la pressione.\nLe invasioni del III secolo, secondo tradizione, ebbero inizio con la prima incursione condotta della confederazione germanica degli Alemanni nel 212 sotto l'imperatore Caracalla, per terminare con l'abdicazione di Diocleziano a vantaggio del nuovo sistema tetrarchico nel 305. Nel corso di questo secolo, il III, l'Impero attravers\u00f2 un periodo di grande instabilit\u00e0 interna dello Stato causata dal continuo alternarsi di imperatori ed usurpatori (vedi anche anarchia militare). Le guerre interne non solo consumarono inutilmente importanti risorse negli scontri tra i vari contendenti, ma - cosa ben pi\u00f9 grave - sguarnirono le frontiere, consentendo lo sfondamento da parte delle popolazioni barbariche che si trovavano lungo il Limes.\nFu grazie anche alla successiva divisione, interna e provvisoria, dello Stato romano in tre parti (ad occidente l'impero delle Gallie, al centro Italia, Illirico e province africane, ad oriente il Regno di Palmira) che l'Impero riusc\u00ec a salvarsi da un definitivo tracollo e smembramento. Ma fu solo dopo la morte di Gallieno (268), che un gruppo di imperatori-soldati di origine illirica (Claudio il Gotico, Aureliano e Marco Aurelio Probo) riusc\u00ec infine a riunificare l'impero in un unico blocco, pur avendo dovuto rinunciare, nel corso delle guerre civili che si erano susseguite per circa un quarantennio, sia alla regione degli \"Agri decumates\" (260 circa), sia alla provincia di Dacia (256-271).\nIl periodo tardo-imperiale (286-476).\nDalla stabilizzazione delle frontiere sotto Diocleziano, ad una nuova guerra civile (285-306).\nCon la morte dell'imperatore Numeriano nel novembre del 284 (a cui il padre Caro aveva affidato l'Oriente romano), ed il successivo rifiuto delle truppe orientali di riconoscere in Carino (il primogenito di Caro) il naturale successore, fu elevato alla porpora imperiale Diocleziano, validissimo generale. Ottenuto il potere, nel novembre del 285 Diocleziano nomin\u00f2 suo vice (cesare) un valente ufficiale, Marco Aurelio Valerio Massimiano, che pochi mesi pi\u00f9 tardi elev\u00f2 al rango di augusto (1\u00ba aprile 286): form\u00f2 cos\u00ec una diarchia, nella quale i due imperatori si dividevano su base geografica il governo dell'Impero e la responsabilit\u00e0 della difesa delle frontiere e della lotta contro gli usurpatori. E data la crescente difficolt\u00e0 a contenere le numerose rivolte interne e lungo i confini, nel 293 si procedette a un'ulteriore divisione territoriale, al fine di facilitare le operazioni militari: Diocleziano nomin\u00f2 come suo cesare per l'Oriente Galerio, mentre Massimiano fece lo stesso con Costanzo Cloro per l'Occidente. Il sistema si rivel\u00f2 efficace per la stabilit\u00e0 dell'impero e delle sue frontiere per un ventennio, rendendo possibile agli augusti di celebrare i \"vicennalia\", ossia i vent'anni di regno, come non era pi\u00f9 successo dai tempi di Antonino Pio.\nDalla guerra civile alla riunificazione di Costantino (306-337).\nIl sistema tetrarchico, entrato in crisi, un anno dopo l'abdicazione dei due \"augusti\", Diocleziano e Massimiano (ritiratosi il primo a Spalato ed il secondo in Lucania), port\u00f2 ad una conseguente nuova guerra civile (dal 306 al 324), che caus\u00f2 nuovi sfondamenti al sistema difensivo romano. Solo dopo l'unificazione dell'Impero sotto un unico \"Augusto\" (Costantino I), le frontiere settentrionali tornarono ad essere difese adeguatamente (dal Reno al Danubio), tanto che allo stesso imperatore, si attribu\u00ec il merito di aver riconquistato tutti i territori dell'epoca di Traiano (dagli \"Agri decumates\" a buona parte della stessa Dacia, territori abbandonati tra gli anni 260 e 273).\nGi\u00e0 ai tempi in cui era stato \"Cesare\" in Occidente, attorno agli anni 306-310, Costantino ottenne grandi successi militari su Alemanni e Franchi, di cui si dice riusc\u00ec a catturare i loro re, dati in pasto alle belve durante i giochi gladiatorii.\nDivenuto unico \"augusto\" in Occidente nel 313 respinse una nuova invasione di Franchi in Gallia. Dopo una prima crisi con Licinio, al termine della quale i due \"augusti\" trovarono un nuovo equilibrio strategico nel 317, ottenne nuovi successi contro le genti barbare lungo il Danubio. Egli, infatti, batt\u00e9 sia i Sarmati Iazigi nel 322 sia i Goti nel 323.\nDopo il 316/317, avendo ottenuto da Licinio anche l'Illirico, Costantino non solo respinse numerose incursioni di Sarmati Iazigi e Goti (tra gli anni 322 e 332), ma potrebbe aver dato inizio alla costruzione di due nuovi tratti di \"limes\": il primo nella pianura ungherese chiamato diga del Diavolo, formato da una serie di terrapieni che da Aquincum collegavano il fiume Tibisco, per poi piegare verso sud e collegare il fiume Mure\u0219, percorrere il Banato fino al Danubio all'altezza di Viminacium; il secondo nella Romania meridionale chiamato Brazda lui Novac, che correva parallelo a nord del basso corso del Danubio, da Drobeta alla pianura della Valacchia orientale fin quasi al fiume Siret.\nDivenuto unico \"augusto\" nel 324, affid\u00f2 ai figli la difesa dell'Occidente contro Franchi ed Alamanni (contro i quali ottenne nuovi successi nel 328 ed il titolo di \"Alamannicus maximus\", insieme a Costantino II) mentre lui stesso combatteva sul confine danubiano i Goti (332) e i Sarmati (335). Divise l'impero tra i figli assegnando a Costantino II Gallia, Spagna e Britannia, a Costanzo II le province asiatiche e l'Egitto e a Costante l'Italia, l'Illirico e le province africane. Alla sua morte nel 337 si preparava ad affrontare in Oriente i Persiani.\nDalla morte di Costantino il Grande alla battaglia di Adrianopoli (337-378).\nNella prima met\u00e0 del IV secolo le incursioni germaniche seguirono in parte lo stesso modello sperimentato nel secolo precedente, con spedizioni finalizzate al saccheggio che muovevano dalle aree di stanziamento poste immediatamente al di l\u00e0 del Limes romano e in esse ritornavano una volta ottenuti gli obiettivi, o subita una sconfitta da parte dell'esercito romano. Gi\u00e0 in questa fase, tuttavia, si affacci\u00f2 una nuova modalit\u00e0, che vide intere popolazioni, e non pi\u00f9 solo i guerrieri, passare il Limes e cercare aree di stanziamento in territorio romano. In questa prima fase, meno alluvionale, delle invasioni, Roma tent\u00f2 di assorbire gli spostamenti delle popolazioni germaniche inserendole all'interno delle proprie strutture, affidando loro un territorio di stanziamento lungo il Limes e impegnandole, in cambio dell'accoglienza, alla difesa del Limes stesso.\nIn seguito alla progressiva migrazione degli Unni dall'Oriente verso la grande pianura ungherese, che provoc\u00f2 un vero e proprio effetto domino che port\u00f2 sempre pi\u00f9 popolazioni barbariche ad invadere i confini dell'Impero per non essere sottomessi dagli Unni, tuttavia, la politica di progressiva assimilazione non pot\u00e9 pi\u00f9 essere proseguita, e i Germani irruppero in massa e al di fuori di ogni pianificazione all'interno dell'Impero. Al termine del processo, proseguito anche nei secoli seguenti, numerosi popoli germanici si trovarono insediati in vari territorio dell'Europa occidentale, meridionale e perfino in Nordafrica, ridisegnando di conseguenza la mappa etnica e linguistica del Vecchio continente.\nLa nuova situazione ebbe come momento di svolta la battaglia di Adrianopoli del 378 nel corso della guerra gotica che dur\u00f2 fino al 382, nella quale i Visigoti sconfissero l'esercito dell'imperatore Valente, che perse la vita nello scontro. La battaglia di Adrianopoli (378) in primis port\u00f2 all'elaborazione, da parte di Roma, di una nuova strategia di contenimento nei confronti dei barbari. Dopo tale avvenimento, Teodosio, infatti, chiamato alla guida dell'Impero d'Oriente da Graziano dopo la morte di Valente, ed i suoi successori, incapaci di fermare le invasioni militarmente, cominciarono ad adottare una politica basata sui sistemi della \"hospitalitas\" e della \"foederatio\".\nConseguenza diretta di Adrianopoli fu la guerra gotica: i Visigoti rimasti in Mesia compirono ripetute razzie nelle regioni circostanti, fino al 382, quando ottennero dal nuovo imperatore Teodosio I il riconoscimento quali alleati. D'altro canto la battaglia acceler\u00f2 quel processo di apertura all'immigrazione barbarica che gi\u00e0 da anni ossessionava i Romani e li vedeva costretti a stipulare patti di accoglienza con le popolazioni d'oltre Danubio che richiedevano di stabilirsi nell'Impero come coloni o come soldati. Questa sconfitta segn\u00f2 per l'Impero romano l'inizio del definitivo declino. E la conseguenza pi\u00f9 importante fu la divisione definitiva dell'Impero in Occidente ed in Oriente.\nDopo Adrianopoli fino al V secolo.\nL'estrema agonia di Roma inizi\u00f2 quando, intorno al 395, i Visigoti si ribellarono. La morte di Teodosio I e la divisione definitiva dell'impero romano d'Occidente e d'Oriente tra i due suoi figli Onorio I e Arcadio, port\u00f2 il generale visigoto Alarico a rompere l'alleanza con l'impero ed a penetrare attraverso la Tracia fino ad accamparsi sotto le mura di Costantinopoli. Contemporaneamente gli Unni invasero la Tracia e l'Asia Minore mentre i Marcomanni la Pannonia. Fu solo grazie all'intervento del generale Stilicone, che, seppur bloccato dall'autorit\u00e0 di Arcadio, pot\u00e9 fermare sul nascere un possibile assedio della capitale d'Oriente.\nEd ancora nel 402 sempre i Visigoti tentarono un nuovo colpo di mano assediando Mediolanum, l'altra capitale imperiale (questa volta della parte occidentale) dove si era rifugiato Onorio. Fu solo grazie ad un nuovo intervento di Stilicone che fu salvata, ed Alarico fu costretto a togliere l'assedio. Nel frattempo l'avanzata degli Unni verso la regione corrispondente all'Ungheria port\u00f2 varie popolazioni barbariche che si trovavano a ovest dei Carpazi (Vandali, Alani, Svevi, Burgundi, i Goti di Radagaiso) a invadere i confini dell'Impero d'Occidente. Nel 405-406 i Goti di Radagaiso invasero l'Italia ma furono annientati dall'esercito di Stilicone. Ebbe invece successo l'invasione della Gallia attuata da Vandali, Alani e Svevi, che il 31 dicembre del 406 attraversarono il Reno e devastarono la maggior parte delle province della Gallia, prima di occupare quasi tutta la Spagna, che fu strappata all'Impero.\nL'unica opposizione che trovarono in Gallia furono le legioni provenienti dalla Britannia dell'usurpatore Costantino III, che rivoltatosi contro Onorio, aveva preso possesso della Gallia. Nel frattempo, trascurata da Costantino III e minacciata dalle incursioni dei pirati Sassoni, la Britannia si rivolt\u00f2 uscendo dall'orbita dell'Impero, e il suo esempio venne presto seguito dall'Armorica. Nel 410, i tentativi di Alarico ottennero un importante successo. Grazie soprattutto alla morte di Stilicone (408), unico baluardo della romanit\u00e0, egli riusc\u00ec a penetrare in Italia ed mettere a sacco la stessa Roma. A quella data, gi\u00e0 da alcuni anni, la capitale imperiale si era trasferita a Ravenna, ma qualche storico candida il 410 quale possibile data della vera caduta dell'impero romano. Dopo aver devastato l'Italia meridionale, i Goti risalirono la penisola e penetrarono in Gallia.\nNel frattempo emergeva la figura del generale Flavio Costanzo, il quale ottenne considerevoli successi in una situazione disperata: riusc\u00ec a sconfiggere gli usurpatori nelle Gallie e a convincere il re visigoto Vallia ad accettare un accordo di pace con l'Impero. I Visigoti si sarebbero stanziati in Aquitania come \"foederati\" e in cambio avrebbero combattuto per conto dell'Impero i barbari che occupavano la Spagna. In tre anni di campagne militari (416-418) i Goti ottennero considerevoli successi recuperando per l'Impero la Betica, la Lusitania e la Cartaginense. I Vandali Silingi e gli Alani, che avevano subito pesanti perdite, furono costretti a chiedere la protezione dei Vandali Asdingi stanziatisi in Galizia con gli Svevi, formando una nuova coalizione vandalo-alana. Costanzo richiam\u00f2 i Visigoti in Aquitania e assegn\u00f2 loro in quel luogo terre da coltivare (418).\nI successi di Costanzo si provarono per\u00f2 effimeri: le devastazioni e le mutilazioni territoriali subite dall'Impero dal 405 al 418 diminuirono sostanzialmente il gettito fiscale dell'Impero, e tale calo imped\u00ec a Costanzo di colmare efficacemente le perdite di soldati subite nel corso delle guerre dal 405 al 418. Da un'analisi accurata della \"Notitia Dignitatum\" si pu\u00f2 calcolare che durante il regno di Onorio ben il 47,5% delle unit\u00e0 dell'esercito campale occidentale fosse stato annientato dalle guerre. Le perdite furono colmate da Costanzo essenzialmente promuovendo a truppe campali truppe in precedenza di guarnigione, mentre furono relativamente poche le unit\u00e0 neocostituite tramite reclutamento di nuove truppe. Ci\u00f2 determin\u00f2 un calo dell'esercito sia in qualit\u00e0 (poich\u00e9 le truppe di guarnigione promosse nell'esercito campale non erano state addestrate adeguatamente a fare i soldati campali) che in quantit\u00e0 (perch\u00e9 non c'\u00e8 traccia del fatto che le truppe di guarnigione promosse vennero sostituite da nuove truppe di guarnigione).\nIntrighi e lotte per il potere a Ravenna tra il 423 e il 433 peggiorarono ulteriormente la situazione, favorendo le ambizioni dei barbari stanziatisi all'interno dell'Impero. Se gli attacchi dei Visigoti e dei Franchi venivano respinti da un giovane generale Ezio, i Vandali non trovarono opposizioni in Spagna meridionale, che veniva saccheggiata dalle loro truppe. Nel 429 i Vandali decisero di migrare in Africa, dove sconfissero le truppe dell'esercito di Bonifacio e dieci anni dopo si impadronirono di Cartagine (439). L'Impero reag\u00ec alla perdita di una provincia tanto importante implorando l'aiuto dell'Imperatore d'Oriente, il quale invi\u00f2 una potente flotta per cercare di recuperare Cartagine. Una temibile incursione degli Unni di Attila nei Balcani costrinse per\u00f2 Teodosio II a richiamare la flotta, non lasciando all'Impero occidentale altra scelta che quella di negoziare con il nemico. Il trattato di pace del 442 lasci\u00f2 nelle mani dei Vandali le province pi\u00f9 ricche e prospere del Nord Africa (la Proconsolare, la Byzacena e parte della Numidia), mentre le altre province che i Vandali avevano restituito ai Romani erano state talmente devastate che Valentiniano III fu costretto a ridurre le tasse in quelle province a 1/8 del normale.\nLa perdita dei proventi del Nord Africa determin\u00f2 un calo considerevole del bilancio dello stato, che fu cos\u00ec costretto a massimizzare le entrate imponendo nuove tasse e addirittura abolendo i privilegi fiscali di cui beneficiavano le classi sociali pi\u00f9 elevate. In un decreto del 444 lo stato ammise che, a causa delle difficolt\u00e0 economiche in cui versava, l'Impero non era pi\u00f9 in grado \u00abdi predisporre la forza di un numeroso esercito per ... ovviare alla triste situazione in cui versa lo stato\u00bb. Intorno al 450 l'Impero aveva perso il 50% della sua base tassabile, e nel 460, a causa della \u00abcostante contrazione delle entrate fiscali\u00bb, che rendeva sempre pi\u00f9 difficile per lo stato mantenere e pagare le truppe, l'esercito d'Occidente \u00abera diventato l'ombra di s\u00e9 stesso e incapace di fronteggiare con la bench\u00e9 minima possibilit\u00e0 di successo i Visigoti, i Vandali e in particolare i Franchi\u00bb.\nPrivato di molte delle sue precedenti province, con un'impronta germanica sempre pi\u00f9 marcata, l'impero romano degli anni successivi al 410 aveva davvero poco in comune con quello dei secoli passati. Nel 410, la Britannia era ormai andata perduta definitivamente, come pure grossa parte dell'Europa occidentale fu messa alle strette \"da ogni genere di calamit\u00e0 e disastri\", finendo in mano a regni romano-barbarici formatisi all'interno dei suoi originari confini e comandati da Vandali, Svevi, Visigoti e Burgundi. Nel 435 il controllo romano sulla Gallia era precario. La Gallia Belgica e la zona intorno al Reno erano saccheggiate e occupate dai Burgundi e altre popolazioni barbariche; i Visigoti, stanziati in Aquitania, attaccavano la Septimania e i dintorni di Narbona e Arelate nel tentativo di acquisire uno sbocco sul Mediterraneo, mentre l'Armorica era finita sotto il controllo dei Bagaudi.\nQuesti ultimi, secondo il vescovo di Marsiglia, Salviano, erano i ceti inferiori della popolazione, che oppressi dalle tasse e dalle iniquit\u00e0 dei potenti, non avevano altra scelta che diventare briganti (\"Bagaudi\") oppure fuggire presso i Barbari, ormai divenuti, secondo il parere di Salviano, persino pi\u00f9 virtuosi dei Romani. Diversi studiosi hanno quindi interpretato, in senso marxiano, le rivolte dei Bagaudi come una \"lotta di classe\" degli \"oppressi\" contro i \"potenti\"; in realt\u00e0, sembra che ai moti dei Bagaudi presero parte anche persone benestanti, e ci\u00f2 potrebbe significare che i \"Bagaudi\" fossero in realt\u00e0 dei movimenti separatisti, che non sentendosi sufficientemente protetti dall'Impero contro le minacce esterne, abbiano deciso di fare da s\u00e9.\nVi fu solo un timido tentativo di ripristinare l'antico splendore di Roma da parte del \"magister militum\" Ezio, che riusc\u00ec a fronteggiare provvisoriamente i barbari, grazie anche all'alleanza con gli Unni, i quali lo avevano aiutato ad impadronirsi del potere. Per ottenere il loro sostegno, Ezio dovette per\u00f2 cedere agli Unni la Pannonia e la Valeria intorno al 435. Grazie all'alleanza con gli Unni, Ezio pot\u00e9 annientare, nel corso del 436/437, i Burgundi di re Gundecario, ponendo fine alle loro incursioni nella Gallia Belgica. Mentre festeggiava a Roma il suo secondo consolato, invi\u00f2 poi un suo sottufficiale, Litorio, in Armorica contro i ribelli gruppi autonomisti locali, etichettati dai Romani come \"Bagaudi\" (\"briganti\") e condotti da Tibattone. Nell'anno 437, Litorio riusc\u00ec a sopprimere la rivolta bagauda. Nel frattempo i Visigoti, nel tentativo di acquisire uno sbocco al Mediterraneo, assediarono Narbona nel 436, ma furono costretti a levare l'assedio per il sopraggiungere del generale Litorio con ausiliari unni, che portarono ciascuno un sacco di grano alla popolazione cittadina affamata. La campagna contro i Visigoti prosegu\u00ec con un certo successo: nel 438 Ezio inflisse una pesante sconfitta ai Visigoti nella battaglia di Mons Colubrarius, celebrata dal poeta Merobaude.\nLa scelta di Ezio di impiegare un popolo pagano come gli Unni contro i cristiani (seppur ariani) Visigoti trov\u00f2 l'opposizione di taluni, scandalizzati dal fatto che i mercenari Unni non solo avevano ottenuto il permesso di compiere sacrifici alle loro divinit\u00e0 pagane e di predire il futuro attraverso la scapulimanzia, ma anche di saccheggiare in talune circostanze lo stesso territorio imperiale che in teoria esse erano tenute a difendere. Secondo il vescovo di Marsiglia Salviano, autore del \"De gubernatione dei\" (\"Il governo di Dio\"), i Romani, adoperando i pagani Unni contro i cristiani Visigoti, non avrebbero fatto altro che perdere la protezione di Dio. Nel 439 Litorio arriv\u00f2 alle porte di Tolosa, capitale del Regno visigoto, e si scontr\u00f2 con i Visigoti nelle vicinanze nel tentativo di annientarli definitivamente: nel corso della battaglia, per\u00f2, fu catturato dai Visigoti, e ci\u00f2 gener\u00f2 il panico tra i mercenari Unni, che vennero sconfitti e messi in rotta. Litorio fu giustiziato. La sconfitta e morte di Litorio spinse Ezio a firmare una pace con i Visigoti riconfermante il trattato del 418, dopodich\u00e9 torn\u00f2 in Italia, per l'emergenza dei Vandali, che proprio in quell'anno avevano conquistato Cartagine.\nIl venir meno dell'alleanza con gli Unni, che anzi avevano contribuito al fallimento della spedizione prevista contro i Vandali per recuperare Cartagine, costringendo con un'incursione nei Balcani l'Imperatore d'Oriente Teodosio II a richiamare la flotta che avrebbe dovuto scacciare i Vandali dall'Africa, rese ancora pi\u00f9 difficoltosa la situazione per l'Impero d'Occidente. La minaccia unna imped\u00ec per esempio ad Ezio di inviare truppe consistenti in Spagna, dove la partenza dei Vandali e Alani alla volta dell'Africa aveva permesso all'Impero di recuperare le province da essi occupate in Spagna, province che rimanevano comunque minacciate dagli Svevi stanziatisi nella Hispania nord-occidentale. Quando cos\u00ec nel 438 sal\u00ec sul trono svevo il re Rechila, questi poterono cos\u00ec occupare Merida (capoluogo della Lusitania) e successivamente Siviglia e le province della Betica e della Cartaginense (441). L'unica provincia ispanica ancora rimasta sotto il controllo di Roma era la Tarraconense, che tuttavia era infestata dai separatisti Bagaudi. Gli unici tentativi di Ezio di recuperare la Spagna fu l'invi\u00f2, con piccoli contingenti, nella penisola dei comandanti Asturio (442), Merobaude (443) e Vito (446).\nSe i primi due tentarono di recuperare perlomeno la Tarraconense ai Bagaudi, Vito, pi\u00f9 ambizioso, condusse l'esercito romano-visigoto contro gli Svevi, ma fu da essi annientato. Questo fallimento era attribuibile almeno in parte al fatto che Ezio non poteva concentrare tutte le sue forze nella lotta contro gli Svevi vista la minaccia unna. Nel frattempo Ezio concesse ai Burgundi superstiti di insediarsi all'interno del \"limes\" tra Saona e Rodano, nella regione chiamata Sapuia, fondando un nuovo regno burgundo alleato che potesse controllare la crescente minaccia degli Unni. Nel 442, decise di riportare l'ordine in Armorica, infestata dai ribelli, permettendo agli Alani di re Goar di insediarsi nella regione. Nel 440 insedi\u00f2 alcuni Alani guidati da Sambida nei pressi di Valence, nella valle del Rodano. Questi stanziamenti di barbari foederati, che avevano l'incarico di tenere a bada i ribelli e difendere le frontiere da altri barbari, generarono le proteste dei proprietari terrieri gallici, molti dei quali furono espropriati dei loro possedimenti da questi gruppi di \"foederati\". Secondo Halsall, \u00aba questo punto, sembra che la politica imperiale in Gallia prevedesse un ritiro della frontiera dalla ... Loira alle... Alpi, con gruppi di federati insediati lungo quella frontiera affinch\u00e9 aiutassero a difenderla\u00bb, mentre i resti dell'esercito romano in Gallia avrebbero tentato di restaurare l'effettiva autorit\u00e0 romana in Gallia Ulteriore (settentrionale).\nNel 451, gli Unni di Attila invasero la Gallia: essi vennero per\u00f2 vinti da Ezio grazie ad una coalizione di genti germaniche federate nella battaglia dei Campi Catalaunici. La morte di Ezio nel 454 port\u00f2 alla successiva fine nell'arco di un venticinquennio ed a un nuovo sacco di Roma nel 455.\nVi furono invero due tentativi di ripresa dell'Impero, con due spedizioni contro i Vandali:\nDella disfatta del 468 ne approfittarono i Visigoti del nuovo re Eurico, asceso al trono nel 466. Nel 469, desideroso di formare un regno completamente indipendente da Roma, il nuovo re espanse i domini dei Visigoti in Gallia fino alla Loira, mentre due anni dopo riport\u00f2 una netta vittoria sull'esercito imperiale nei pressi del Rodano. In questo scontro perse la vita anche uno dei figli di Antemio, Antemiolo. Negli anni successivi conquistarono anche l'Alvernia, oltre ad espugnare Arles e Marsiglia (entrambe nel 476). Il nuovo re ottenne significativi successi anche in Hispania, dove occup\u00f2 Terragona e la costa mediterranea della penisola iberica (473), che gi\u00e0 nel 476 apparteneva interamente ai Visigoti, se si esclude una piccola enclave sveva.\nPrivo ormai della Gallia e ristrettosi praticamente all'Italia, era ormai prossimo alla fine, che avvenne nel 476. Il 476 sanc\u00ec infatti la fine formale dell'Impero romano d'Occidente. In quell'anno, Flavio Oreste rifiut\u00f2 di pagare i mercenari germanici al suo servizio. I mercenari insoddisfatti, inclusi gli Eruli, si rivoltarono. La rivolta era capeggiata dal barbaro Odoacre. Odoacre e i suoi uomini catturarono e uccisero Oreste, tanto da passare alla storia come colui che mise fine alla \"commedia\" dell'Impero romano d'Occidente, deponendo ed esiliando il giovanissimo Romolo Augustolo. Inoltre, rompendo la consuetudine degli imperatori fantoccio asserragliati a Ravenna, sped\u00ec le insegne imperiali a Costantinopoli: un atto formale e di relativamente poco conto nella sostanza, che la storiografia moderna ha scelto come confine tra Evo antico e Medioevo (476). Tutta l'Italia era in mano a Odoacre, il quale non solo mand\u00f2 le insegne Imperiali all'imperatore d'Oriente Zenone, ma ricevette in cambio il titolo di patrizio, oltre all'autorizzazione a governare come funzionario pubblico l'Italia. Odoacre ricopr\u00ec l'incarico finch\u00e9 non venne battuto e ucciso da Teodorico, capo degli Ostrogoti, nel 493.\nDa questo momento la nuova Europa era costituita da una serie di monarchie \"romano-barbariche\", che presentavano un duplice carattere legato sia alla tradizione germanica dei conquistatori (leggi non scritte, importanza della pastorizia, credo religioso ariano e usanze guerriere) sia alla tradizione latina delle genti romanizzate, con i vescovi speso provenienti da antiche famiglie aristocratiche romane. Nell'Oriente romano il conflitto continuava, invece, tra l'Impero bizantino e le continue migrazioni di popolazioni venute dall'est europeo (dai Sarmati, agli Unni, alle genti slave, ecc.) oltre a quelle germaniche da tempo insediate nella parte occidentale romana."}
{"id": "443346", "revid": "701660", "url": "https://it.wikipedia.org/wiki?curid=443346", "title": "Oasi di Macchiagrande", "text": "L'oasi di Macchiagrande \u00e8 una riserva ecologica situata nei pressi dell'aeroporto di Fiumicino, tra Fregene e Focene, e gestita dal WWF Italia.\nCollocata sul litorale laziale del Mar Tirreno, dal 1996 fa parte della riserva naturale statale Litorale Romano e ospita numerose specie di uccelli acquatici, tra i quali il germano reale, l'alzavola e il cormorano, e della macchia mediterranea. Presenti inoltre l'istrice, il coniglio selvatico e numerose testuggini comuni, animale simbolo dell'oasi."}
{"id": "443349", "revid": "122194717", "url": "https://it.wikipedia.org/wiki?curid=443349", "title": "Palazzo Pazzi", "text": "Palazzo Pazzi, detto anche \"della Congiura\" o palazzo Pazzi-Quaratesi, \u00e8 un edificio storico del centro di Firenze, situato in via del Proconsolo 10, angolo borgo Albizzi 31. Si tratta di uno dei migliori esempi, in citt\u00e0, di architettura civile del Rinascimento, per cui appare nell'elenco redatto nel 1901 dalla Direzione Generale delle Antichit\u00e0 e Belle Arti, quale edificio monumentale da considerare patrimonio artistico nazionale.\nStoria.\nFu Jacopo de' Pazzi a volere una grande palazzo di famiglia sul luogo di alcune case ad essa appartenenti, anche per poter rivaleggiare con le altre ricchissime famiglie della citt\u00e0 quali i Medici e gli Albizzi. Il nome dell'architetto a cui fu affidato questo nuovo progetto non \u00e8 noto, ma oggi si tende a ritenere pi\u00f9 probabile quello di Giuliano da Maiano, che vi avrebbe lavorato tra il 1458 ed il 1469 e che per la stessa famiglia cre\u00f2 villa La Loggia, anzich\u00e9 quelli di Filippo Brunelleschi, autore della cappella Pazzi, o di Michelozzo. \u00c8 comunque possibile che Brunelleschi abbia fornito alcune idee e progetti sviluppati e messi in opera poi da Giuliano da Maiano, cos\u00ec come il da Maiano cur\u00f2 il completamento la cappella in Santa Croce. Al di l\u00e0 della questione attributiva la fabbrica \u00e8 comunque da considerare, sia per il periodo di costruzione, sia per l'eleganza delle forme, sia per le dimensioni, tra le pi\u00f9 importanti della citt\u00e0, modello per molte altre residenze dei ceti dirigenti della Firenze tardo quattrocentesca.\nIl palazzo \u00e8 infatti detto anche \"della Congiura\" perch\u00e9 proprio il ramo della famiglia che vi risiedeva fu responsabile della comgiura contro i Medici, che port\u00f2 all'uccisione di Giuliano e al ferimento di Lorenzo, diventando poi per\u00f2 fatale per la famiglia Pazzi che venne duramente punita con l'uccisione di alcuni suoi membri (compreso lo stesso Jacopo), il bando dei suoi membri dalla citt\u00e0 e la confisca di tutti i loro beni, compreso questo palazzo. \nIl palazzo venne concesso allora al cardinale Guillaume d'Estouteville, amico di lunga data di Lorenzo, fino alla sua morte nel 1483. Fu portato in dote dalla figlia di Lorenzo Maddalena in occasione delle sue nozze con Franceschetto Cybo, avvenute il 25 febbraio del 1487 in Vaticano. Loro figlio Lorenzo Cybo spos\u00f2 poi Ricciarda Malaspina, marchesa di Massa e Carrara, originando la famiglia Cybo Malaspina, che fu proprietaria del palazzo per tutto il Cinquecento. A questo periodo risale la denominazione dell'edificio come palazzo \"delle Marchesane di Massa\", ed era conosciuto in tutta la citt\u00e0 per la vita mondana che le proprietarie del palazzo erano solite fare. \nNel 1593 pass\u00f2 agli Strozzi, che lo tennero fino al 1796 quando divenne propriet\u00e0 dei Quaratesi. Nel 1843 cambi\u00f2 di nuovo proprietario, venendo acquistato da Ferdinando de Rast, ricco cittadino tedesco, che dopo aver visitato Firenze in un viaggio se la elesse come sua residenza definitiva. Dopo la sua morte egli dispose che il palazzo venisse ceduto a un istituto religioso di Coburgo, che comunque poco dopo lo vendette. Nel 1850 qui era la sede del Tribunale della Suprema Corte di Cassazione e nel periodo di Firenze Capitale (1865-1871) ospit\u00f2 la loggia massonica del Grande Oriente d'Italia e anche, in altri ambienti, fu affittato all\u2019Ambasciata prussiana d\u2019Italia, e in parte destinato ad alloggio del diplomatico Karl George Ludwig von Usedow.\nNel 1913 venne acquistato dalla Banca di Firenze, la quale lo fece restaurare agli architetti Ezio Cerpi e Adolfo Copped\u00e8 (1913-1915). Quest'ultimo tra l'altro chiuse con una copertura in ferro e ghisa il cortile quattrocentesco all'altezza del primo piano, in modo da renderlo utilizzabile per servizi all'utenza. A questo stesso intervento risale il monumentale ingresso all'ascensore e vari dipinti e vetrate di Galileo e Chino Chini. \nIl passaggio all'attuale proprietario, l'Istituto Nazionale della Previdenza Sociale che qui ha la sua sede fiorentina, risale al 1931. Fu restaurato nel 1960, questa volta su base filologica e con la direzione dei soprintendenti Ugo Procacci e Guido Morozzi. Nell'ambito dei lavori fu tra l'altro liberato dalla sovrastruttura il cortile quattrocentesco e le membrature in pietra (scalpellate nel corso del precedente cantiere) reintegrate. \"Per la integrazione delle parti mancanti dei capitelli fu seguito il metodo della riproduzione delle medesime in calchi di finta pietra e l'applicazione di questi, con speciali supporti metallici alle pareti offese; e ci\u00f2 allo scopo di non generare incertezza fra le parti autentiche e quelle ricomposte\". \nUn ulteriore restauro si \u00e8 concluso nel 2010. Vista l'importanza dell'edificio appare quanto mai discutibile la realizzazione di un'\"isola ecologica\" proprio dal lato del suo prospetto principale, deliberata dalla Giunta comunale nel 2012 e nello stesso anno realizzata.\nDescrizione.\nIl marchese Leonardo Ginori Lisci in un suo celebre studio enumerava i \"sette palazzi pi\u00f9 belli di Firenze\" (pescando soprattutto nell'architettura rinascimentale) quali i palazzi Medici-Riccardi, Rucellai, Pitti, Strozzi, Antinori, Gondi e Pazzi.\nEsterno.\nIl palazzo risponde perfettamente ai canoni imposti dal \"De re aedificatoria\" di Leon Battista Alberti, che consigliava facciate \"ornate delicatamente e leggiadramente piuttosto che superbamente\". L'accesso all'edificio avviene da due portoni, su Borgo Albizi e su via del Proconsolo, che sono dotati di ampi \"brachettoni\" che ne accrescono l'imponenza. \nLa facciata \u00e8 dominata dal contrasto fra il bugnato rustico del pian terreno e l'intonaco bianco dei due piani superiori, abbelliti da eleganti bifore sottolineate da cornici marcapiano dentellate. La scelta dell'intonacatura era molto originale nel Quattrocento, se confrontata con i palazzi coevi, e alleggeriva l'austerit\u00e0 della facciata, ma non si pu\u00f2 escludere che l'intonaco fosse originariamente dipinto con graffiti o con un finto bugnato. Le finestre superiori presentano raffinati elementi decorativi quali tralci ed elementi vegetali nelle cornice, colonnine corinzie e le imprese familiari delle tre mezzelune, che ricordavano le origini fiesolane della famiglia, e della barca con le vele gonfiate dal vento, che alludevano ai traffici marittimi dell'attivit\u00e0 mercantile. La fascia pi\u00f9 alta \u00e8 decorata da oculi al di sotto della gronda sporgente. Le finestre del piano terreno, con cornici composte da conci orientati a prisma, sono invece da far risalire al Seicento, in sostituzione di altre aperture decisamente pi\u00f9 piccole. \nSulla cantonata il grande scudo con l'arme dei Pazzi (d'azzurro, a due delfini d'oro guizzanti in palo addossati, posti in mezzo a cinque crocette fioronate), attribuito a Donatello, copia dell'originale conservato nell'androne e restaurato nel 2000. La collocazione originaria dello scudo era tuttavia all'ingresso del giardino dei Pazzi sull'altro lato della strada, dove oggi si trova il palazzo della Banca d'Italia.\nSulla cantonata si trova un'edicola contenente un bassorilievo in marmo con profilo della Vergine, forse della fine del Cinquecento. \nIl cortile.\nIl cortile ha un portico a tre arcate su tre lati ed \u00e8 tra i pi\u00f9 raffinati di Firenze, simile a quelli di palazzo Medici o palazzo Strozzi, ma dal ritmo pi\u00f9 leggero. I capitelli delle colonne, che sorreggono le nove arcate a tutto sesto in pietraforte, sono decorati con delfini (come quelli dello stemma) e piccoli vasi contenenti il \"fuoco sacro\" che scaturisce dalle pietre focaie leggendariamente portate dalla Terrasanta da Pazzino de' Pazzi dopo la prima crociata, che vengono tuttora usate per dare il via al tradizionale scoppio del carro. L'affaccio interno del palazzo \u00e8 ornato da bifore simili a quelle della facciata e, all'ultimo piano, da un loggiato, oggi chiuso da vetrate ma originariamente aperto.\nDal cortile proviene un bacino marmoreo finemente scolpito con le insegne di Jacopo de' Pazzi, attribuito a Giuliano da Maiano e ai suoi fratelli, e oggi conservato al Metropolitan Museum di New York. \nInterni.\nSi accede allo scalone per i piani superiori dall'androne di ingresso, ma originariamente si passava dal cortile. Al primo piano si trova una bussola monumentale riferibile ai lavori del Copped\u00e9.\nLa sala che prospetta sul giardino ha un notevole soffitto a cassettoni e lungo la parete \u00e8 appeso un affresco staccato con \"Pazzino de' Pazzi lungo le mura di Gerusalemme\"; sono qui presenti anche due tele con soggetti religiosi: l'l\"'Ultima cena\" e la \"Lavanda dei piedi\".\nUn piccolo ambiente a questo piano, forse l'antica cappellina, ha la volta a botte coperta da affreschi nello stile di Bernardino Poccetti e un pavimento a tarsie marmoree geometriche. \u00c8 molto probabile che da questa cappella provenga la \"Madonna Pazzi\" di Donatello, oggi al Bode Museum di Berlino. In una sala vicina il soffitto \u00e8 decorata da un affresco con l'\"Allegoria delle quattro stagioni\".\nIl secondo piano presenta una interessante sala detta \"La pompeiana\", per via delle grottesche che ne decorano il soffitto. Da qui si accede all'altana, che offre un suggestivo panorama di Firenze."}
{"id": "443350", "revid": "36426", "url": "https://it.wikipedia.org/wiki?curid=443350", "title": "Palazzo de' Pazzi", "text": ""}
{"id": "443353", "revid": "122246", "url": "https://it.wikipedia.org/wiki?curid=443353", "title": "Giardino di Ninfa", "text": "Il giardino di Ninfa \u00e8 un monumento naturale della Repubblica Italiana situato nel territorio del comune di Cisterna di Latina, al confine con Norma e Sermoneta. Si tratta di un tipico giardino all'inglese, iniziato da Gelasio Caetani nel 1921, nell'area della scomparsa cittadina medioevale di Ninfa, di cui oggi rimangono soltanto diversi ruderi, alcuni dei quali restaurati durante la creazione del giardino.\nStoria.\nIl paese di Ninfa, il cui nome sembra derivare da un tempio di et\u00e0 classica dedicato alle ninfe, presente su un isolotto del piccolo lago, doveva esistere gi\u00e0 durante l'epoca romana, ma si trattava di un piccolo centro agricolo. Durante la met\u00e0 dell'VIII secolo papa Zaccaria ebbe in dono da Costantino V Copronimo, in segno di riconoscenza per aver contrastato l'avanzata dei Longobardi intercedendo presso il re Liutprando, vaste zone agricole nei pressi di Norma, dove era presente una tenuta di campagna. In questo periodo la via Appia e la via Severiana divennero impraticabili per via dell'avanzamento della palude e ci\u00f2 comport\u00f2 lo spostamento dei traffici commerciali sulla via pedemontana che transitava nei pressi di Ninfa: l'imposizione di un pedaggio a chiunque volesse utilizzare la strada si rivel\u00f2 essere una fonte di ricchezza e ben presto Ninfa divenne un piccolo centro urbano, con numerose case e chiese.\nTra il X e l'XI secolo nonostante i territori appartenessero allo Stato Pontificio, i veri dominatori della zona furono i conti di Tuscolo; all'inizio del XII secolo papa Pasquale II ottenne nuovamente il controllo di Ninfa: nel 1116 attraverso il \"Pactum Ninfensium\" il borgo fu affidato agli stessi abitanti, in cambio di fedelt\u00e0 alla chiesa, alcuni obblighi economici e l'ordine di abbattere le mura difensive. In seguito Ninfa fu ceduta alla famiglia dei Frangipane: nel 1159, alla morte di Adriano IV, vennero eletti due papi, Rolando Bandinelli, col nome di Alessandro III, sostenuto dai Frangipane, e Ottavio de Monticelli, col nome di Vittore IV, sostenuto da Federico Barbarossa. Alessandro III fu immediatamente fatto prigioniero dal rivale e liberato da Oddone Frangipane che gli offr\u00ec rifugio a Ninfa, dove nella chiesa principale, quella di Santa Maria Maggiore, il 20 settembre, fu eletto papa: nel 1171 Federico Barbarossa si vendicava prima saccheggiando e poi incendiando la citt\u00e0. Il tramonto dell'epoca dei Frangipane fu alla fine del XII secolo, quando sommersi dai debiti vendettero la maggior parte delle loro propriet\u00e0: unico lato positivo del loro governo fu la costruzione della prima parte del castello e delle mura difensive. Durante il XIII secolo Ninfa venne amministrata da Giacomo Conti, cos\u00ec come dimostrato in un giuramento di fedelt\u00e0 risalente al 1215, e dai suoi discendenti; tuttavia alla fine del secolo la cittadina visse una fase convulsa che port\u00f2 probabilmente al potere prima gli Annibaldi e poi i Colonna, che presero possesso della citt\u00e0 il 30 aprile 1293.\nCon la salita al soglio pontificio di Bonifacio VIII la famiglia dei Colonna fu scomunicata e tutti i beni confiscati: nel 1297 Pietro Caetani acquist\u00f2 Ninfa per 200.000 fiorini d'oro, anche se la sua investitura ufficiale a capo del feudo avverr\u00e0 solamente il 10 ottobre del 1300. Fu questo per Ninfa un periodo di grande prosperit\u00e0: le mura vennero rinforzate, il castello fu ampliato e fu costruita una torre, fu eretto un muro di contenimento per le acque della vicina sorgente in modo tale da ampliare il piccolo lago gi\u00e0 esistente, fu ampliato il palazzo comunale e costruiti nuovi mulini e due ospedali chiamati di San Matteo e Le Mancinule; erano inoltre presenti un gran numero di chiese sia dentro che fuori le mura e tantissime botteghe sia artigiane che commerciali. Fu in questo periodo che si ebbero alcuni interventi per il risanamento della palude circostante. Alla morte di Bonifacio VIII le famiglie nemiche dei Caetani rivendicarono i territori precedentemente usurpati: gli Annibaldi saccheggiarono Ninfa e per mantenerla in loro possesso chiesero l'aiuto dell'esercito da Roma anche se cambiamenti della situazione politica, nel 1314, permisero ai Caetani di riappropriarsi del borgo. Nel 1317 il territorio fu assegnato a Benedetto III, conte palatino, e nel 1355 a suo nipote Giovanni: la famiglia tuttavia per problemi economici, che si estinguer\u00e0 nel XVI secolo, dovette vendere i suoi territori.\nNel 1369 Ninfa venne acquistata dai Caetani di Fondi, capeggiati da Onorato I, che sald\u00f2 i debiti accumulati dai suoi predecessori e restaur\u00f2 la cinta muraria. Il papa avignonese Clemente VII, alleato di Onorato, gli conferm\u00f2 la carica di rettore della zona, dichiarando i Palatini estromessi da tutti i diritti: questo fece scattare da parte del papa di Roma Urbano VI la scomunica a Onorato, privandolo di tutti i diritti provocando una violenta lotta che sfocia nel 1380 con un assedio a Ninfa, la quale venne saccheggiata e nel 1381 completamente distrutta dalle citt\u00e0 vicine a colpi di piccone. Dopo questo episodio Ninfa non venne pi\u00f9 ricostruita: resistettero poche capanne di contadini che lavoravano le campagne circostanti, anche se l'avanzamento della palude e la malaria costrinsero i pochi residenti a lasciare la zona.\nNel 1471 i Caetani aprirono a Ninfa una ferreria i cui lavori erano iniziati nel 1457 e dopo solo qualche anno di attivit\u00e0 fu chiusa. Nello stesso periodo il castello venne utilizzato come prigione: nel 1447 viene ricordato l'episodio dell\"'eccidio di Ninfa\", quando uno dei prigionieri rinchiusi nella torre uccise un carceriere e per punizione Onorato III lanci\u00f2 dalla torre tutti i reclusi tra cui un diacono, evento ritenuto inammissibile dalla Chiesa. Onorato, per evitare la scomunica, che prevedeva anche la confisca di tutti i feudi, dovette farsi pubblicamente frustare.\nNel XVI secolo il cardinale Nicol\u00f2 III Caetani diede ordine all'architetto Francesco Capriani di costruire un giardino nell'area di Ninfa, costituito semplicemente da due viali ad angolo retto e da due nicchie dalle quali fuoriusciva acqua che poi si riversava nel fiume per l'allevamento di trote: questo giardino cadde in rovina poco dopo la morte del cardinale nel 1585. Nel XVIII secolo di Ninfa non rimaneva pi\u00f9 alcuna traccia dopo che anche l'ultimo mulino e la gualchiera chiusero. Nel 1765 il municipio venne trasformato in granaio dal duca Francesco V e nello stesso periodo papa Pio VI avvi\u00f2 una bonifica delle paludi ma il tutto si concluse in un nulla di fatto.\nFu solamente nel 1921 che Gelasio Caetani inizi\u00f2 la bonifica della zona ed il restauro di alcuni ruderi di Ninfa, in particolar modo della torre e del municipio, per farne una residenza estiva; contemporaneamente, sotto la guida della madre Ada Wilbraham, che aveva gi\u00e0 realizzato un orto botanico a Fogliano, inizi\u00f2 a piantare diverse specie botaniche che portava dai suoi viaggi all'estero e che ben si sviluppavano a Ninfa per via del clima favorevole, molto umido, regalato dal fiume Ninfa e dalla rupe di Norma che bloccava il passaggio delle nubi pi\u00f9 basse provocando frequenti piogge. I lavori per l'allestimento del giardino furono proseguiti poi da Roffredo Caetani, dalla moglie Marguerite Chapin e dalla figlia Lelia Caetani: furono proprio le due donne e soprattutto Lelia, durante gli anni trenta, a dare al giardino una struttura all'inglese. Ninfa ospit\u00f2 diverse personalit\u00e0 di spicco del '900 come il poeta Gabriele D'Annunzio o lo scrittore Boris Pasternak, autore de Il dottor \u017divago o, nel 1935, Benito Mussolini in visita all'agro pontino. Lelia Caetani, senza eredi, fu l'ultima rappresentante della famiglia Caetani, che dopo oltre settecento anni estingueva il suo casato: la donna per\u00f2, prima della sua morte, avvenuta nel 1977, diede vita ad una fondazione, chiamata \"Roffredo Caetani di Sermoneta\", al quale intest\u00f2 oltre al castello di Sermoneta anche il giardino ed \u00e8 ancora tale fondazione che oggi si occupa del parco. Intorno al giardino a partire dal 1976 \u00e8 stata istituita un'oasi del WWF a sostegno della flora e della fauna del luogo, che la bonifica della palude aveva portato alla scomparsa.\nNel 2000 tutta l'area di Ninfa \u00e8 stata dichiarata monumento naturalistico ed il giardino \u00e8 stato considerato dal The New York Times, come il pi\u00f9 bello al mondo. Aperto solo in alcuni periodi, il giardino viene visitato da circa settantamila turisti all'anno.\nRuderi.\nDurante il periodo di massimo splendore, nel XIV secolo, Ninfa era una citt\u00e0 ricca di case, oltre centocinquanta, munite di solaio e granaio, chiese, circa quattordici considerando quelle presenti sia all'interno che all'esterno delle mura e poi strade, mulini, ponti, due ospedali, un castello e un municipio. La citt\u00e0 era difesa da una cinta muraria della lunghezza di circa 1\u00a0400 metri intervallata da almeno undici torri, anche se probabilmente erano molte di pi\u00f9.\nIl castello si trova nei pressi del lago, fuori dalle mura e fu costruito a partire dal XII secolo e ampliato dal 1308 da Pietro Caetani; dopo la caduta di Ninfa il castello fu notevolmente danneggiato, anche se continu\u00f2 ad essere utilizzato per diversi anni come prigione, prima del definitivo abbandono. In principio si trattava di una torre con un recinto in muratura alla base, poi durante la fase d'ampliamento fu creata una struttura a pianta quadrata, protetta da una cinta muraria come merlature a coda di rondine, ai cui angoli furono poste delle torri, ruotata di 45\u00ba. Nelle vicinanze della torre, addossata al muro di cinta fu costruita una casa signorile, che presentava un ampio salone in cui si aprivano delle finestre bifore in stile gotico permettendo di affacciarsi direttamente sulla citt\u00e0. La torre, completamente restaurata, \u00e8 a pianta quadrata, alta 32 metri, nella quale si aprono diverse feritoie e la sommit\u00e0 circondata da una merlatura a coda di rondine.\nTra le chiese principali di Ninfa vanno ricordate quelle di Santa Maria Maggiore, San Biagio, San Giovanni, San Paolo, San Salvatore, San Pietro fuori le mura, Sant'Eufemia, Sant'Angelo, San Clemente, San Martino, San Quintino, San Leone, San Parasceve e San Vincenziano. Santa Maria Maggiore era la chiesa principale del borgo e fu con molta probabilit\u00e0 costruita a partire dal X secolo e ampliata nella prima met\u00e0 del XII secolo. Nel Quattrocento Onorato III provvide ad un restauro generale ed anche dopo la scomparsa di Ninfa rest\u00f2 in attivit\u00e0 fino al XVI secolo, venendo poi abbandonata: oggi rimangono i ruderi del perimetro esterno, dell'abside e del campanile. Si trattava si una chiesa a tre navate: la navata centrale era coperta da un tetto a spiovente, mentre le due laterali avevano delle volte in muratura. L'abside \u00e8 semicircolare e sono ancora riconoscibili due affreschi, uno raffigurante San Pietro, risalenti al 1160-1170: nella chiesa erano presenti anche altri affreschi recentemente staccati per essere conservati nel castello di Sermoneta; il campanile risale al XIII secolo ed \u00e8 in stile romanico. La chiesa di San Giovanni \u00e8 databile intorno all'XI secolo ed oggi ne rimangono soltanto alcuni ruderi che rendono difficile ricostruire la sua struttura originaria: con molta probabilit\u00e0 era a navata unica, con diverse cappelle laterali ed un'abside semicircolare, ancora oggi in parte visibile e su cui restano tracce di affreschi rappresentanti degli angeli, anche se fino all'inizio del Novecento si potevano osservare gli affreschi della guarigione di un cieco e la traslazione del corpo di un santo. La chiesa era dotata di un campanile, ancora oggi esistente, ma la cui sommit\u00e0 \u00e8 crollata, risalente al XIII secolo ed alto una decina di metri. \u00c8 del XII secolo la chiesa di San Biagio, posta presso le mura, tanto da costringere ad una loro deviazione durante i lavori di costruzione per permettere di farla rientrare all'interno della citt\u00e0: si tratta di una struttura molto piccola, con un'unica navata e abside semicircolare; ora esposti al castello di Sermoneta, la chiesa era affrescata con un dipinto raffigurante il Cristo in Gloria ed un altro la Vergine tra gli Apostoli, risalenti al XII o al XIII secolo. La chiesa di San Giovanni fuori le mura, cos\u00ec chiamata poich\u00e9 si trovava a qualche centinaio di metri fuori le mura ninfine, \u00e8 ubicata nei pressi del lago. Venne ampliata nel XIII secolo, seguendo uno stile gotico: si tratta di una chiesa abbastanza grande, costituita da tre navate e con un'abside in \"opus reticolatum\" ed inserti in cotto, affrescata con una Teofania, risalente al XII - XIII secolo, di cui si notano ancora angeli, il bordo decorato e drappeggi.\nNei pressi di Ninfa sorgevano due monasteri. Il primo, chiamato di Marmosolio, si trovava nella zona di Vaccareccia, fu costruito nell'XI secolo e pass\u00f2 nelle mani dei cistercensi nel XII secolo per essere poi distrutto nel 1171. Il secondo invece era chiamato di Santa Maria di Monte Mirteto e fu fondato nel 1216 nelle vicinanze di una grotta, dedicata dal 1183 a San Michele arcangelo, che durante il XII secolo era diventata luogo di pellegrinaggio: la grotta fu affrescata nel corso del XIV secolo e di tali dipinti oggi rimangono solamente pochissime tracce. Con il passare degli anni il monastero si arricch\u00ec notevolmente sia economicamente che di opere d'arte, fino al 1432 quando papa Eugenio IV lo un\u00ec al monastero di Santa Scolastica di Subiaco, cadendo ben presto in rovina. Nel 1703 un terremoto distrusse completamente la chiesa e, anche se poco dopo venne ricostruita, fu definitivamente abbandonata e trasformata in un magazzino.\nIl fiume Ninfa era attraversato nel borgo da tre ponti, di cui uno di epoca romana, il pi\u00f9 antico, ed un altro chiamato del Macello: si tratta di un ponte a due campate, costruito a ridosso delle mura difensive e sul suo nome esistono due ipotesi. La prima vuole che durante una battaglia, i combattenti nemici cercarono di entrare in citt\u00e0 passando proprio attraverso il fiume, ma all'altezza del ponte i ninfini li colpirono con numerose lance rendendo l'acqua di colore rossa a causa del sangue versato; la seconda ipotesi, molto pi\u00f9 probabile, \u00e8 che nei pressi del ponte sorgesse un edificio dedicato alla macellazione della carne, andato completamente perduto.\nGiardino.\nIl giardino, della grandezza di otto ettari, \u00e8 un giardino all'inglese che ospita al suo interno oltre un migliaio di piante ed \u00e8 attraversato da numerosi ruscelli d'irrigazione oltre che dal fiume Ninfa: il fiume prende origine dall'omonimo laghetto di natura risorgiva e scorreva, fino alla bonifica integrale, per oltre 40 chilometri nell'agro pontino nel primo tratto col nome Ninfa e poi col nome Sisto, fino a sfociare tra Terracina ed il Circeo; a partire dagli anni '30 le acque risorgive sono state tuttavia deviate, poco a sud del giardino, nel corso del Collettore delle Acque Medie, separandole quindi dal corso del Ninfa/Sisto. Nelle acque dell'alto corso del Ninfa vive la Trota macrostigma, localmente conosciuta anche con il nome di Trota di Ninfa.\nNei pressi della chiesa di San Giovanni \u00e8 possibile osservare un noce americano, diversi meli ornamentali, un acero giapponese a foglia rosa, un faggio rosso, un acero a foglie bianche e un pino a foglie di color argento. Alla spalle della chiesa di Santa Maria Maggiore una bignonia gialla, un gruppo di yucca e diversi roseti, mentre presso la facciata principale si trova un cotinus coggygria, chiamato anche albero della nebbia, con delle infiorescenze a piumino rosa, simili a zucchero filato ed un cedro sul cui tronco \u00e8 poggiata una tillandsia, pianta senza radici che ricava il nutrimento dall'umidit\u00e0 dell'aria. Lungo il viale dei cipressi delle erythrina crista-galli, fiori di colore scarlatto simili ad uccelli tropicali, mentre lungo il viale delle lavande dei ciliegi penduli, un pino dell'Himalaya, dei banani, un pino messicano ed un'acacia sudamericana. Nella zona dedicata al giardino roccioso si trovano iberis, eschscholzia, veronica, alyssum, aquilegia, dianthus e melograni nani. Vicino al ponte del macello si trovano clematis armandii a fiori viola, ortensie rampicanti, aceri, un pioppo; proseguendo lungo il fiume si incontra un boschetto di noccioli, un acer saccharinum e un liriodendron tulipifera, chiamato anche albero dei tulipano.\nNei pressi del ponte romano una photinia serrulata, gelsomini, glicini e prima di arrivare al ponte di legno un gruppo di bamb\u00f9 provenienti dalla Cina. Al ponte di legno \u00e8 posta una gunnera manicata, tipica degli ambienti fluviali brasiliani, dei papiri, un cedro ed una casuarina tenuissima, proveniente dall'Australia. Sul municipio una lonicera involucrata, mentre davanti al castello una magnolia stellata.\nA partire dal 1976, su un'area di circa 1.800 ettari intorno al giardino, \u00e8 nata un'oasi del WWF che mira alla protezione della fauna nel comprensorio di Ninfa: \u00e8 stato realizzato un impianto boschivo ed un sistema di aree umide per agevolare la sosta e la nidificazione dell'avifauna ed allo stesso tempo si \u00e8 cercato di ricreare, su un'area di quindici ettari, la vegetazione tipica della zona, ossia quella prettamente paludosa, gi\u00e0 esistente fino agli anni trenta, prima che la zona pontina venisse del tutto bonificata. L'area si trova sulla traiettoria di una delle principali rotte migratorie percorse da uccelli che, provenienti dai paesi africani, si trasferiscono in varie aree dell'Europa. Dopo la creazione dell'oasi, nella zona si sono registrati arrivi di alzavole, germani reali, canapiglie, aironi, pavoncelle e alcune specie di rapaci."}
{"id": "443354", "revid": "1745361", "url": "https://it.wikipedia.org/wiki?curid=443354", "title": "Regno di Meirionydd", "text": "Meirionydd o Meirionnydd \u00e8 la forma gallese per Merionethshire ed \u00e8 un ex distretto territoriale del Galles che copriva la maggior parte dell'omonima ex contea amministrativa. \nDal 1996 \u00e8 divenuta area sotto il controllo di un comitato di zona del consiglio del Gwynedd. \nStoria.\nAgli inizi del Medioevo quest'area fu occupata da un regno britannico, fondato da Meirchion, nipote di Cunedda. \nSuo padre era Typaun, figlio pi\u00f9 anziano di Cunedda, che sembrerebbe essere morto prima della migrazione della sua famiglia dal regno britannico settentrionale di Gododdin, migrazione a cui avrebbe invece preso parte proprio Meirchion. \nNel 1284, questo regno divenne una contea inglese con lo \"Statuto di Rhuddlan\"."}
{"id": "443355", "revid": "125655421", "url": "https://it.wikipedia.org/wiki?curid=443355", "title": "CDS - Partito Popolare", "text": "Il CDS - Partito Popolare (in portoghese: \"CDS - Partido Popular\", CDS-PP) \u00e8 un partito politico portoghese fondato nel 1974; inizialmente designato Partito del Centro Democratico Sociale (\"Partido do Centro Democr\u00e1tico Social\"), nel 1993 assunse il nome di Partito del Centro Democratico Sociale - Partito Popolare (\"Partido do Centro Democr\u00e1tico Social \u2013 Partido Popular\") e nel 1995 quello di Partito Popolare (\"Partido Popular\"), venendo infine ridenominato nel 2009.\nSi pone a destra del Partito Social Democratico.\nStoria.\nAffermatosi nel 1974 su iniziativa di Diogo Freitas do Amaral e Adelino Amaro da Costa, nel 1979 il PP diede vita alla coalizione moderata \"Alleanza Democratica\" con il Partito Social Democratico ed il Partito Popolare Monarchico, coalizione che vinse le elezioni del 1980, ma dur\u00f2 solo fino al 1983. Il PP perse ben 16 dei 46 parlamentari conquistati in precedenza.\nAlle elezioni del 1987 e del 1991 il partito fu sostanzialmente decimato dal passaggio di propri esponenti verso il PSD, anche grazie alla forte personalit\u00e0 del leader del PSD, An\u00edbal Cavaco Silva. Il PP mantenne le proprie posizioni nelle elezioni amministrative ed in quelle europee, ma in Parlamento ottenne solo quattro deputati. Nelle elezioni del 1995 e 1999, il partito riusc\u00ec ad ottenere una compagine parlamentare di circa 15 deputati.\nNel 2002, il PP torn\u00f2 al governo con il PSD ed ottenne i ministeri della difesa (retto dall'attuale leader Paulo Portas), della giustizia e delle politiche sociali. La coalizione ha per\u00f2 perso le elezioni del 2005 e nel 2009 a vantaggio del Partito Socialista. Nel 2011 invece, il PSD torna a vincere le elezioni e il CDS-PP entra a far parte del governo.\nAlle elezioni del 2015 si presenta in lista col PSD ottenendo 18 seggi. Nonostante la lista di centrodestra risulti primo partito, rimarr\u00e0 all'opposizione del nuovo governo di Antonio Costa.\nNel 2019 il partito si presenta autonomamente, ma crolla al 4,3% e ottiene solo 5 seggi.\nIdeologia.\nIl PP si \u00e8 caratterizzato, fin dalla sua fondazione, come un partito cattolico-conservatore, pi\u00f9 a destra rispetto al PSD. \u00c8 membro del gruppo parlamentare del Partito Popolare Europeo - Democratici Europei dagli anni '80, salvo tra il 1999 ed il 2004 quando si era schierato con l'Unione per l'Europa delle Nazioni, euroscettici e conservatori."}
{"id": "443359", "revid": "767487", "url": "https://it.wikipedia.org/wiki?curid=443359", "title": "Stiff Little Fingers", "text": "Gli Stiff Little Fingers sono un gruppo punk rock formatosi a Belfast, Irlanda del Nord nel 1977 e tuttora in attivit\u00e0. Il gruppo ha subito negli anni moltissimi mutamenti di formazione.\nStoria del gruppo.\nGli inizi.\nPrima di assumere l'attuale nome, gli Stiff Little Fingers erano una cover band chiamata Highway Star. La formazione degli Highway Star comprendeva Jake Burns come voce e chitarra, Henry Cluney alla chitarra solista, Gordon Blair al basso e Brian Falloon alla batteria.\n\u00c8 il chitarrista Henry Cluney il primo a scoprire l'onda punk che parte da Londra e a convincere il resto del gruppo a votarsi alla nuova musica. Gordon Blair lascia il gruppo e viene sostituito da Ali McMordie. Highway Star non pare essere ai componenti del gruppo un nome abbastanza \"punk\" e cos\u00ec decidono di chiamarsi Stiff Little Fingers in omaggio ad una canzone dei Vibrators.\nNel novembre del 1977 Gordon Ogilvie, un giornalista locale, li vede dal vivo e rimane impressionato dalla energia del gruppo. Ogilvie, diventa manager del gruppo, e riesce a convincerli a scrivere del materiale proprio e a parlare delle cose che meglio conoscono, ovvero della vita a Belfast. Il gruppo entra in sala di incisione e d\u00e0 alle stampe per la Rigid Digits (un'etichetta di loro propriet\u00e0) il loro primo singolo, che viene stampato in una limitata tiratura di 350 copie, con vinile di vario colore. Il singolo contiene due canzoni \"Suspect Device\" e \"Wasted Life\". Ogilvie spedisce una copia a John Peel, deejay appassionato di musica punk, che inizia a trasmetterlo di frequente. Questo porta la casa discografica Rough Trade ad interessarsi al quartetto e a distribuire il singolo in Inghilterra. Nell'autunno del 1978 esce il primo singolo per Rough Trade intitolato \"Alternative Ulster\", una canzone inizialmente scritta per una fanzine irlandese e che parla della difficile situazione politica nordirlandese e che diventer\u00e0 il principale cavallo di battaglia del gruppo dal vivo, che ancora oggi continua ad eseguire.\n\"Inflammable Material\".\nDopo l'uscita del singolo il gruppo si imbarca in un tour di 28 date al seguito della Tom Robinson Band e fa uscire il suo primo album, dal titolo \"Inflammable Material\", che nel febbraio 1979 debutta al numero 14 nelle classifiche di vendita.\nDopo l'uscita del disco, il gruppo decide di trasferirsi a Londra, ed il batterista Brian Falloon decide di lasciare il gruppo venendo sostituito da Jim Reilly, che far\u00e0 il suo debutto nel singolo \"Gotta Gettaway\".\nNella primavera del 1979 il gruppo si esibisce nei concerti di Rock Against Racism ed in estate firma con la major Chrysalis Records, con la quale fa uscire nel 1980 il secondo album intitolato \"Nobody's Heroes\", che raggiunge il nono posto in classifica. La title track dell'album esce come singolo e raggiunge la posizione 15 nella classifica inglese. Nel 1981, dopo l'uscita del live \"Hanx\", esce il terzo album in studio dal titolo \"Go for It\". Il disco mostra un gruppo pi\u00f9 maturo e la cui musica \u00e8 ora un mix di vari generi musicali, dal reggae al rockabilly, al R&amp;B, senza per questo perdere la potenza e la rabbia che ha contraddistinto la musica del gruppo fin dagli esordi. Dopo l'uscita del disco \u00e8 la volta di Jim Reilly a lasciare il gruppo. Il suo posto viene preso da Dolphin Taylor, ex batterista della Tom Robinson Band.\nLo scioglimento.\nIl quarto disco \"Now Then...\" esce nel settembre del 1982 e viene accolto tiepidamente dai fans, a causa della evidente svolta pop del gruppo. Jake Burns decide di lasciare il gruppo, dichiarando che \"\"Now Then\" \u00e8 il migliore disco che abbiamo mai fatto, ma sfortunatamente \u00e8 anche il meglio che potremo mai fare\". Questo porta di fatto allo scioglimento degli Stiff Little Fingers.\nLa rinascita.\nNel 1987 c'\u00e8 un riavvicinamento tra i componenti del gruppo, che si riuniscono per suonare qualche data dal vivo senza grosse aspettative. Il mini tour si rivela invece un successo oltre ogni previsione e vengono aggiunte nuove date. Il tour culmina in un concerto alla Brixton Academy il 17 marzo del 1988. Da questo concerto vengono tratti un video e un doppio album che viene considerato il miglior live del gruppo.\nIl gruppo \u00e8 ora di nuovo insieme, ma nel 1990 Ali Mc Mordie decide di lasciare proprio una settimana prima del tour in Giappone, e viene sostituito al basso da Bruce Foxton, precedentemente bassista dei The Jam. Nel 1991 esce l'atteso nuovo album \"Flags and Emblems\", che contiene il controverso brano \"Beirut Moon\", dedicato alla situazione medio-orientale. Nel 1993 Jake Burns chiede al chitarrista Henry Cluney di lasciare il gruppo, la cui formazione rimane quindi composta da Jake Burns, Bruce Foxton e Dolphin Taylor, a cui si aggiungeranno nelle esibizioni live Dave Sharp e, successivamente, Ian McCallum.\nNel 1994 esce \"Get a Life\". Nel 1996 \u00e8 la volta di Dolphin Taylor a lasciare il gruppo, mentre entrano Steve Grantley come batterista e Ian McCallum come chitarrista. Questa formazione incide nel 1997 \"Tinderbox\", album che viene inciso per la etichetta indipendente Abstract Label. La distribuzione del disco viene per\u00f2 ritenuta insufficiente dal gruppo, e il disco verr\u00e0 riedito nel 2002 dalla EMI con l'aggiunta di 5 pezzi dal vivo registrati a Newcastle il 15 e 16 settembre del 1998.\nNel 1999 il gruppo pubblica un nuovo album dal titolo \"Hope Street\", in due versioni diverse, una per il mercato americano e l'altra per il mercato inglese. Sempre nel 1999 viene pubblicato con un numero limitato di copie un album dal vivo dal titolo \"Handheld and Rigidly Digital\".\nNel 2003, dopo quattro anni di silenzio, gli Stiff Little Fingers fanno uscire un nuovo album dal titolo \"Guitar and Drum\". Il disco contiene \"Strummerville\", un sentito omaggio a Joe Strummer, ex-cantante e chitarrista dei The Clash, scomparso nel dicembre del 2002. Nel 2006 Bruce Foxton abbandona il gruppo e fa il suo ritorno Ali McMordie."}
{"id": "443362", "revid": "184755", "url": "https://it.wikipedia.org/wiki?curid=443362", "title": "Trasibulo di Siracusa", "text": "Biografia.\nFratello di Gelone, Gerone e Polizelo, con loro combatt\u00e9 a fianco di Akragas contro Himera. Prese il potere dopo la morte di Gerone e per breve tempo attu\u00f2 una politica dispotica su Gela e Siracusa.\nIl suo carattere violento e sanguinario gli inimic\u00f2 buona parte del popolo gelese e siracusano, che si ribell\u00f2 nel 465 a.C. Grazie all'alleanza con Akragas, Himera, Selinunte e le truppe sicule, i sudditi rovesciarono la dittatura e instaurarono una democrazia moderata. Trasibulo fu costretto all'esilio a Locri Epizefiri, dove mor\u00ec.\nLa sua cacciata fu celebrata ogni anno e nel III sec. a.C. il sacrificio in onore di \"Zeus Eleutherios\" e commemorativo della riconquistata libert\u00e0 democratica pu\u00f2 essere stato compiuto presso il grande altare monumentale, noto come l'ara di Ierone nella Neapolis."}
{"id": "443363", "revid": "110157", "url": "https://it.wikipedia.org/wiki?curid=443363", "title": "Museo di antropologia ed etnologia", "text": "Il Museo di antropologia e etnologia di Firenze conserva ed espone preziose collezioni etnografiche, testimonianze delle culture dei popoli del mondo. \nLe collezioni, per un totale di circa 25.000 manufatti, comprendono anche oggetti etnografici arrivati a Firenze nel Cinquecento grazie ai Medici, come una tromba da guerra del Congo e clave e mantelli dei Tupinamba: cos\u00ec la famiglia Medici stupiva i visitatori delle Wunderkammer, o \"camere delle meraviglie\", antesignane dei musei.\nIl Museo \u00e8 parte di un sistema museale universitario e articolazione del Museo di Storia Naturale di Firenze; si trova in via del Proconsolo all'interno dello storico palazzo Nonfinito. \nNella sede del Museo di Antropologia e Etnologia di Firenze sono conservate anche collezioni a disposizione di studiosi: resti scheletrici dell\"'Homo sapiens,\" modelli di gesso (gipsoteca), ma anche strumenti scientifici e un archivio fotografico costituito sin dal 1869.\nIl palazzo Nonfinito.\nCollocato nelle vicinanze del duomo, fu iniziato nel 1593 per Alessandro di Camillo Strozzi, ma come lascia intendere il nome, rimase incompiuto.\nIl museo.\nIl museo \u00e8 stato fondato nel 1869 dall'antropologo Paolo Mantegazza e poi nel 1922 venne rifondato come il primo museo italiano dedicato all'antropologia ed alla ricerca etnografica. Gestito dall'Universit\u00e0 di Firenze, ha un enorme patrimonio distribuito su 25 sale che copre la gran parte delle popolazioni del pianeta, dalle culture africane (in special modo dalle ex-colonie italiane quali Libia e Somalia, ma anche Etiopia e Africa sub-sahariana), a quelle asiatiche (soprattutto Indonesiana, ma anche delle steppe mongoliche e degli Ainu del Giappone), dalle isole dell'Oceania alle trib\u00f9 indigene dell'Amazzonia.\nI reperti iniziarono a confluire fin dall'epoca dei granduchi medicei, attratti da qualsiasi curiosit\u00e0 scientifica, fino alle numerose spedizione dei secoli successivi, fra le quali spicca la terza spedizione di Sir James Cook.\nCulture e popoli documentati nel museo.\nAfrica.\nGli oggetti pi\u00f9 antichi risalgono alle collezioni della casata dei Medici: tra questi, i raffinati cucchiai in avorio nello stile Bini-Portoghese dall'antico regno del Benin sono tra i pi\u00f9 antichi manufatti provenienti dall'Africa in una collezione europea.\nEuropa.\n\u00c8 anche esposta una serie di strumenti antropometrici usati per misurare le caratteristiche anatomiche degli individui.\nVoci correlate.\nLe altre sezioni del Museo di Storia Naturale di Firenze sono:"}
{"id": "443368", "revid": "44638", "url": "https://it.wikipedia.org/wiki?curid=443368", "title": "Zeus Eleutherios", "text": ""}
{"id": "443370", "revid": "767487", "url": "https://it.wikipedia.org/wiki?curid=443370", "title": "Less Than Jake", "text": "I Less Than Jake (noti anche come LTJ) sono un gruppo ska punk formatosi a Gainesville in Florida. Nato nel 1992, il gruppo originariamente \u00e8 un trio power pop. Negli anni le sonorit\u00e0 si sono evolute in un ibrido di third wave of ska e punk rock, con l'aggiunta di elementi di rock moderno e perfino metal. Nella loro carriera, i Less Than Jake hanno pubblicato otto album completi ed altrettanti singoli, oltre ad essere apparsi in innumerevoli compilation. La formazione attuale \u00e8 formata dal chitarrista e cantante Chris Demakes, il bassista e cantante Roger Manganelli, il batterista Matt Yonker, il trombettista Buddy Schaub ed il sassofonista Peter \"JR\" Wasilewski.\nStoria.\nGli inizi ed il successo commerciale (1992-1999).\nIl cantante e chitarrista Chris Demakes ed il batterista Vinnie Fiorello erano componenti di un gruppo locale chiamato Good Grief negli anni delle scuole superiori a Port Charlotte, Florida con il bassista Shaun Grief. Il gruppo si divide quando Chris si trasferisce a nord per frequentare la University of Florida a Gainesville, Florida. Vinnie lo segue per continuare il \"college\" e cercare un seguito musicale con Chris, gi\u00e0 con delle idee per le canzoni in mente.\nIl nome del gruppo \u00e8 dovuto al cane della famiglia di Vinnie durante la sua infanzia nel New Jersey, Jake. Il Pit bull, pesante quasi 40 chili, era trattato generosamente dai genitori, perfino pi\u00f9 di Vinnie stesso. Con il suo posto sulla poltrona ed il cibo ordinato appositamente per l'animale, tutto nella casa sembrava, \"meno di Jake\" (Less than Jake).\nUn bassista di ripiego viene trovato in Roger Manganelli, un chitarrista che impar\u00f2 il basso appositamente per il gruppo. Tra il 1993 ed il 1994 si aggiunge anche la prima trombettista, Jessica Mills, e poco dopo subentra al trombone Buddy Shaub. Durante il primo tour, Shaub, partito per l'Europa con degli amici, viene sostituito dal sassofonista Derron Nuhfer durante l'assenza.\nCon vari 7\" autoprodotti, i Less Than Jake debuttano nel 1994 con \"Pezcore\" per la Dill Records. Il CD contiene 21 tracce, di cui le ultime due cover punk di colonne sonore, non incluse nella versione ripubblicata dalla Asian Man Records. Il titolo \u00e8 dovuto al Pez, una marca di dolci austriaco e di dispensatore portatile di dolci, di cui Roger e Vinnie sono collezionisti. Il nome \u00e8 quindi un omaggio alla loro ossessione, oltre che una parodia all'utilizzo di molti gruppi punk della desinenza \"core\", tipica dei generi derivati dall'hardcore punk. I motivi del dispensatore Pez sono molto usati nel merchandise dei Less Than Jake.\nSeguono \"Losers, Kings, and Things We Don't Understand\" nel 1995 per la No Idea Records e \"Losing Streak\", album pubblicato nel 1996 con la Capitol Records, rappresenta il debutto dei Less Than Jake con una \"major\" discografica. Durante il completamento dell'album, la sassofonista Jessica Mills abbandona il gruppo per insegnare, e viene rimpiazzata dal trombettista ex-Slapstick Pete Anna. In questo periodo, Vinnie Fiorello apre una propria casa discografica, la Fueled by Ramen, con l'amico John Janick, per trovare e promuovere gruppi emergenti che lui stesso avrebbe ascoltato volentieri.\nNel 1997 esce \"Greased\", un EP di cover di canzoni tratte dal noto musical \"Grease\". La pubblicazione di \"Greased\" apre un contenzioso legale con la Paramount Pictures e la Universal Music Group, proprietari rispettivamente dei diritti d'autore sul film e la canzone. Grazie ad un accordo l'album venne nuovamente messo in vendita.\nNel 1998 segue \"Hello Rockview\", che contiene canzoni essenziali come \"All My Best Friends Are Metalheads\" e \"Help Save the Youth of America from Exploding\". Il gruppo produce anche una hit di una radio di un college minore, \"History of a Boring Town\".\nBorders &amp; Boundaries.\nNell'autunno del 2000, il gruppo pubblica \"Borders &amp; Boundaries\" per la Fat Wreck Chords, oltre a partecipare come gruppo d'apertura nel tour nordamericano di Bon Jovi. Nonostante non abbia un grande successo e non sia particolarmente innovativo rispetto ai precedenti album, il disco mostra l'evoluzione della band, presentando una musica pi\u00f9 matura rispetto al passato. Ciononostante, l'album contiene due singoli di successo, \"Look What Happened (The Last Time)\" e il loro inno alla citt\u00e0 natale, \"Gainesville Rock City\". Poco dopo l'uscita del disco, Derron Nuhfer abbandona i Less Than Jake (entrando a far parte dei Gunmoll e successivamente degli Grace), venendo poi sostituito da un ex componente di un altro gruppo ska, Pete Wasilewski, precedentemente sassofonista nei Spring Heeled Jack U.S.A.. Per evitare confusione nell'avere due componenti con il nome Pete, Wasilewski viene soprannominato JR (ad indicare \"Peter Junior\"). \u00c8 tuttora soprannominato JR nonostante l'addio del primo Pete dopo il Warped Tour del 2001.\nPer \"Borders &amp; Boundaries\", il loro quinto album in studio, i Less Than Jake dedicarono un po' pi\u00f9 di tempo ad approfondire la conoscenza dello studio di registrazione. Il membro fondatore, batterista e principale compositore Vinnie Fiorello spiega: \nIl bassista Roger Manganelli aggiunge:\nI Less Than Jake si recarono alla Grand Master Recordings di Hollywood per otto settimane, suonando il loro punk metallico e skaeggiante in una fatica co-prodotta con Steve Kravac, che aveva gi\u00e0 curato il loro ultimo \"Hello Rockview\".\nIl duro lavoro e l'attenzione ai particolari furono, come da previsioni, estenuanti. Ma i Less than Jake pensano che ne sia valsa la pena.\n Vinnie Fiorello aggiunse: \nTra le 15 nuove canzoni scritte per \"Borders &amp; Boundaries\", una delle preferite di Vinnie Fiorello \u00e8 \"Bigger Picture\", che al contrario lascia perplesso Roger Manganelli. \nAltre canzoni, come \"Malt Liquor Tastes better when you have Problems\" e la metallosa \"Gainesville Rock City\" mantennero il sound punk distintivo dei Less Than Jake nella sua ultima, evoluta incarnazione. Il nuovo album, dice Manganelli, \u00e8 certamente pi\u00f9 vario dei suoi predecessori, \"Hello Rockview\" e \"Losing Streak\". \"\"Non \u00e8 una variazione schizofrenica come sintetizzatori, DJ e merda cos\u00ec\", mette in guardia, \"ma \u00e8 un po' pi\u00f9 aperto\". \u00c8 un cambiamento grande quanto basta per mantenere il gruppo fresco e creativo e per mantenere vivo l'interesse dei fans.\nDopo aver passato otto settimane a Los Angeles, l'unica cosa che Manganelli voleva fare era \"dormire nel mio letto\"\". Ma non per molto. Il gruppo \u00e8 infatti gi\u00e0 tornato in strada con nuovi tour in Europa, Giappone, Australia e, ovviamente, gli Stati Uniti.\nEventi recenti.\nNel 2002 esce \"Goodbye Blue and White\". Avendo pubblicato pi\u00f9 7\" e vinili in edizione limitata di quanti fossero ricordati dalla gente, il gruppo decide di raccogliere alcune delle loro canzoni preferite in una pubblicazione, il cui titolo \u00e8 in onore al loro furgone per i tour originale.\nSegue nel 2003 \"Anthem\" per la Sire Records. Contiene i singoli entrati nelle classifiche statunitensi e britanniche \"She's Gonna Break Soon\", \"The Science Of Selling Yourself Short\" (#37 Hot 100), e \"The Brightest Bulb Has Burned Out\", in collaborazione con Billy Bragg (UK Top 40). L'attrice Alexis Bledel, conosciuta per il suo ruolo come Rory Gilmore nella serie \"Una mamma per amica\", appare nel video di \"She's Gonna Break Soon\", nel quale impersona la protagonista innominata della canzone, una ragazza angosciata che ha un esaurimento nervoso e distrugge la propria camera da letto nel corso della canzone. L'anno successivo esce \"B Is for B-sides\", contenente le tracce non incluse nella versione finale di \"Anthem\". Un mese pi\u00f9 tardi viene pubblicato il DVD retrospettivo \"People's History of Less Than Jake\".\nNell'aprile del 2006 il gruppo pubblica l'EP di quattro canzoni \"Absolution for Idiots and Addicts\", seguito dall'album completo \"In with the Out Crowd\", uscito un mese pi\u00f9 tardi per la Warner Bros. Records. \u00c8 presente anche una versione limitata del disco, con la confezione in pelle con un disco bonus contenente una raccolta di video, bonus track ed una galleria fotografica elaborata.\nNel febbraio 2007, i Less Than Jake played suonano in sei concerti in Florida, in ognuno dei quali viene suonato uno dei loro album interamente, insiebe a b-side e rarit\u00e0. I concerti si sono realizzati in tre diversi luoghi di incontro, in ognuno dei quali sono stati eseguiti due concerti, che sarebbero stati registrati per un futuro DVD. I dischi suonati sono \"Borders and Boundaries\", \"Pezcore\", \"Losing Streak\", \"Anthem\", \"Hello Rockview\" e \"In with the Out Crowd\". L'intazione \u00e8 di realizzare la stessa cosa a Londra, suonando al Mean Fiddler per sei serate.\nNell'estate del 2007, i Less Than Jake hanno affrontato un tour nordamericano con i Reel Big Fish, con gruppi di supporto come Streetlight Manifesto e Against All Authority. I Reel Big Fish non hanno partecipato alla parte finale del tour.\nIl 21 maggio dopo molte speculazioni al riguardo, Vinnie Fiorello ha annunciato attraverso il suo blog che il gruppo avrebbe pubblicato, con la Sire Records e la Warner Brothers, le registrazioni dei loro spettacoli, in alta qualit\u00e0 (MP3, 320kbit/s), senza DRM, presi direttamente dalla console di mixaggio di ogni show. Queste registrazioni sono distribuite nel sito del gruppo attraverso Snocap.\nIl 24 giugno 2008 \u00e8 uscito l'ottavo album studio, \"GNV FLA\", seguito poi dagli EP \"Greetings from Less Than Jake\" e \"Seasons Greetings from Less Than Jake\" (uniti poi nella compilation \"Greetings and Salutations from Less Than Jake\") e nel 2013 \u00e8 infine uscito il nono album studio, See the Light.\nFormazione.\nEx componenti.\nTimeline\nDiscografia.\nAltri.\nCompilation, live ed altre pubblicazioni\nDVD\nVHS"}
{"id": "443371", "revid": "4", "url": "https://it.wikipedia.org/wiki?curid=443371", "title": "Capperi", "text": ""}
{"id": "443378", "revid": "1305772", "url": "https://it.wikipedia.org/wiki?curid=443378", "title": "Anahita", "text": "An\u0101hit\u0101, (= \"la pura\" in persiano antico ) \u00e8 un attributo utilizzato per alcune divinit\u00e0 persiane. Anahiti, in greco \"Anaitis\", persiano medio \"An\u0101h\u012bd\" e moderno \"N\u0101h\u012bd\" \u00e8 il nome della dea del pianeta Venere, venerata dai Medi e dai Persiani occidentali prima che adottassero lo zoroastrismo. Il suo culto, quindi, era parallelo a quello babilonese di I\u0161tar. Successivamente si sovrappose largamente a quello della dea indo-iranica dei fiumi e delle acque limpide Ar\u0259dv\u012b S\u016br\u0101 (o Ardw\u012bs\u016br in persiano medio), detta anch'essa \"An\u0101hit\u0101\" o in persiano medio \"An\u0101h\u012bd\". Essa corrisponde alla divinit\u00e0 Vedica Sarasvati (\"colei che possiede le acque\") . Il termine sconosciuto \"ar\u0259dv\u012b\" dovrebbe significare per motivi etimologici \"umida\", \"piovosa\", mentre \"s\u016br\u0101\" \u00e8 un aggettivo che significa \"forte\", \"potente\".\nIl culto achemenide.\nSecondo Mary Boyce i persiani occidentali cominciarono probabilmente a venerare il brillante pianeta Venere e a identificarlo con I\u0161tar, la dea mesopotamica dell'amore e della guerra, quando si installarono nel territorio degli Elamiti. Il culto si radic\u00f2 cos\u00ec profondamente da sopravvivere alla conversione allo zoroastrismo, la religione dei persiani orientali, ricca di affinit\u00e0 con la religione indiana dei Veda.\nIl re Artaserse II di Persia fu il primo achemenide a introdurre ufficialmente il suo culto nello zoroastrismo, invocando il suo nome nelle sue iscrizioni (A2Sa, A2Sd, A2Ha), accanto a quello di Ahura Mazd\u0101 e di Mitra e in sostituzione di Apam Napat, il \"figlio delle acque\", forse corrispondente a Varu\u1e47a e tradizionalmente abbinato a Mitra. Secondo il sacerdote babilonese Berosso Artaserse II \"Mn\u00e9mon\" (il \"sollecito\") innalz\u00f2 statue ad \"Afrodite Anaitis\" in molte citt\u00e0 fra cui Babilonia, Susa, Ecbatana, Persepoli, Bactra, Damasco e Sardi. Nessuna icona certa di Anaitis \u00e8 giunta sino a noi . Anche il cosiddetto Tempio di Anahita a Kangavar sembra essere un edificio di tarda et\u00e0 sassanide e non un tempio achemenide (il tempio di \"Afrodite/Anaitis\" a \"Concobar\", menzionato da Isidoro Caraceno), come frettolosamente affermato dagli archeologi, che condussero le prime campagne di scavo.\nIl culto mazdeo.\nL'imposizione di un culto estraneo fu ottenuta assimilandolo a quello della Yazat\u0101 Ar\u0259dv\u012b S\u016br\u0101 An\u0101hit\u0101, cui \u00e8 dedicato il quinto ya\u0161t dell'Avest\u0101, il pi\u00f9 lungo e meglio conservato, detto \u0100b\u0101n Ya\u0161t. Essa era la \"signora delle acque incontaminate\", la loro dea, ma anche la loro sorgente e il fiume mitologico che circondava la terra alimentando gli oceani. Le descrizioni contenute nell'inno sono all'origine dell'iconografia, in cui spesso appare in un mantello di pelli di castoro coperto di gioielli, con scarpette e copricapo dorati e adornata di collana e orecchini. In altre occasioni viene descritta come colei che governa gli eventi meteorologici (vento, nubi, pioggia, grandine), viaggiando intorno al mondo su un cocchio trainato da quattro cavalli bianchi.\nIn pratica nella liturgia si continuarono a utilizzare le invocazioni dell'Avesta alla dea delle acque pure, ma nel linguaggio popolare essa era chiamata \"An\u0101h\u012bd \u012b B\u0101n\u016b\", la \"signora Anaitis\". \"Signora della Luce Risplendente\", infatti, era l'appellativo tradizionale di Ishtar con riferimento a Venere, pianeta della sera..\nI riti di devozione e invocazione prevedevano offerte di rami verdi e di giovenche bianche. \nI suoi simboli erano la colomba e il pavone. Secondo alcune fonti era la madre di Mitra nella religione misterica del mitraismo, altre fonti invece la indicano non come madre ma come consorte di Mitra.\nBibliografia.\n \nCollegamenti esterni.\n\"Le voci dell'Enciclopedia Iranica online sono state aggiornate nel 2011-2012 con notizie e studi non disponibili quando gli stessi autori hanno redatto le stesse voci nella versione a stampa.\""}
{"id": "443383", "revid": "36426", "url": "https://it.wikipedia.org/wiki?curid=443383", "title": "Museo di Storia della scienza", "text": ""}
{"id": "443384", "revid": "36426", "url": "https://it.wikipedia.org/wiki?curid=443384", "title": "Museo di storia della Scienza", "text": ""}
{"id": "443389", "revid": "767487", "url": "https://it.wikipedia.org/wiki?curid=443389", "title": "Aspettando che sia mattino", "text": "Aspettando che sia mattino \u00e8 il primo disco di Pippo Pollina, pubblicato nel 1987.\nL'artista ha curato i testi, le musiche e gli arrangiamenti dell'album, registrato da Andy Corner negli studi AC Luzern e mixato da Mike Meier negli studi Soundville Luzern nel novembre 1986.\nFormazione.\nAltri musicisti"}
{"id": "443390", "revid": "121597905", "url": "https://it.wikipedia.org/wiki?curid=443390", "title": "Fianchetto", "text": "Nel gioco degli scacchi, il fianchetto \u00e8 un modo di sviluppare un alfiere, nel quale esso \u00e8 posto sulla seconda traversa, di fronte alla posizione iniziale del cavallo. Lo sviluppo dell'alfiere in fianchetto, propugnato inizialmente dai cosiddetti scacchisti ipermoderni, \u00e8 oggi comune in molte aperture, quali ad esempio la difesa moderna o la variante del dragone nella difesa siciliana.\nGeneralmente il fianchetto viene creato avanzando di una o due caselle uno dei pedoni delle colonne \"b\" o \"g\" della scacchiera; se questi sono avanzati di due caselle, e supportati dalla spinta del pedone di torre adiacente, si parla di \"fianchetto allargato\".\nIl posizionamento dell'alfiere in fianchetto permette di controllare attivamente una delle grandi diagonali della scacchiera, esercitando pressione sull'ala opposta dell'avversario; l'alfiere \u00e8 inoltre protetto da eventuali attacchi dai tre pedoni che lo circondano. Il lato negativo consiste nell'eventualit\u00e0 che, una volta cambiato l'alfiere di fianchetto con quello corrispondente dell'avversario, risulta difficile difendere le case che prima erano difese dall'alfiere, poich\u00e9 sono state indebolite dalla spinta del pedone \"g\" o \"b\" (si parla spesso di \"case scure/chiare deboli\"). Questa debolezza \u00e8 particolarmente evidente quando il re si trova in prossimit\u00e0 del fianchetto. Inoltre gli stessi pedoni possono rimanere deboli ed esposti ad attacchi, specialmente con l'approssimarsi del finale.\nIl fianchetto allargato, rispetto al fianchetto classico, costituisce un indubbio vantaggio di spazio, introducendo la minaccia di un'ulteriore spinta del pedone \"g\" o \"b\", spesso attaccando un cavallo avversario. Questo tema \u00e8 molto frequente nell'attacco Grob, nelle linee con \"... a6\" della difesa moderna e nella variante Najdorf della difesa siciliana. Per contro, i pedoni e l'alfiere controllano case dello stesso colore, lasciando molto deboli le case adiacenti di colore opposto. Inoltre il posizionamento dei pedoni riduce la mobilit\u00e0 dell'alfiere stesso, e la flessibilit\u00e0 dell'intera struttura.\nIn apertura il fianchetto viene spesso usato per attaccare da lontano la zona centrale della scacchiera, cercando di controllare contemporaneamente le case dello stesso colore dell'alfiere in fianchetto. L'uso del fianchetto in apertura \u00e8 molto ampio, ed \u00e8 diffuso soprattutto nelle aperture di gioco semichiuso, tra cui vi sono la difesa est-indiana e quella ovest-indiana, caratterizzate rispettivamente dal fianchetto del nero sul lato di re e su quello di donna. Un'altra importante apertura basata sul fianchetto \u00e8 la variante del dragone nella difesa siciliana."}
{"id": "443392", "revid": "991694", "url": "https://it.wikipedia.org/wiki?curid=443392", "title": "Le sacre du printemps", "text": ""}
{"id": "443395", "revid": "1762097", "url": "https://it.wikipedia.org/wiki?curid=443395", "title": "Fonti storiche non cristiane su Ges\u00f9", "text": "I testi di autori non cristiani su Ges\u00f9 sono parte delle fonti utilizzate nella ricerca sulla storicit\u00e0 di Ges\u00f9: si tratta di testi di autori greci, romani ed ebrei in gran parte risalenti al II secolo.\nLe fonti antiche non cristiane sono in generale meno numerose e dettagliate dei testi cristiani su Ges\u00f9, ma consentono al tempo stesso di attingere a risorse indipendenti e di documentare l'atteggiamento dei contemporanei verso la vita di Ges\u00f9. Una approfondita discussione delle fonti storiche non cristiane \u00e8 disponibile online.\nTesti di origine ebraica.\nGiuseppe Flavio, \"Antichit\u00e0 giudaiche\".\nRiferimenti a Ges\u00f9 sono presenti in alcuni passi delle \"Antichit\u00e0 giudaiche\", un'opera scritta dallo storico ebreo Giuseppe Flavio (c.37 - c.100) nel 93 e dedicata alla storia del popolo ebraico dalle origini fino al 66. Nel testo tramandato ci sono tre riferimenti a Ges\u00f9 e ai cristiani: il primo riguarda la morte di Giovanni Battista (XVIII, 116-119); il secondo la morte di Giacomo il Giusto, che Flavio Giuseppe qualifica come \u00abfratello di Ges\u00f9 chiamato il Cristo\u00bb (XX, 200); il terzo, il pi\u00f9 noto, \u00e8 conosciuto come \"Testimonium Flavianum\" (XVIII, 63-64).\nIn particolare il secondo brano recita:\nIl testo, che contiene alcune informazioni sintetiche su Ges\u00f9 (il nome, il titolo con cui era conosciuto, il nome e la sorte di un suo fratello), si presenta come genuino e non pone particolari problemi agli storici. Pi\u00f9 complessa \u00e8 invece la valutazione del terzo brano, noto appunto come \"Testimonium Flavianum\", che afferma:\nSu questo terzo passo, il \"Testimonium Flavianum\", il giudizio degli studiosi \u00e8 da tempo molto vario. La maggior parte degli studiosi ritiene che il testo sia stato rielaborato da copisti medioevali inserendo alcune note, in particolare sulla natura divina di Ges\u00f9 e sulla sua risurrezione, in modo da allineare il contenuto con l'insegnamento della Chiesa; questo testo non viene, infatti, citato da alcun padre della Chiesa fino ad Eusebio di Cesarea nel IV secolo. Alcuni studiosi lo ritengono comunque integralmente autentico o al contrario interamente oggetto di interpolazione. Nei primi anni settanta per\u00f2, grazie agli studi del filologo ebreo Shlomo Pines, professore all'Universit\u00e0 di Gerusalemme, \u00e8 stata trovata quella che sembrerebbe essere la forma originaria del Testimonium Flavianum, una forma diversa, contestualizzata all'interno della \"Storia Universale\" di Agapio di Ierapoli, un vescovo e storico di lingua araba vissuto nel X secolo:\nTale citazione del Testimonium, non edulcorata e non interpolata, evidenzia come Giuseppe Flavio, senza entrare nel merito della divinit\u00e0 di Ges\u00f9, ne parli come personaggio storico realmente esistito.\nIl Talmud di Babilonia.\nIl Talmud babilonese, testo ebraico che raccoglie tradizioni molto antiche e messo per iscritto nel V-VI secolo, contiene un riferimento a Ges\u00f9, nel quale si dice che egli fu giustiziato alla vigilia di Pasqua perch\u00e9 \"\"praticava la stregoneria\". Questo sembrerebbe confermare che Ges\u00f9 abbia compiuto dei prodigi, che i suoi avversari attribuivano all'opera del demonio.\nEsistono peraltro scarsissimi documenti storici relativi all'era del Secondo Tempio: a parte i lavori di Giuseppe Flavio, il pi\u00f9 antico testo del periodo, \u00e8 da ricordare la Mishnah, che \u00e8 comunque pi\u00f9 un codice di leggi piuttosto che un registro di procedimenti giudiziari o un testo di storia generale.\nDai documenti giudaici del periodo, sia orali che scritti, venne compilato il Talmud, una collezione di dibattiti legali e di aneddoti che riempiono trenta volumi. In essi non vi \u00e8 menzionato mai il nome Ges\u00f9 (ebraico \"Yehoshuah\"): il riferimento pi\u00f9 vicino \u00e8 il nome \"Yeshu\" presente nel Talmud di Babilonia e riferito ad uno o pi\u00f9 individui, oltre a designazioni indirette e tramite epiteti.\n inoltre si pensa che la parola sia piuttosto un acronimo di \"yemach shemo vezichro\" (\"sia cancellato il suo nome e la sua memoria\") che indica chi cerca di convertire i Giudei dal Giudaismo. Per giunta, il termine non compare nella versione di Gerusalemme del testo, che ci si aspetterebbe dovrebbe menzionare Ges\u00f9 maggiormente rispetto alla versione di Babilonia. E', inoltre, da sottolineare come il Yeshu del Talmud avesse solo 5 discepoli - Matthai, Nakai, Nezer, Buni e Todah - i cui nomi peraltro non coincidono con i Dodici; in aggiunta, la testimonianza \u00e8 di periodo tardo - almeno del IV secolo, riportando un insegnamento del rabbi Abbaye, che visse a quel tempo - e le tradizioni del cristianesimo erano gi\u00e0 molto diffuse nel bacino del Mediterraneo, permettendo cos\u00ec di estrapolare tale citazione dalle stesse.\nOccorre comunque tener conto che l'esiguit\u00e0 dei riferimenti a Ges\u00f9 negli scritti talmudici potrebbe semplicemente essere dovuto al fatto che il Cristianesimo fosse ancora una realt\u00e0 di minore importanza ai tempi in cui la maggior parte del Talmud \u00e8 stato redatto, unito al fatto che il testo \u00e8 stato concepito pi\u00f9 per insegnare la legge che come manuale storico.\nLe Diciotto Benedizioni.\nIn una delle redazioni pervenute delle \"Diciotto Benedizioni\", testo liturgico ebraico, compare un riferimento ai cristiani (o \"nazareni\"\"):\nLa preghiera, chiamata Birkat Ha Minim, risale alla fine del I secolo (85-100, anche se si ritiene ci siano redazioni antecedenti, ma non \u00e8 chiaro quando sia stato inserito il riferimento ai cristiani, visto che le altre redazioni del testo menzionano solo \"gli eretici\"; si ritiene comunque che fu un rabbi di poco successivo a Samuele il piccolo a redigere la versione che citava i cristiani, infatti gi\u00e0 Giustino (oltre a Girolamo e Epifanio di Salamina) parla di preghiere ebraiche contro i cristiani. Si ritiene che la forma pi\u00f9 arcaica della preghiera in questo senso sia quella ritrovata al Cairo nel 1898 dove a fianco al termine \"Minim\" (eretici) si trova anche il termine \"Notserim\" (Nazareni: riferito ai giudeo-cristiani)\nSepher Toldos Jeschut.\nCon il nome di \"Sepher Toldos Jeschut\" (o anche \"Toledot Jeschu/Yeschu/Yesu\") vengono indicate due opere letterarie sulla vita di Ges\u00f9. La prima (II secolo) \u00e8 un'opera anonima della prima et\u00e0 imperiale romana scritta in ambito ebraico per contrastare il nascente cristianesimo. La seconda, pubblicata nel 1705, \u00e8 basata sulla prima, che cita esplicitamente.\nL'avvertimento riportato da Giustino.\nIl filosofo cristiano Giustino (100-162/168), nel \"Dialogo col giudeo Trifone\", riporta un avvertimento che sarebbe stato inviato dagli ebrei della Terra d'Israele a quelli della diaspora.\nIn assenza di altre conferme documentarie sapere se questo avvertimento sia mai stato dato per davvero o se esso, invece, fosse un artificio letterario con il quale Giustino fornisce la sua versione sull'opinione dei giudei del suo tempo a proposito di Cristo e dei cristiani.\nSe Giustino \u00e8 venerato da tutte le chiese cristiane come santo e martire, apologeta e Padre della Chiesa, \u00e8 probabile che non condividesse questa opinione su \"Cristo impostore\", e che non avesse usato artifici letterari che potevano indurre in errore i lettori che erano parte di coloro che provava a convertire.\nTesti romani.\nTallo.\nSesto Giulio Africano (160/170 \u2013 240) riporta un passo dello storico romano (per altri greco) Tallo del I secolo (si ritiene del 52 se identificato con Tallo il Samaritano di Giuseppe Flavio) \u00e8 il primo che fa riferimento alla eclissi della crocifissione di Ges\u00f9: \nAnche Flegonte di Tralles (circa 100-150), ripreso da Eusebio di Cesarea, riporta lo stesso passo affermando che l'episodio avvenne al quarto anno dell'olimpiade 202 (32-33) e dur\u00f2 3 ore dall'ora sesta alla nona\nCorrispondenza tra Plinio il Giovane e l'imperatore Traiano.\nCirca nel 112, in una lettera tra l'imperatore Traiano e il governatore delle province del Ponto e della Bitinia Plinio il Giovane, viene fatto un riferimento ai cristiani. Plinio chiede all'imperatore come comportarsi verso i cristiani che rifiutano di adorare l'imperatore e pregano \"Cristo\" come dio.\nIl testo si limita a indicare \"Cristo\" come persona (venerata \"quasi deo\"), ma non fornisce ulteriori informazioni dirette su Ges\u00f9: Charles Guignebert ha quindi evidenziato come questo breve passaggio non fornisca, da solo, elementi utili a definire i contorni della sua figura storica. La lettera documenta piuttosto la diffusione delle prime comunit\u00e0 cristiane e l'atteggiamento dell'amministrazione romana nei loro confronti. Nella sua risposta a Plinio, che li considera colpevoli di una deplorevole \"superstitio\", Traiano dispone che i Cristiani non debbano essere ricercati dalle autorit\u00e0, ma possano essere perseguitati solo se denunciati da qualcuno, purch\u00e9 non anonimo, salvo che, sacrificando agli dei dell'impero, non rinneghino la loro fede.\nSvetonio in \"Vita dei dodici Cesari\".\nLo storico Svetonio (70-122), nella sua opera dedicata alle \"Vite dei dodici Cesari\" (112), scrive di \"Giudei, che, istigati da Cresto (\"sic\") durante il regno di Claudio avevano provocato dei tumulti\", e che perci\u00f2 l'imperatore li aveva espulsi da Roma. Questo passo, comunque, testimonia la presenza di cristiani a Roma in epoca molto antica (Claudio mor\u00ec nel 54), anche se l'utilizzo del termine \"Cristiani\" per indicare i seguaci di Ges\u00f9 a Roma \u00e8 probabilmente pi\u00f9 tardo.\n\"Chrestus\" viene generalmente interpretato come una distorsione del nome \"Christus\" (\"Cristo\") e quindi come un riferimento a Ges\u00f9. Il termine \"Chrestus\" appare infatti anche in testi successivi riferito a Ges\u00f9: un errore di scrittura \u00e8 quindi plausibile, anche perch\u00e9 forse le due parole in greco antico venivano pronunciate in modo identico, il che pu\u00f2 aver influito nella redazione del testo. Del resto a quel tempo i termini \"crestiani\" e \"cristiani\" venivano usati comunemente e con lo stesso significato, cos\u00ec come documentato, ad esempio, da Tertulliano.\nSecondo alcuni studiosi la scelta delle parole nel passo di Svetonio sembra per\u00f2 implicare la presenza di \"Chrestus\" a Roma nell'anno 54 dopo Cristo: in questo caso l'identificazione con Ges\u00f9 sarebbe molto improbabile. \"Chrestus\" era inoltre un nome comune tra gli schiavi a Roma, significava \"\"buono\" o \"utile\"\", ed il passo tratta di una rivolta di schiavi. L'interpretazione del passo \u00e8 quindi, nel complesso, controversa. In realt\u00e0 il passo parla di giudei e non di schiavi. Per i pagani, a quel tempo, non era affatto facile distinguere tra ebrei e seguaci di Ges\u00f9, che infatti venivano spesso confusi con gli ebrei anche per il fatto che la prima predicazione apostolica si svolgeva all'interno delle sinagoghe. Sicch\u00e9 \u00e8 molto probabile che i tumulti cui si riferisce Svetonio siano stati causati dall'opposizione sinagogale alla predicazione apostolica di Paolo e Pietro e dei loro primi discepoli..\nOltre al passo citato, Svetonio nelle sue opere fa inoltre un riferimento ai cristiani nella sua \"Vita di Nerone\":\nCornelio Tacito negli \"Annales\".\nIl nome di Cristo viene citato dallo storico latino Tacito (56-123) nel quindicesimo libro degli \"Annali\", quando narra della persecuzione dei cristiani ad opera di Nerone: egli afferma che i cristiani avevano avuto origine da Cristo, il quale era stato condannato a morte sotto Ponzio Pilato.\nTacito scrive due paragrafi che menzionano Cristo e i Cristiani nel 116.\nIl primo afferma che alcuni cristiani erano presenti a Roma al tempo dell'imperatore Nerone (dal 54 al 68) e che egli, per evitare di essere accusato dell'incendio di Roma del 64 li incolp\u00f2:\nIl secondo che la fede cristiana si era diffusa a Roma e in Giudea e che 'Cristo' fu messo a morte dal 'procuratore Ponzio Pilato'.\nIl passo \u00e8 comunemente riconosciuto come autentico dagli studiosi, ma non unanimemente.\nL'uso del termine 'Cristo' - traduzione dal greco della parola ebraica \"Messia\" - \u00e8 da Tacito collegato al nome della nuova religione Sull'attribuzione a Ponzio Pilato della carica di procuratore (e non di prefetto, come appare invece nei Vangeli e in evidenze archeologiche), sono state proposte diverse ipotesi: dalla scelta di utilizzare i termini in uso al tempo in cui Tacito scrisse, alla possibile traduzione di un termine greco; altri storici ritengono semplicemente si sia trattato di un errore, che testimonia come Tacito si limit\u00f2 a riportare delle informazioni orali, presumibilmente cristiane, senza operare alcuna verifica documentale.\nAlcuni studiosi ritengono che Tacito si basi su fonti cristiane, mentre altri, tra cui Karl Adam, ritengono che Tacito, come nemico dei cristiani e storico, abbia investigato sull'esecuzione di Ges\u00f9 prima di riportarne la notizia.\nDione Cassio.\nDione Cassio (155-dopo il 229) storico e senatore pagano cita i cristiani nella sua Storia romana:\nTertulliano e il senatoconsulto del 35.\nTertulliano (150-220) fa cenno nell'Apologetico al fatto che l'imperatore Tiberio avrebbe proposto al Senato romano di riconoscere Ges\u00f9 come dio (i romani spesso incorporavano nel loro pantheon le divinit\u00e0 dei popoli da loro sottomessi).\nLa proposta fu respinta il che, secondo l'autore, costitu\u00ec la base giuridica per le successive persecuzioni dei cristiani, seguaci di un \"culto illecito\".\nUn frammento porfiriano (fr. 64 von Harnack, Macario di Magnesia, IV secolo, riporta informazioni dall'opera di Porfirio \"Contro i cristiani\"):\nFonti orientali confermano la notizia di Tertulliano:\nAnche Eusebio di Cesarea fa riferimento al senatoconsulto del tempo di Tiberio (35) che, rifiutando la proposta dell'imperatore di riconoscere il cristianesimo, faceva di questa religione una \"superstitio illicita\", i cui seguaci potevano essere messi a morte come tali. Non tutti gli storici sono concordi nel ritenere attendibile la notizia poich\u00e9 potrebbe essere stata sia inventata dallo stesso Tertulliano (spesso acceso nel sostenere le proprie tesi, ma con l'attenuante di scrivere oltre 160 anni dopo i presunti fatti, a Cartagine e in un periodo di persecuzioni), sia alterata successivamente. Secondo invece lo storico ebreo Edoardo Volterra, Tertulliano appunto perch\u00e9 cristiano in anni di persecuzioni, non aveva alcun interesse a inventare l'esistenza di un senatoconsulto che aveva dichiarato il cristianesimo una \"superstitio illicita\". Anzi, aveva l'interesse opposto. Proprio l'esistenza di quel senatoconsulto infatti rendeva legali le persecuzioni contro i cristiani.\nGli scritti dell'imperatore Adriano.\nEusebio di Cesarea, nella sua \"Storia Ecclesiastica\", riporta la risposta dell'imperatore Adriano al proconsole della provincia d'Asia Quinto Licinio Silvano Graniano che in una lettera aveva richiesto come comportarsi nei confronti dei cristiani che fossero stati oggetto di delazioni anonime o accuse.\nLa risposta era indirizzata a Gaio Minucio Fundano, nuovo proconsole d'Asia, che fu in carica dal 122 al 123.\nEsiste anche una lettera di Adriano al console Lucio Giulio Urso Serviano del 133 riportata nella Historia Augusta (la cui autenticit\u00e0 \u00e8 in discussione tutt'oggi poich\u00e9 l'opera presenta delle incongruenze) di Flavio Vopisco (IV secolo):\nL'imperatore Marco Aurelio in \"A se stesso\".\nMarco Aurelio Antonino, imperatore dal 161 al 180, in un'opera intitolata \"A se stesso\" riporta un accenno ai cristiani.\nLettera di Publio Lentulo.\nLa lettera di Publio Lentulo \u00e8 un presunto rapporto di un procuratore romano in Giudea, nel quale egli riferirebbe a Tiberio di Ges\u00f9, descrivendone anche l'aspetto fisico. Tutti gli storici concordano per\u00f2 che si tratti di un falso di epoca molto posteriore; Publio Lentulo, a quanto si sa, non \u00e8 mai esistito.\nOrazione di Frontone.\nMinucio Felice, nel suo Octavius (II secolo), cita un\"'Orazione contro i Cristiani\" di Marco Cornelio Frontone, definendo quest'ultimo \"non un teste diretto che arrechi la sua testimonianza, ma solo un declamatore che volle scagliare un'ingiuria\", a causa delle sue accuse infamanti verso i cristiani. L'invettiva, che aveva l'obiettivo di aizzare la popolazione contro i seguaci della nuova religione, va infatti probabilmente inserita nel quadro delle persecuzioni contro i cristiani condotte sotto il regno di Marco Aurelio (161-180). Risalgono a quel periodo, in particolare, gli episodi di violenza popolare contro i cristiani di Smirne, Vienne (Vienna) e Lugdunum (Lione). L'orazione pu\u00f2 essere ricostruita, a grandi linee, in base alle citazioni.\nTesti greci.\nEpitteto delle \"Dissertazioni\" di Arriano.\nIn \"Dissertazioni\" del filosofo storico Arriano (95 circa \u2013 175 ca) \u00e8 riportato uno degli insegnamenti del suo maestro Epitteto, che parlando della morte, indica i \"galilei\" (intendendo probabilmente i cristiani) come persone che non ne hanno paura.\nGaleno nella \"Historia anteislamica\" di Abulfeda.\nAbulfeda nella \"Historia anteislamica\" riporta un giudizio di Galeno (129 \u2013 216) sui cristiani.\nGaleno non ha solo una visione positiva dei cristiani:\nLettera di Mara Bar Sarapion.\nLa lettera di Mara Bar Serapion fu scritta da Mara bar Sarapion, uno stoico siriano che si trovava in una prigione romana, a suo figlio; la lettera \u00e8 stata variamente datata dal 73 al 260. In questa lettera si tratta dell'uccisione di tre uomini saggi della storia e uno di questi \u00e8 stato da alcuni identificato con Ges\u00f9:\nLuciano di Samosata.\nLuciano di Samosata (120 circa \u2013 186 ca) riporta il suicidio di Peregrino Proteo facendo vari accenni ai cristiani ed al loro \"primo legislatore\".\nCelso in \"Discorso Veritiero\".\nIl filosofo Celso, nel II secolo, polemizza contro i cristiani nella sua opera \"Discorso Veritiero\" (Aleth\u00e8s l\u00f3gos). Questo scritto ci \u00e8 pervenuto attraverso il \"Contra Celsum\" di Origene, in cui l'autore riporta molti passi per confutarli.\nIn alcuni dei passi tratta direttamente di Ges\u00f9, ad esempio:\nFonti letterarie indirette.\nSecondo alcuni studiosi \u00e8 infine possibile trovare un'eco della storia di Ges\u00f9 e delle vicende dei primi cristiani anche in alcune opere letterarie, sia in lingua latina che greca. I riferimenti, per quanto ipotetici e indiretti, testimonierebbero come tali vicende fossero al tempo gi\u00e0 sufficientemente note da costituire fonte di ispirazione letteraria.\nIl \"Satyricon\" di Petronio.\nAlcuni studiosi hanno ipotizzato, anche se il tema \u00e8 dibattuto, la presenza di possibili riferimenti ai cristiani e al vangelo di Marco nel Satyricon di Petronio Arbitro (27-66).\nQuesto passo ha delle somiglianze con il vangelo di Marco:\nUn altro passo che potrebbe avere riferimenti evangelici:\nIl canto del gallo \u00e8 visto come un segno di sciagura, contrariamente alla tradizione greca e romana in cui il canto del gallo simboleggia la vittoria ma simile all'episodio del tradimento di Pietro descritto in tutti i quattro vangeli canonici ().\nE ancora nella cena di Trimalcione, Eumolpo dice:\ne in realt\u00e0 tutto l'episodio della cena sembra una parodia dell'Ultima Cena di Ges\u00f9 con gli Apostoli.\nAnche il racconto della matrona di Efeso pu\u00f2 essere significativo:\nQuesti sono solo alcuni dei parallelismi che sono stati riscontrati, in realt\u00e0 ne vengono messi in luce molti altri. Gi\u00e0 nel 1902 Erwin Preuschen aveva notato queste somiglianze, immaginando per\u00f2 che il Vangelo di Marco potesse essere dipendente da Petronio, tesi oggi scartata dagli studiosi.\nLa religione giudeo-cristiana non sembra essere ignota anche ad altri scrittori romani del primo secolo, fra cui Virgilio (per Genesi e Isaia) e Lucano (per la parodia della consumazione del corpo di Cristo).\nApuleio e Le metamorfosi.\nNell'opera di Apuleio (125-170), Le metamorfosi, c'\u00e8 questo passo che alcuni storici hanno ricondotto ad una moglie cristiana.\nNei romanzi greci antichi: Cherea e Calliroe di Caritone, Abrocome e Anzia di Senofonte Efisio.\nIl romanzo Le avventure di Cherea e Calliroe scritto da Caritone e datato da Thiede non dopo il 62, poich\u00e9 l'opera viene citata dallo stoico Aulo Persio Flacco, presenta rimandi alla storia evangelica di Ges\u00f9:\nAnche nel romanzo \"Abrocome e Anzia\" di Senofonte Efesio(II-III secolo) troviamo possibili rimandi a episodi evangelici, tra i quali:"}
{"id": "443397", "revid": "1456895", "url": "https://it.wikipedia.org/wiki?curid=443397", "title": "Grande diagonale", "text": ""}
{"id": "443398", "revid": "15756", "url": "https://it.wikipedia.org/wiki?curid=443398", "title": "Venceslao I (duca di Boemia)", "text": "Biografia.\nEra figlio di Vratislao I, duca di Boemia e della di lui consorte Drahom\u00edra. Nato in un territorio dove il cristianesimo era poco diffuso, fu tuttavia educato in modo cristiano dalla nonna paterna, Ludmilla. Dopo la morte del padre, giovanissimo divenne duca di Boemia e si preoccup\u00f2 di cristianizzare il suo paese con l'aiuto dei missionari germanici, inviati dell'Impero carolingio.\nVenceslao dovette anche scontrarsi con quella parte di nobilt\u00e0, che insieme alla madre Dragomira e al fratello Boleslao, era rimasta pagana. Il fratello Boleslao tent\u00f2 pi\u00f9 volte di ucciderlo e dopo un conflitto con la spada dove gli risparmi\u00f2 la vita, egli ci riusc\u00ec tramite alcuni sicari nel 935 a Star\u00e1 Boleslav (nell'attuale Repubblica Ceca).\nIl culto.\nMentre moriva, Venceslao avrebbe esclamato: \u00abNelle tue mani, Signore, raccomando l'anima mia\u00bb. La tradizione narra che il suo sangue fosse rimasto sparso sul pavimento in legno e nessuno fosse riuscito a lavarlo. Il corpo fu successivamente sepolto a Praga, nella cattedrale di San Vito. I cristiani del luogo cominciarono subito la venerazione del suo corpo e la sua fama di santit\u00e0 si diffuse in poco tempo in tutto il popolo.\nOggi san Venceslao \u00e8 il santo protettore dello Stato boemo. La Chiesa ha inserito il suo nome nel martirologio romano; attualmente \u00e8 il patrono della Repubblica Ceca e della Boemia.\nIl 28 settembre in Repubblica Ceca si commemora l'anniversario della sua morte, avvenuta nel 935 d.C., con una ricorrenza nazionale chiamata dai cechi \"Den \u010desk\u00e9 st\u00e1tnosti\" (\"Giorno della Repubblica Ceca\")."}
{"id": "443399", "revid": "106456", "url": "https://it.wikipedia.org/wiki?curid=443399", "title": "Charles Cornwallis, I marchese Cornwallis", "text": "Ufficiale del British Army preparato e capace, dimostr\u00f2 buone qualit\u00e0 di comando durante la Guerra d'indipendenza americana dove peraltro, dopo una serie di brillanti vittorie soprattutto negli stati meridionali degli Stati Uniti, fin\u00ec per essere accerchiato e costretto alla resa a Yorktown il 19 ottobre 1781. Ritornato in patria, mantenne la considerazione del governo e venne inviato in India, dove mostr\u00f2 notevoli doti di organizzatore e conferm\u00f2 le sue capacit\u00e0 militari guidando con successo nel 1792 la terza guerra del Mysore; trasferito in Irlanda, soffoc\u00f2 la ribellione indipendentista e respinse un tentativo di invasione francese nel 1798 durante la guerra della seconda coalizione. Cornwallis termin\u00f2 la sua lunga carriera di amministratore e condottiero militare negoziando nel 1802 la pace di Amiens con il primo console Napoleone Bonaparte e infine ritornando al governo dell'India dove mor\u00ec nel 1805.\nBiografia.\nCornwallis era il figlio maggiore di Charles Cornwallis, I conte Cornwallis, e di sua moglie, Elizabeth Townshend, figlia del Charles Townshend, II visconte Townshend e nipote di Sir Robert Walpole. Il suo fratello minore, William Cornwallis, divenne ammiraglio della Royal Navy e guid\u00f2 con distinzione squadre navali britanniche durante le guerre rivoluzionarie francesi.\nCarriera militare.\nDopo aver studiato ad Eton e al Clare College, ottenne il suo primo incarico come sottotenente del Grenadier Guards. In seguito chiese e ottenne il permesso di compiere degli studi militari all'estero, frequentando l'Accademia Reale di Torino. Al termine dei suoi studi a Torino, nel 1758 si rec\u00f2 a Ginevra, dove apprese che le truppe britanniche avrebbero partecipato alla Guerra dei sette anni.\nUn anno dopo, partecip\u00f2 alla battaglia di Minden, dove imped\u00ec una invasione francese in Hannover. Dopo la battaglia, divenne capitano dell'85\u00ba reggimento di fanteria. Nel 1761, serv\u00ec nel 12\u00ba reggimento di fanteria e venne promosso a tenente colonnello. Condusse il suo reggimento nella battaglia di Villinghausen (15-16 luglio 1761). Poche settimane pi\u00f9 tardi sconfisse le truppe sassoni nella battaglia di Lutterberg e all'Assedio di Kassel.\nLa Guerra di indipendenza americana.\nAveva simpatia verso le rimostranze dei colonizzatori americani e vot\u00f2 contro la Declaratory Act del 1766. Pur opponendosi alle misure che provocarono lo scoppio della guerra d'indipendenza americana, accett\u00f2 con senso del dovere un comando militare in America del Nord con il grado di maggior generale, servendo con distinzione. Contribu\u00ec alla vittoria britannica nella battaglia di Long Island del 27-28 agosto 1776. Quello stesso anno insegu\u00ec l'esercito di Washington attraverso il New Jersey, fermandosi nel Nuovo Brunswick agli ordini del generale William Howe.\nDopo l'inattesa vittoria di Washington nella battaglia di Trenton il 26 dicembre 1776 contro i mercenari assiani del colonnello Johann Rall, Cornwallis cerc\u00f2 di intercettare le truppe americane ma non riusc\u00ec ad intrappolare i patrioti prima del periodo invernale. Nella successiva campagna estiva suo fu in gran parte il merito della vittoria britannica di Brandywine, l'11 settembre 1777, da dove poi condusse le forze britanniche a Filadelfia il 28 settembre. Dopo una breve visita in Inghilterra torn\u00f2 come tenente generale e come secondo in comando del generale Henry Clinton. Dopo essersi opposto all'evacuazione di Filadelfia decisa da Clinton, guid\u00f2 la retroguardia britannica durante la ritirata in direzione di New York e riusc\u00ec a respingere gli attacchi delle truppe americane di Washington e del generale Charles Lee nella battaglia di Monmouth il 28 giugno 1778.\nDopo essere tornato in Inghilterra per assistere la moglie malata, che mor\u00ec nel 1779, rientr\u00f2 in America nel mese di agosto del 1779 e partecip\u00f2 alla spedizione organizzata e diretta dal generale Clinton negli stati meridionali delle colonie ribelli; partecip\u00f2 quindi al vittorioso assedio di Charleston (1\u00ba aprile-12 maggio 1780). Quando la citt\u00e0 capitol\u00f2 e Clinton torn\u00f2 a New York, Cornwallis prese il comando delle forze britanniche nel sud e inizialmente si impegn\u00f2 soprattutto a rafforzare il controllo sulle colonie meridionali e combattere la guerriglia dei ribelli cercando di potenziare i reparti lealisti arruolati sul posto.\nNonostante gli apparenti successi la situazione delle forze britanniche rimaneva precaria: mentre il capo guerrigliero Thomas Sumter estendeva le sue azioni di disturbo, il Congresso continentale invi\u00f2 in Carolina del Sud un nuovo esercito regolare al comando dell'esperto generale Horatio Gates che, rinforzato con le milizie della Virginia e della Carolina del Nord, pass\u00f2 all'attacco. Cornwallis accorse subito con le sue truppe da Charleston e il 16 agosto 1780 diede battaglia all'armata americana del generale Gates. La battaglia di Camden si concluse con la schiacciante vittoria delle truppe britanniche di Cornwallis: i reparti americani in gran parte si disgregarono e il generale Gates ripieg\u00f2 per oltre 200 chilometri con i superstiti prima di essere destituito; Camden fu la pi\u00f9 grande vittoria di Cornwallis e una delle pi\u00f9 pesanti sconfitte subite dagli americani durante la guerra d'indipendenza.\nNei mesi seguenti Cornwallis continu\u00f2 ancora ad avanzare aggressivamente in Carolina del Nord contro gli americani passati al comando del generale Nathanael Greene e ottenne una costosa vittoria a Guilford Court House, ma le vittorie dei miliziani a King's Mountain il 7 ottobre 1780 contro il generale Patrick Ferguson, e a Cowpens il 17 gennaio 1781 contro il colonnello Banastre Tarleton, indebolirono le sue forze e disgregarono le forze lealiste su cui egli faceva assegnamento per consolidare l'occupazione degli stati del Sud.\nDa quel momento Cornwallis entr\u00f2 sempre pi\u00f9 in contrasto con il comandante in capo generale Clinton che rifiut\u00f2 ripetutamente di inviargli i rinforzi necessari per riprendere l'avanzata nelle colonie meridionali; Clinton alla fine invi\u00f2 nel marzo 1781 due piccoli reparti al comando dei generali Phillips e Benedict Arnold che sbarcarono nel nord della Virginia e si ricongiunsero con il grosso di Cornwallis in marcia verso Richmond. Il generale riusc\u00ec quindi a battere per due volte le forze americane di Lafayette e occup\u00f2 Richmond, ma la sua situazione rimase precaria soprattutto dopo che l'11 giugno 1781 il generale Clinton invi\u00f2 un nuovo messaggio in cui non solo rifiutava i rinforzi ma richiedeva a Cornwallis di distaccare 3.000 soldati e trasferirli al pi\u00f9 presto a New York.\nCornwallis, marciando verso il litorale, dovette trincerarsi a Yorktown, in Virginia. Qui, circondato da una forza superiore di truppe americane e francesi, si arrese il 19 ottobre 1781, concludendo di fatto la guerra.\nGovernatore Generale dell'India.\nDopo il ritorno in patria nel 1782, Cornwallis nel 1785 divenne ambasciatore alla corte di Federico II di Prussia.\nDal 1786 al 1793 fu Governatore-Generale dell'India, dove var\u00f2 delle riforme nell'ordinamento militare e personalmente condusse le campagne che portarono alla vittoria britannica nella terza guerra del Mysore.\nLord Luogotenente d'Irlanda.\nNel giugno 1798 fu nominato Lord luogotenente d'Irlanda e di Comandante in Capo d'Irlanda. La sua nomina \u00e8 stata accolta sfavorevolmente dall'\u00e9lite irlandese, che lo prefer\u00ec al suo predecessore Lord Camden.\nCornwallis era anche uno strumento per garantire il passaggio nel 1800 dell'Act of Union del Parlamento d'Irlanda, un passo necessario per la creazione del Regno Unito di Gran Bretagna e Irlanda. Nel maggio 1801 ritorn\u00f2 a Londra.\nCarriera politica.\nNel gennaio 1760 fu deputato per il villaggio di Eye, nel Suffolk. Alla morte del padre, avvenuta nel 1762, entr\u00f2 in politica con i Whig alla Camera dei lord, dove le sue abilit\u00e0 e le sue amicizie lo condussero alla carica di \"aiutante di campo\" del re.\nNel 1792 venne nominato marchese e fu promosso generale nel 1793.\nNel 1795 entr\u00f2 nel governo come unico responsabile alla difesa. Come Vicer\u00e9 d'Irlanda nel 1798 sed\u00f2 una ribellione incoraggiata dalle truppe francesi.\nCome plenipotenziario britannico, con Giuseppe Bonaparte elabor\u00f2 il trattato di pace di Amiens.\nConclusione.\nNonostante la sconfitta finale di Yorktown, Cornwallis \u00e8 stato considerato in termini positivi dagli storici dal punto di vista delle sue qualit\u00e0 militari; in particolare Piers Macksey ne traccia un ritratto favorevole, elogiandone il rigore morale, il coraggio, l'abilit\u00e0 tattica e la capacit\u00e0 di accattivarsi la simpatia dei suoi soldati con il suo comportamento cameratesco; in particolare lo storico lo ritiene il solo generale britannico che abbia dato prova durante la guerra d'America di effettive doti di comando e di capacit\u00e0 di agire con audacia ed energia.\nAnche lo storico francese Georges Lefebvre giudica nel complesso positivamente Cornwallis che definisce \"uomo onesto\" e \"buon soldato\", anche se ne critica l'attivit\u00e0 durante le trattative per la pace di Amiens durante le quali si sarebbe dimostrato troppo arrendevole alle richieste francesi.\nMatrimonio.\nSpos\u00f2, il 14 luglio 1768, Jemima Tullekin Jones (1747-13 febbraio 1779), figlia del capitano James Jones. Ebbero due figli:\nMorte.\nTorn\u00f2 in India come Governatore-Generale dove mor\u00ec a Ghazipur il 5 ottobre 1805."}
{"id": "443400", "revid": "1784938", "url": "https://it.wikipedia.org/wiki?curid=443400", "title": "Egualitarismo", "text": "Legualitarismo (dal francese \"\u00e9galitarisme\", da \"\u00e9galitaire\", 'ugualitario') \u00e8 una scuola di pensiero che si basa sul concetto di uguaglianza sociale, dando priorit\u00e0 a tutte le persone. Le dottrine egualitarie sono generalmente caratterizzate dall'idea che tutti gli esseri umani sono uguali in termini di valore fondamentale o status morale. L'egualitarismo \u00e8 la dottrina (propria dei partiti di sinistra) secondo cui a tutti i cittadini di uno Stato dovrebbero essere accordati esattamente uguali diritti.\nDiversi tipi di egualitarismo.\nEgualitarismo economico.\nDetto anche \"egualitarismo materiale\". Mette l'accento sulla necessit\u00e0 di garantire a tutti la pari disponibilit\u00e0 di beni materiali, e quindi, inevitabilmente, mette in discussione la propriet\u00e0 privata.\nEgualitarismo morale.\nPone l'accento sulla necessit\u00e0 di garantire a tutti pari dignit\u00e0 morale.\nEgualitarismo legale.\nSostiene l'assoluta uguaglianza di tutti gli individui sotto la legge.\nEgualitarismo politico.\nSostiene la necessit\u00e0 di garantire a tutti gli stessi diritti politici.\nEgualitarismo fra generi, sessi e orientamenti sessuali.\nPropugna l'uguaglianza dei diritti di tutti gli individui, indipendentemente dal loro sesso biologico, genere od orientamento sessuale.\nEgualitarismo delle pari opportunit\u00e0.\nSostiene che tutti devono godere di pari opportunit\u00e0 in campo economico e sociale. Si distingue in \"pari opportunit\u00e0 di accesso\", che si configura come \"carriere aperte ai talenti\", o alternativamente come \"pari condizioni di partenza\". Se nel primo caso non vi \u00e8 alcun interessamento da parte dell'autorit\u00e0 costituita riguardo alla possibilit\u00e0 pratica di esprimere i talenti, nel secondo caso viene attuata una ridistribuzione atta a conferire a tutti le medesime condizioni iniziali, annullando i vantaggi derivanti da relazioni sociali e capacit\u00e0 economiche.\nContraddizioni dell'egualitarismo.\nDifferenti tipi di egualitarismo possono a volte entrare in conflitto, mentre, al contrario, altre volte possono essere reciprocamente complementari ed uno funzionalmente necessario all'esistenza dell'altro. Ad esempio, il comunismo \u00e8 una dottrina intrinsecamente egualitaria, in base alla quale ciascuno dovrebbe disporre degli stessi beni materiali. Tuttavia, poich\u00e9 nei sistemi economici esistenti la disuguaglianza tende inevitabilmente a riemergere spontaneamente, una qualche forma di ridistribuzione dei beni si rende periodicamente necessaria. Poich\u00e9 chi gode di maggior benessere non \u00e8 solitamente disposto a condividerlo con il suo prossimo, una qualche forma di coercizione diventa allora necessaria, perlomeno nel periodo di transizione da una societ\u00e0 basata sulla propriet\u00e0 privata ed una societ\u00e0 comunista. Ma, poich\u00e9 queste azioni coercitive sono eseguite soltanto nei confronti di alcune persone, e non di altre, ne consegue che automaticamente si determina una situazione di disuguaglianza dei diritti politici a danno degli individui verso cui queste azioni coercitive sono rivolte.\nEgualitarismo e marxismo.\nLa storia ha mostrato, come ad esempio nel caso dell'ex Unione Sovietica, che le persone a cui \u00e8 attribuito il compito di esercitare il potere coercitivo finalizzato al conseguimento dell'uguaglianza, spesso ne abusano. In effetti \u00e8 ben noto che coloro che detengono il potere politico effettuano vaste ridistribuzioni di risorse materiali a favore proprio di se stessi, togliendo in questo modo qualsiasi tipo di legittimazione ai privilegi politici di cui godono. Per questo motivo la maggior parte dei marxisti concordano sul fatto che il comunismo pu\u00f2 essere compiutamente realizzato soltanto se i poteri coercitivi necessari durante il periodo di transizione per realizzare la ridistribuzione sono esercitati da un organismo democratico i cui poteri siano sottoposti ad attenti controlli e bilanciamenti, in modo da prevenire abusi. In altre parole, essi sono giunti alla conclusione che l'egualitarismo politico \u00e8 un presupposto per realizzare l'egualitarismo materiale.\nEgualitarismo e teorie libertarie.\nAltri sostenitori dell'egualitarismo materiale hanno respinto il comunismo marxista in favore di dottrine come il socialismo libertario, che non postulano la creazione di uno stato come mezzo per garantire la ridistribuzione dei beni durante il periodo di transizione. Le teorie libertarie rappresentano il punto di vista politicamente pi\u00f9 radicale dell'egualitarismo, secondo il quale tutti gli individui sono sullo stesso piano (o quasi) nei confronti del potere politico coercitivo, in quanto nessuno \u00e8 investito di questo potere (e comunque coloro che per necessit\u00e0 ne debbono essere investiti lo sono in misura minima e sono rigorosamente limitati nell'uso che ne possono fare). Tuttavia i sostenitori dell'egualitarismo libertario sono duramente criticati da quelli dell'egualitarismo economico che sottolineano gli aspetti negativi delle economie in cui il libero mercato non \u00e8 soggetto a vincoli e restrizioni. La Dichiarazione di indipendenza degli Stati Uniti d'America include la frase \"tutti gli uomini sono stati creati uguali\", che costituisce un esempio di egualitarismo legale, in quanto si riferisce all'uguale trattamento di tutti gli individui di fronte alla legge. Da notare che originariamente la dichiarazione escludeva le donne, gli schiavi ed altri gruppi, ma, successivamente l'uguaglianza \u00e8 diventata patrimonio universale e componente fondamentale di tutti gli ordinamenti basati sui diritti civili.\nLa cultura egualitaria.\nA livello culturale, negli ultimi due secoli, le teorie egualitarie si sono affinate ed hanno riscosso pi\u00f9 o meno consenso. Fra le filosofie egualitarie che hanno avuto la maggiore influenza si annoverano il socialismo, la democrazia ed i diritti umani, che pongono la massima attenzione sugli aspetti economici, politici e legali rispettivamente.\nDiverse idee egualitarie godono di ampio supporto tra gli intellettuali e nel pubblico generale di diverse nazioni. Che una di queste idee sia stata implementata significativamente nella pratica, comunque, rimane una questione controversa. Ad esempio, alcuni sostengono che la moderna democrazia rappresentativa sia una realizzazione dell'egualitarismo politico, mentre altri credono che, in realt\u00e0, la gran parte del potere politico risieda ancora nelle mani di una classe governante, piuttosto che in quelle del popolo.\nQuasi tutte le teorie dell'egualitarismo mirano all'uguaglianza all'interno delle societ\u00e0 umane, o quanto meno si riferiscono agli esseri umani in generale come al gruppo rilevante in cui deve prevalere l'uguaglianza."}
{"id": "443401", "revid": "2111929", "url": "https://it.wikipedia.org/wiki?curid=443401", "title": "Copale", "text": "Il cop\u00e0le (o \"copp\u00e0le\") \u00e8 la denominazione commerciale di una resina vegetale, subfossile o fossile, nota fin dall'antichit\u00e0. Sul piano commerciale e gemmologico viene distinto dall'ambra, restringendo quest'ultima denominazione a resine fossili di et\u00e0 maggiore. Sul piano paleontologico, si tratta sempre di un resto organico. In mineralogia viene invece classificato come una sostanza amorfa appartenente alla classe mineralogica dei composti organici.\nEtimologia.\nIl nome deriva da \"copalli\", una parola di lingua Nahuatl che significa incenso.\nA seconda della localit\u00e0 o dell'aspetto, \u00e8 talvolta chiamato con nomi particolari: copal oro (Brasile), copal blanco (detto anche Protium copal) e copal negro (Mexico), Kauri-Copal (Nuova Zelanda), Manila Copal (Filippine).\nCaratteristiche.\nIl copale \u00e8 simile all'ambra, ma molto pi\u00f9 giovane, avendo appena iniziato il processo di trasformazione chimico-fisica (amberizzazione) che la trasformer\u00e0 in ambra.\n\u00c8 facilmente distinguibile da questa per il suo aspetto opaco e lattiginoso e per la grande quantit\u00e0 di insetti perfettamente conservati ed altri animaletti che vi sono inclusi.\nA differenza dell'ambra, il copale \u00e8 molto pi\u00f9 tenero e solubile in sostanze come etere o benzina. \u00c8 persino possibile scioglierlo completamente e recuperarne gli inclusi.\nOrigine.\nIl copale si trova e viene estratto in diverse parti del mondo: Sierra Leone, Benin, Camerun, Congo, Angola, Zanzibar, Mozambico, Madagascar, Messico, Colombia, Brasile, Filippine e Nuova Zelanda.\nViene prodotto da diverse specie di latifoglie e raramente anche di conifere.\nIl copale del Madagascar viene prodotto da una leguminosa tuttora vivente sull'isola, \"Hymenaea verrucosa\" (copalier).\nIl copale del Sud America viene prodotto da diverse Burseraceae: il copale oro del Brasile prodotto da \"Icica icicariba\", il copale nero da \"Bursera microphylla\" e \"Bursera graveolens\", il copale bianco da \"Protium crassipetalum\", il copale della Colombia \u00e8 prodotto nel Dipartimento di Santander da un'altra leguminosa.\nIl copale delle Filippine e della Nuova Zelanda viene invece prodotto da una conifera della famiglia delle Araucariaceae: \"Agathis dammara\" (chiamata localmente Kauri).\nEt\u00e0.\nDa test di datazione eseguiti dal professor Poinar negli Stati Uniti sembra che il copale del Madagascar abbia soli 50 anni, mentre il copale della Colombia circa un secolo.\nTuttavia insetti in copale sono stati descritti gi\u00e0 all'inizio del XIX secolo e il copale \u00e8 noto sin dall'antichit\u00e0, perci\u00f2 si tratta di una resina almeno olocenica, se non pleistocenica.\nIl taglio.\nIl copale viene tagliato a sferette, cilindri, cabochon usati per collane, bracciali e orecchini."}
{"id": "443403", "revid": "92723", "url": "https://it.wikipedia.org/wiki?curid=443403", "title": "Dionisio II di Siracusa", "text": "Prese il potere sotto la tutela dello zio Dione. Come tiranno segu\u00ec le orme di suo padre, Dion\u00ecsio I detto \"il Vecchio\". Lo stesso anno della sua salita al trono, rinnov\u00f2 la pace con i Cartaginesi. Platone, in visita nella citt\u00e0 aretusea, speriment\u00f2 la violenza del nuovo sovrano quando venne praticamente tenuto prigioniero per un anno.\nNel 366 a.C., dietro le pressioni dello storico Filisto, cacci\u00f2 lo zio, che disapprovava il suo comportamento. Nel 357 a.C., in seguito a una guerra civile capitanata da Dione, egli dovette abbandonare il comando dello Stato siceliota. Esiliato a Locri Epizefiri, ne divenne in breve il tiranno, ma il popolo calabro insorse uccidendo tutta la sua famiglia e cacciandolo ancora. Ritorn\u00f2 a Siracusa nel 347 a.C. (o forse nel 346 a.C.) e si impadron\u00ec ancora del potere rovesciando Niseo in un momento di grande instabilit\u00e0 politica.\nLe tensioni con il popolo si acuirono e questa volta il tiranno pot\u00e9 governare solo per tre anni. Assediato a Ortigia da Iceta di Leontini e dalle truppe di molte altre citt\u00e0 siciliane, fu detronizzato da Timoleonte e costretto all'esilio in Grecia. Sarebbe morto poverissimo a Corinto, molti anni dopo.\nBiografia.\nDionisio il Giovane (\u03bd\u03b5\u03ce\u03c4\u03b5\u03c1\u03bf\u03c2, secondo una terminologia antica e forse risalente gi\u00e0 al IV secolo a.C.) era figlio di Dionisio il Vecchio (\u03c0\u03c1\u03b5\u03c3\u03b2\u03cd\u03c4\u03b5\u03c1\u03bf\u03c2). Condivise con suo padre l'interesse per la filosofia, la scrittura epistolare e fu autore di un componimento in versi su Epicarmo.\nIl Regno di Dionisio II.\nDionisio ascese al trono ancora giovane; si ritrov\u00f2 sotto la tutela del fratello del padre, Dione. \nLo storico Niccol\u00f2 Palmeri ha cos\u00ec definito il tempo di Dionisio II:\nIl giovane Dionisio non aveva alcuna esperienza di come si guidasse uno Stato vasto, complesso e ricco di colonie come quello siceliota. Il padre, Dionisio I, l'aveva sempre tenuto lontano dagli affari interni ed esteri, lo aveva fatto crescere chiuso nel castello, circondato da giullari e piaceri di corte. Questo fu forse l'iniziale difficolt\u00e0 che subito si pales\u00f2 quando il potere di un cos\u00ec vasto e importante territorio pass\u00f2 nelle mani di questo giovane.\nCome prima mossa, Dionisio II, convoc\u00f2 l'Assemblea del popolo e a questa chiese il consenso per potere prendere l'eredit\u00e0 al trono di suo padre. L'Assemblea acconsent\u00ec e Dionisio II venne ufficialmente eletto \"nuovo tiranno di Siracusa\". Per ingraziarsi il popolo liber\u00f2, concedendo la grazia, 3.000 prigionieri e ridiede alla gente della polis i soldi di tre anni d'imposte. Fin dall'inizio il nuovo tiranno si trov\u00f2 nella delicata situazione di dover decidere se fare la pace con i cartaginesi o se continuare a far loro la guerra. Impaurito da una cos\u00ec difficile decisione convoc\u00f2 a consiglio i suoi cortigiani, tra i quali, spiccava fra tutti, Dione, che senza paura disse a Dionisio II, che egli, il tiranno di Siracusa, aveva in quel momento nel suo regno una simile condizione di potenza e risorse che poteva \u00abscegliere a senno suo la pace, senza vilt\u00e0, la guerra senza timore.\u00bb Inoltre si offr\u00ec Dione stesso ad andar per contrattare con i cartaginesi a chiedere la pace, se cos\u00ec voleva il sovrano; in caso di guerra invece avrebbero costruito senza problemi altre sessante galee da aggiungere a quelle che gi\u00e0 possedevano se si credeva che non potessero bastare. Questo armamento sarebbe avvenuto con il denaro di Dione. Il giovane Dionisio rimase talmente affascinato dalla carica emotiva di Dione, che da quel momento in avanti decise di ascoltare sempre i suoi consigli. Scelse la pace e fu mantenuto con Cartagine lo \"statu quo\".\nDione fu effettivamente uno dei personaggi pi\u00f9 influenti della corte siracusana del regno siceliota al tempo dei due Dionisi. Egli era cresciuto con un'ispirazione filosofica, a vent'anni aveva fatto un viaggio nell'Italia meridionale e qui aveva conosciuto Platone, il quale descrisse il giovane Dione come uno dei suoi discepoli filosofici con pi\u00f9 passione e giudizio. Il siracusano aveva in seguito sposato una delle figlie di Dionisio I, nonch\u00e9 sua nipote, Arete. Messosi in vista grazie al suo intelletto, Dione era gi\u00e0 stato nominato diverse volte da Dionisio I come suo ambasciatore e adesso lo era presso il figlio, il quale, come abbiamo visto, era propenso a seguire le sue diciture. Ma questa vicinanza tra i due fece nascere molte gelosie a corte. Gli altri personaggi influenti vicino al tiranno, che mal sopportavano la figura e il carisma di Dione, misero in giro delle voci diffamatorie sul siracusano in modo da convincere il giovane Dionisio che suo zio in realt\u00e0 bramava al potere e non stava agendo negli interessi del sovrano. Tali insinuazioni spinsero Dionisio II alla dissolutezza; si lasci\u00f2 andare all'ubriachezza e si comport\u00f2 in maniera scellerata, priva di buon senso a corte. Ma Dione, confidando nella giovane et\u00e0 del nuovo tiranno, era convinto di poter farlo ancora cambiare, di trasformare quel ragazzo viziato in un saggio governatore. Cos\u00ec convinse Dionisio a prendere la via della filosofia; egli accett\u00f2 e fu il tiranno stesso a voler richiamare a Siracusa il pi\u00f9 accreditato dei filosofi, Platone.\nPlatone e Dionisio II.\nNella \"Lettera VII\", scritta probabilmente proprio da lui, Platone ci ha lasciato testimonianza dei suoi pensieri e turbamenti in occasione della partenza per il suo secondo viaggio in Sicilia, raccontandoci cosa realmente lo spinse ad affrontare una situazione rischiosa come quella siracusana:\nE aggiunge:\nDunque Platone, a distanza di anni, ripensando al viaggio che per la seconda volta lo aveva condotto a Siracusa, ci chiarisce che il motivo per il quale rischi\u00f2 forse anche la vita non era per compiacere i capricci di ricchi tiranni, ma per cercare di attuare il suo progetto di una \"Repubblica dei filosofi\". In tal senso furono decisive anche le parole di Dione, che Platone stesso ricorda:\nIl filosofo ateniese fu sollecitato di recarsi nuovamente a Siracusa, oltre che da Dione, dai pitagorici d'Italia, i quali, essendo sotto li dominio della tirannide siracusana, speravano che imbevendo quel giovane di buoni propositi governativi, il futuro sarebbe stato per tutti migliore. Ma nel frattempo vi era anche chi continuava a bramare a favore di una ferma e solida tirannia; si trattava della fazione opposta a Dione, la quale per rendere il suo ruolo pi\u00f9 forte convinse l'inesperto tiranno a richiamare dall'esilio Filisto, il migliore amico di suo padre Dionisio il Grande, esiliato ad Andria si dice per volere spartano, poich\u00e9 Filisto era un sostenitore e consigliere dell'espansionismo che aveva portato numerose poleis sotto il controllo di Siracusa, la qual cosa era risultata sgradita ad un'altra potenza espansionistica; Sparta. Dione e Filisto divennero dunque i due principali capi delle due opposte fazioni; l'una pretendente per la tirannide assoluta e l'altra per un governo pi\u00f9 aperto. In questa situazione giunse, nel 366 a.C., per la sua seconda volta Platone nella rinomata citt\u00e0 dei tiranni.\nDionisio II accolse la nave di Platone fino alla spiaggia; da l\u00ec fece salire il filosofo su un sontuoso carro trainato da quattro cavalli bianchi e lo port\u00f2 al suo palazzo, nell'isola di Ortigia. Con la presenza di Platone, la vita di corte si trasform\u00f2; Dionisio si mostr\u00f2 educato, assennato, privo di lusso. Al punto tale che durante un solito rituale di sacrificio agli dei, interruppe il sacerdote che inneggiava alla prosperit\u00e0 della sua tirannide e gli disse \u00abCessa da tali imprecazioni\u00bb. Questa improvvisa trasformazione del giovane sovrano preoccup\u00f2 gli oppositori di Dione, che vedevano in lui il colpevole di questo cambio politico che seriamente minacciava il futuro della tirannide. Filisto e i suoi sostenitori dunque si adoperarono per far comprendere a Dionisio quanto fosse pericoloso, non solo per lui, ma per la vita dell'intera Siracusa, una cessazione della tirannide a favore di una Repubblica filosofica; gli rammentarono che Siracusa \u00abera stata sempre invincibile dai numerosissimi eserciti, ed ora sottomessa era da un sofista\u00bb, il quale voleva che il tiranno rinunciasse al potere e al lusso solo per indurlo a togliersi dal trono, in modo da sostituirlo con una figlia di Dione ed Arete, anch'ella avente diritto alla corona, in quanto stretta parente di Dionisio I. Tali dubbi ebbero nel poco deciso Dionisio II l'effetto sperato dagli oppositori. Il colpo di grazia alla fiducia tra zio e nipote venne dato dall'intercettazione della lettera che Dione, in qualit\u00e0 di ambasciatore, aveva mandato ai magistrati di Cartagine, dicendo ad essi che per le trattative di pace con Siracusa dovevano rivolgersi esclusivamente a lui. Ovviamente i cospiratori contro Dione e Platone approfittarono di questa missiva diplomatica per far credere al giovane Dionisio che suo zio lo aveva tradito, Filisto gli disse che Dione aveva palesato gi\u00e0 con i cartaginesi di voler prendere il suo posto sul trono della polis. Dionisio credette a pieno alle parole di Filisto, cos\u00ec decise di avere un colloquio con Dione. Lo port\u00f2 in riva al mare, ai piedi dell'acropoli. Qui gli mostr\u00f2 la lettera incriminata, lo accus\u00f2 di collusione con i cartaginesi e lo esili\u00f2 da Siracusa, facendolo imbarcare e trasportare a forza verso l'Italia.\nIl fatto sciocc\u00f2 la corte siracusana e il tiranno si affrett\u00f2 quindi a tranquillizzare gli animi, dicendo che Dione non era stato esiliato ma solo allontanato temporaneamente. Gli fece inviare le sue ricchezze, i suoi servi e le rendite delle sue propriet\u00e0. Ma ci\u00f2 nonostante rimase la preoccupazione. Il pi\u00f9 rammaricato fra tutti fu l'ospite Platone, il quale vide allontanarsi insieme a Dione anche il suo sogno e speranza di poter fondare in Siracusa una Repubblica basata sugli insegnamenti della filosofia. Del resto, l'ateniese aveva gi\u00e0 capito che Dione avrebbe avuto un ruolo importante nella vita della polis e nel suo progetto politico:\nPlatone vedendosi accusato dagli oppositori di Dione di essere complice e cospiratore per la destituzione del tiranno Dionisio II, prefer\u00ec andar via da Siracusa e chiese allo stesso Dionisio II di poter lasciare la polis e tornare ad Atene. Il giovane tiranno sperava invece che Platone si dimenticasse in fretta dell'amico Dione e che restasse nella sua corte. Ma il filosofo non vedeva prospettive per rimanere, poich\u00e9 vedeva sempre pi\u00f9 in Dionisio II una dissolutezza che egli non avrebbe potuto cambiare. Non con poche insistenze, e con l'intercedere degli amici tarantini del filosofo, riusc\u00ec a lasciare Siracusa, promettendo per\u00f2 al tiranno che sarebbe tornato nella polis quando i siracusani avrebbero cessato la guerra contro Cartagine.\nL'esilio di Dione.\nNel frattempo Dione si era ritrovato a vivere in Grecia, qui frequent\u00f2 l'Accademia di Atene e strinse amicizia con Callippo e con Speusippo (nipote di Platone e suo futuro successore presso l'Accademia). Ma essendo Dione uno dei cittadini pi\u00f9 influenti di Siracusa, la quale aveva rapporti diplomatici con le maggiori potenze egee, egli era visto come un importante interlocutore e preziosa fonte di cambio politico per tenere sotto controllo gli affari della polis siciliana; per questo motivo ottenne entrambe le cittadinanze sia di Atene che di Sparta, le quali, sapendo del malcontento che vi era a Siracusa sotto l'attuale tirannia di Dionisio II, evidentemente ritenevano opportuno dimostrare il loro appoggio per Dione, personaggio ben pi\u00f9 popolare nonostante l'esilio forzato dalla sua terra natia.\nMa questa benevolenza (reale o di scopo) che i greci dimostravano per Dione, fece ingelosire ancora di pi\u00f9 Dionisio II, il quale venuto a sapere dei favori che suo zio riceveva nella Grecia continentale, dichiar\u00f2 allora che non si mandassero pi\u00f9 le rendite a Dione, considerato adesso nemico ancora pi\u00f9 pericoloso poich\u00e9 godeva dell'appoggio di grandi metropoli.\nTerzo viaggio di Platone a Siracusa.\nIl tiranno Dionisio II non faceva altro che dedicarsi ai suoi studi di filosofia; ne fu totalmente assorto. Invitava a corte i pi\u00f9 illustri filosofi e pretendeva, spesso goffamente, di superarli in eloquenza. Vista questa sua nuova e insistente passione per gli studi intellettuali, pens\u00f2 bene che doveva richiamare a s\u00e9 il filosofo pi\u00f9 nominato di tutti, colui che ad Atene aveva fondato la prima accademia al mondo; Platone. Dionisio II pens\u00f2 quindi a come convincere l'illustre filosofo a fare ritorno alla sua corte. E trov\u00f2 il modo di attirarlo con la promessa, che si riveler\u00e0 poi falsa, di richiamare Dione dall'esilio a patto per\u00f2 che Platone venisse a Siracusa. Se al contrario, il filosofo si fosse rifiutato, allora egli, il tiranno, non avrebbe potuto garantire alcuna incolumit\u00e0 al destino del suo allievo prediletto, Dione.\nInoltre gli fece scrivere dal capo dei pitagorici d'Italia, nonch\u00e9 capo della Lega Italiota, Archita di Taranto, il quale essendo in stretti rapporti diplomatici con la polis di Siracusa, preg\u00f2 anch'egli Platone di tornare in Sicilia, dopo avergli assicurato che si era accertato di persona, avendo avuto un colloquio alla corte aretusea con Dionisio II, che il tiranno avrebbe mantenuto la parola data di liberare Dione. Oltre Archita, Dionisio fece inviare lettere a Dione da sua sorella e sua moglie, facendo dire loro che il siracusano, essendo esiliato in Grecia, doveva convincere Platone a tornare a Siracusa.\nEcco allora che Platone, nonostante fosse gi\u00e0 grande d'et\u00e0, decise d'imbarcarsi da Atene diretto in Sicilia per la sua terza volta. A Siracusa vi trov\u00f2 la stessa gioiosa accoglienza della precedente visita; Dionisio II gli si mostr\u00f2 subito molto amico e gli fece tutti gli onori possibili. Lo mise ad alloggiare nell'appartamento pi\u00f9 lussuoso della polis, chiamato \"Appartamento dei giardini\", gli permise il libero accesso a tutte le stanze, era l'unico che poteva comparire davanti al tiranno senza prima essere perquisito dalle guardie. Insomma, Dionisio II s'impegn\u00f2 a fondo per far dimenticare a Platone la promessa fattagli di annullare l'esilio imposto a Dione. Ma ci\u00f2 non avvenne, l'illustre filosofo non aveva affatto dimenticato il motivo per il quale era l\u00ec, ed insistentemente chiedeva ogni giorno a Dionisio che richiamasse Dione. Il tiranno un d\u00ec perse la pazienza e rispondendogli seccamente che \"prima o poi\" l'avrebbe richiamato, data la molestia di Platone, lo fece cambiare di alloggio e lo sistem\u00f2 negli appartamenti della cittadella, dove alloggiavano i mercenari che detestavano lo sfortunato filosofo; qui rischi\u00f2 la vita diverse volte, dato che i mercenari volevano ucciderlo. Del resto il pensiero di Platone era chiaro: lui voleva che il tiranno rinunciasse alla tirannide, che licenziasse tutte le sue guardie e che vivesse solo \"dell'amore dei suoi popoli\", ecco perch\u00e9 non andava molto a genio ai mercenari stipendiati da Dionisio II.\nTuttavia le guardie non potevano maltrattarlo troppo, poich\u00e9 aveva la fama di essere amico del tiranno, e quindi doveva essergli risparmiata la vita. Archita di Taranto, venuto a sapere della grave sorte che era toccata a Platone, decise subito d'intervenire e cos\u00ec mand\u00f2 degli ambasciatori a Siracusa, con una galera a trenta remi per riprendere Platone e condurlo via dalle mani di Dionisio II. Gli ambasciatori di Archita gli ricordarono che non poteva trattenere Platone contro la sua volont\u00e0 e che inoltre aveva disatteso la promessa di richiamare Dione dall'esilio, tradendo cos\u00ec la parola data anche a tutti i pitagorici d'Italia che in lui avevano riposto fiducia. Quindi doveva lasciare libero il filosofo ateniese. Dionisio II, forse imbarazzato da quei discorsi e per non inimicarsi gli italici, acconsent\u00ec alla partenza.\nFu cos\u00ec che dopo quasi un anno (361-360 a.C.), Platone lasci\u00f2 Siracusa, guardandola per l'ultima volta, poich\u00e9 non vi avrebbe pi\u00f9 fatto ritorno. In quella citt\u00e0 lasci\u00f2 il rimpianto di non essere riuscito a formare i suoi buoni propositi politici, in quella citt\u00e0 che, secondo Platone, doveva essere l'incipit per dare l'avvio ad una nuova era politica e sociale.\nLa guerra civile.\nDopo la partenza di Platone, Dionisio II si sent\u00ec ancor pi\u00f9 ferito nel suo orgoglio e potere. Quindi prese ad odio suo zio Dione, ritenendolo il responsabile dei suoi insuccessi. Per vendetta gli vendette tutti i suoi beni e cosa ancor pi\u00f9 grave, fece divorziare sua moglie, Arete, e la fece risposare con un suo amico, il mercenario Timocrate. Dione, venuto a sapere dello scorretto comportamento del tiranno, decise di non tollerare oltre il suo dissennato modo di comandare, organizz\u00f2 quindi una spedizione, dapprima segreta, che poi rese pubblica, facendo sapere anche a Platone, che nel frattempo era giunto ad Olimpia, che egli stava per partire alla volta della Sicilia con l'intenzione di detronizzare il crudele tiranno. Platone si pronunci\u00f2 contrario all'iniziativa bellica del suo ex allievo, ma Dione era ormai deciso.\nCon 800 soldati part\u00ec dall'isola del mar Egeo chiamata Zacinto e si diresse nel Mediterraneo centrale, approdando dopo dodici giorni ad Eraclea Minoa, nei pressi di Akragas. Qui, dopo aver trovato l'appoggio del capo di quella polis, il cartaginese Sinalo, si diresse in marcia verso Syrakousai. Dionisio II che era venuto a sapere in ritardo dell'invasione di Dione, non si trovava nella sua reggia ma bens\u00ec in Adriatico, subito quindi s'imbarc\u00f2 per fare ritorno in patria e fermare i propositi guerriglieri di Dione. Ma l'esule siracusano era gi\u00e0 giunto dentro la polis e qui venne accolto dal popolo come \"liberatore\", infatti anche il popolo non sopportava il comportamento di Dionisio e vide in Dione un cambio positivo. Dopo alterne vittorie, e dopo che Dionisio II si era asserraglio dentro la cittadella fortificata all'interno dell'isola di Ortigia, avvennero tragici accadimenti, purtroppo comuni in guerra; venne ucciso il comandante e storiografo siciliano Flisto, vennero commesse violenze sulla popolazione, la citt\u00e0 si ridusse in macerie e disperazione per le vie.\nDionisio II lasci\u00f2 Siracusa e and\u00f2 a ripararsi in Calabria, nella polis di Locri. Dione nel frattempo, dopo avere avuto pesanti screzi con il popolo siracusano che lo accus\u00f2 di voler proseguire la tirannide prendendo il potere che era stato dei Dionisi, a seguito dei tragici eventi che coinvolsero la popolazione, riusc\u00ec a riconciliarsi con essa, salvando i suoi concittadini dai mercenari e dall'esercito del tiranno. Adesso mancava la presa della cittadella, per dichiarare decaduta la tirannide. E tale presa avvenne dopo che Apollocrate, il figlio di Dionisio II lasciato a comandare la rocca della cittadella, scapp\u00f2 perch\u00e9 si vide abbandonato dagli alleati che non volevano appoggiare la tirannide di suo padre e fu minacciato inoltre dai mercenari che chiedevano denaro e viveri, i quali, a causa del perdurare della guerra, stavano finendo. Cos\u00ec il popolo di Siracusa, con alla sua guida Dione e i suoi soldati, riusc\u00ec ad espugnare anche la fortificata isola di Ortigia e riusc\u00ec ad abbattere la tirannide che aveva portato sofferenza.\nIl ritorno di Dionisio II.\nDurante la guerra civile di Siracusa, Dionisio II aveva abbandonato la polis per ripararsi nella terra d'origine di sua madre, l'alleata calabra Locri Epizefiri, nella quale una volta stabilitosi vi aveva instaurato la sua tirannide che dur\u00f2 dal 357 al 347 a.C.\nQui sfrutt\u00f2 i soldi e la societ\u00e0 della polis calabra. Dionisio II aveva un unico pensiero; ritornare a Siracusa per riprendersi il trono. Il suo mal governo spinse anche i locresi a ribellarsi alla sua tirannia. Questi, in un atto di crudelt\u00e0 dello stesso livello di quella del tiranno, uccisero la sua famiglia, lo cacciarono e instaurarono un governo repubblicano. Dionisio II fatto ritorno a Siracusa, dovette sicuramente constatare che del vasto territorio coloniale e imperialistico che gli aveva lasciato suo padre Dionisio I, non era rimasto pi\u00f9 nulla o quasi. Tutte le citt\u00e0 a lui soggette si erano ribellate e gli rimase in suo controllo Siracusa, la quale, troppo spossata dalle precedenti fatiche, non aveva pi\u00f9 la sufficiente forza per difendersi dalla sua nuova tirannia. Ma, non volendosi arrendere a Dionisio II, i siracusani cercarono aiuto ai corinzi, i quali, accorsero in aiuto della loro citt\u00e0-sorella, dato il legame di sangue che legava le due popolazioni, unite dai primi coloni di Corinto sbarcati ad Ortigia nell'ormai lontano 734 a.C. Timoleonte fu il nome del generale corinzio che fu spedito in Sicilia, e sar\u00e0 lui che, dopo aver battagliato con le ultime forze belliche del tiranno, riuscir\u00e0 a far cessare definitivamente la tirannide di Dionisio II, ponendo dunque fine a questo periodo storico e incominciandone un altro.\nL'esilio.\nL'esilio di Dionisio II nella cultura greca.\nSi narra che la guerra civile, l'esilio e infine la povert\u00e0 di Dionisio II, fecero talmente scalpore e rimasero talmente impresse nell'animo dei greci che quando Filippo II di Macedonia mand\u00f2 una lettera con intenzioni bellicose agli spartani questi gli risposero con tre sole parole: \u00ab\"Dionisio a Corinto\"\u00bb (proverbio che \u00ab\"tutti i Greci usano\"\u00bb)..\nLa breve risposta con rimando all'esilio dionisiano era un ammonire il re macedone, avvertendolo che in caso di guerra Sparta sarebbe infine riuscita a cacciarlo e a fargli fare la medesima fine del tiranno siceliota, Dionisio II."}
{"id": "443405", "revid": "115233", "url": "https://it.wikipedia.org/wiki?curid=443405", "title": "Dionisio il Giovane", "text": ""}
{"id": "443406", "revid": "729019", "url": "https://it.wikipedia.org/wiki?curid=443406", "title": "Nathanael Greene", "text": "Era figlio di un ricco coltivatore quacchero, Nathanael (1707 - 1770) e della di lui seconda moglie Mary Motte.\nBiografia.\nEgli ricevette un'istruzione convenzionale, ma fu sempre un avido lettore e sotto la guida di Ezra Stiles, un sacerdote e, successivamente presidente dell'Universit\u00e0 di Yale, ricevette un'ottima istruzione.\nSofferente per via di un ginocchio rigido, che gli caus\u00f2 un leggero zoppicamento non fu ritenuto abile a fare l'ufficiale e servi da soldato semplice. Comunque il suo interesse per la vita militare gli frutt\u00f2 l'espulsione dalla comunit\u00e0 dei Quaccheri.\nCarriera militare.\nNel maggio 1775, dopo lo scoppio della rivoluzione, l'assemblea del Rhode Island autorizz\u00f2 la creazione di una brigata da 1.500 soldati e Greene ne fu messo a capo. Nel 1776 partecip\u00f2 alla difesa di New York, fu promosso a maggior generale e, in dicembre, svolse un ruolo importante nell'attacco a sorpresa di Washington a Trenton.\nDopo la battaglia di Long Island (agosto 27-28 1776), durante la quale fu ferito seriamente, Greene raccomand\u00f2 agli americani di ritirarsi da New York per evitare di essere bloccati sull'isola di Manhattan dai britannici. Egli fu un protagonista in tutte le operazioni militari fino al marzo del 1778 e collabor\u00f2 strettamente con Washington a Morristown, a Brandywine, a Germantown, a Valley Forge e a Monmouth, fino a quando questi gli chiese di lasciare la prima linea e di assumere le funzioni di Quartermaster. Inizialmente Greene fu riluttante, ma poi serv\u00ec in questo ruolo per pi\u00f9 di due anni, tranne per un breve intervallo quando combatt\u00e9 nella battaglia di Monmouth il (28 giugno 1778).\nNel mese di luglio del 1780, Greene ritorn\u00f2 in servizio attivo dopo che gli americani furono sconfitti nella battaglia di Camden nella Carolina del Sud (16 agosto 1780), Greene fu scelto per sostituire il generale Horatio Gates a capo del teatro di guerra meridionale e, all'inizio di dicembre, assunse la direzione di un esercito frantumato. Lo riorganizz\u00f2 rapidamente.\nGreene si ritir\u00f2 poi al nord verso la Carolina del Nord, costringendo l'allora tenente generale britannico Charles Cornwallis a seguirlo. La sua guida nelle fasi successive della campagna nel Sud rivel\u00f2 le sue doti di grande generale, secondo nell'abilit\u00e0 soltanto a Washington. Washington inizi\u00f2 a dipendere da Greene e il loro rapporto ben presto divent\u00f2 confidenziale.\nLa sua strategia era riuscita infatti a dividere le forze britanniche, rendendo possibile la vittoria a Cowpens nel mese di gennaio del 1781.\nIn soli otto mesi Greene liber\u00f2 la maggior parte della Carolina dal controllo britannico. Nella battaglia di Guilford Court House il 15 marzo 1781, Greene sub\u00ec una sconfitta, ma le sue truppe si ritirarono in buon ordine senza perdite serie. Cornwallis, lontano dalla sua base, fu costretto da mancanza di rifornimenti a ritirarsi. Greene fu in gran parte responsabile del trionfo delle forze americane nel sud.\nVita privata.\nNel 1774 spos\u00f2 Catharine Littlefield, detta \"Cathy\". Nel 1785 si ritir\u00f2 vicino a Savannah, in una piantagione a lui donata dalla Georgia.\nRiconoscimenti alla memoria.\nAl suo nome sono stati dedicati, negli Stati Uniti d'America, numerosi comuni e contee tra cui:\nBibliografia.\nIn lingua inglese:"}
{"id": "443407", "revid": "47767", "url": "https://it.wikipedia.org/wiki?curid=443407", "title": "Idris (nome arabo)", "text": "Origine e diffusione.\nQuesto nome, che viene traslitterato anche come \"Idriss\" e \"Idries\", \u00e8 basato sul verbo \"darasa\" (\"studiare\", \"imparare\"); nel Corano, Idr\u012bs \u00e8 un profeta, identificato generalmente con il patriarca biblico Enoch.\nVa notato che questo nome coincide con Idris, un nome gallese omografo, ma ben distinto.\nOnomastico.\nIl nome \u00e8 adespota, non essendo portato da alcun santo. L'onomastico si pu\u00f2 festeggiare il 1\u00ba novembre, in occasione di Ognissanti."}
{"id": "443408", "revid": "6066", "url": "https://it.wikipedia.org/wiki?curid=443408", "title": "Boleslao I Chrobry", "text": ""}
{"id": "443412", "revid": "28402", "url": "https://it.wikipedia.org/wiki?curid=443412", "title": "Pattinaggio sul ghiaccio", "text": ""}
{"id": "443413", "revid": "115233", "url": "https://it.wikipedia.org/wiki?curid=443413", "title": "Dionisio il giovane", "text": ""}
{"id": "443414", "revid": "2194936", "url": "https://it.wikipedia.org/wiki?curid=443414", "title": "Furio Honsell", "text": "\u00c8 stato rettore dell'Universit\u00e0 di Udine, carica che ha lasciato nel 2008 per candidarsi (e poi essere eletto) sindaco di Udine.\nAttualmente ricopre la carica di consigliere regionale nel Consiglio regionale del Friuli-Venezia Giulia ed \u00e8 Vice Presidente della V Commissione permanente.\nBiografia.\nLaureato in matematica all'Universit\u00e0 degli studi di Pisa nel 1980, ha conseguito il diploma in matematica presso la Scuola Normale Superiore di Pisa nel 1983.\nAttivit\u00e0 accademica.\nHa ricoperto posti di ricerca e di ruolo presso il dipartimento di informatica dell'Universit\u00e0 di Torino (Ricercatore 1983-1985), Edinburgh University (Research Fellow in Computer Science 1986-1988), Universit\u00e0 di Udine (professore associato 1989-1990). I suoi interessi di ricerca sono molto ampi, in particolare si \u00e8 occupato di lambda calcolo e di semantica dei linguaggi.\nNel 1990 \u00e8 nominato professore ordinario di informatica presso l'Universit\u00e0 di Udine, dove ha diretto il centro di calcolo fino al 1992, il dipartimento di matematica e informatica dal 1992 al 1995 ed \u00e8 stato preside della facolt\u00e0 di scienze matematiche fisiche e naturali dal 1995 al 1998. Magnifico rettore dell'Universit\u00e0 di Udine dal 21 giugno 2001, \u00e8 stato ospite fisso della trasmissione televisiva \"Che tempo che fa\" condotta da Fabio Fazio promuovendo i giochi matematici. Cura rubriche di giochi sul Sole24ore e LogiKa. Il 23 maggio 2007 \u00e8 stato rieletto rettore dell'Universit\u00e0 di Udine per il successivo mandato 2007-2010. Nel marzo 2008, contestualmente alla candidatura a sindaco della citt\u00e0 ha rassegnato le dimissioni da rettore.\nAttivit\u00e0 politica.\nIl 28 aprile 2008 \u00e8 stato eletto sindaco di Udine per il centrosinistra, ottenendo al secondo turno 24.907 voti pari al 52,7%. La coalizione che lo sosteneva era formata dalla sua lista civica \"Innovare con Honsell\" e da Partito Democratico, La Sinistra l'Arcobaleno, Italia dei Valori e \"Cittadini per il Sindaco\".\nAlle elezioni amministrative del 2013 si ricandida, con il sostegno della sua lista civica \"Innovare con Honsell\" e di PD, SEL e Rifondazione Comunisti Italiani. Con una affluenza di 47.978 elettori (pari al 60,57% degli aventi diritto di voto), al primo turno prende 21.408 voti pari al 45,97%, seguito dallo sfidante del centrodestra Adriano Ioan con 16.574 voti pari al 35,59% sostenuto da 2 liste civiche e da UDC, PdL, Lega Nord e La Destra.\nAl ballottaggio del 5 e 6 maggio 2013, con una affluenza di 38.338 persone (pari al 48,40% degli aventi diritto di voto), Honsell viene rieletto sindaco con 20632 voti, pari al 54,69%.\nIl 29 dicembre 2017 annuncia le dimissioni da sindaco di Udine per candidarsi alle elezioni regionali in Friuli-Venezia Giulia della primavera successiva; il 18 gennaio 2018 si dimette da sindaco, come stabilito dalla legge. Alle elezioni del 29 aprile 2018 corre come capolista per Open - Sinistra FVG (lista sostenuta da Articolo Uno), a sostegno del candidato presidente del centrosinistra Sergio Bolzonello. Nonostante il mediocre risultato della lista al 3,27%, \u00e8 eletto in consiglio regionale con 1881 preferenze nella circoscrizione di Udine.\nSi candida alle elezioni europee del 2019 con il Partito Democratico (come indipendente vicino ad Articolo 1) nella Circoscrizione Italia nord-orientale. Con 28.535 preferenze arriva dodicesimo non risultando eletto.\nAltre attivit\u00e0.\n\u00c8 stato membro del \"Political Board\" del Patto dei Sindaci 202020 (\"European Covenant of Mayors for Energy and Climate Change\"), del \"Political Vision Group\" del \"WHO European Network \u201cHealthy Cities\u201d\" e \"spokesperson\" per l\u2019Energia del \"Council of European Municipalities and Regions\". \u00c8 stato per 10 anni Vicepresidente della Rete Italiana Citt\u00e0 Sane, dell\u2019associazione europea \"Covenant for Demographic Change\" e dell\u2019associazione nazionale GIONA dei comuni che promuovono ludoteche e gioco sano. Nel 2011 \u00e8 stato nominato personalit\u00e0 ludica dell\u2019anno alla manifestazione \"Lucca Comics &amp; Games.\""}
{"id": "443415", "revid": "115233", "url": "https://it.wikipedia.org/wiki?curid=443415", "title": "Dioniso di Siracusa", "text": ""}
{"id": "443418", "revid": "767487", "url": "https://it.wikipedia.org/wiki?curid=443418", "title": "Timoleone", "text": ""}
{"id": "443419", "revid": "125654747", "url": "https://it.wikipedia.org/wiki?curid=443419", "title": "Partito Comunista Portoghese", "text": "Il Partito Comunista Portoghese (in portoghese \"Partido Comunista Portugu\u00eas\", PCP) \u00e8 un partito politico portoghese di ispirazione marxista-leninista.\nStoria.\nDopo la Prima guerra mondiale, cui il Portogallo aveva partecipato negli ultimi mesi seppur in maniera molto limitata, le condizioni della classe operaia peggiorarono notevolmente a causa di una crisi economica: tuttavia l'esempio offerto dai bolscevichi russi e dalla loro rivoluzione del 1917 spinse i lavoratori ad organizzarsi in collettivit\u00e0 per rendere pi\u00f9 forti le proprie rivendicazioni, tra cui la richiesta della giornata lavorativa di otto ore.\nPartendo da questo spunto politico, il 6 marzo 1921 venne fondato il Partito Comunista Portoghese come sezione lusitana del Comintern, l'Internazionale Comunista. A differenza di quasi tutti gli altri partiti comunisti europei, il PCP non nacque a seguito di una scissione da un movimento socialista o socialdemocratico ma dai ranghi dell'anarco-sindacalismo e del sindacalismo rivoluzionario, le fazioni pi\u00f9 attive del movimento operaio e sindacale della nazione. Il neonato PCP pose la sua sede centrale nell'Arco do Marqu\u00eas di via Alegrete a Lisbona e sette mesi dopo la sua formazione diede vita ad un quotidiano ufficiale, \"O Comunista\".\nIl primo congresso del partito si svolse a Lisbona nel novembre 1923, con Carlos Rates come segretario nazionale. Al convegno parteciparono circa un centinaio di membri del PCP che affermarono la loro solidariet\u00e0 con il governo dell'Unione Sovietica: si auspicava una rivoluzione comunista anche in Portogallo ma al tempo stesso si rimarcava la grave minaccia che un golpe fascista rappresentava per il paese. Il colpo di Stato del 28 maggio 1926 conferm\u00f2 che le preoccupazioni dei comunisti non erano infondate: l'anno seguente il PCP venne dichiarato illegale e di conseguenza venne riorganizzato in clandestinit\u00e0 a partire dal 1929 dal nuovo segretario Bento Ant\u00f3nio Gon\u00e7alves: egli tuttavia venne arrestato dalla polizia politica dell'Estado Novo nel 1930 e poi di nuovo nel 1935, fino a morire nel 1942 a causa degli stenti a cui era costretto.\nDotato di strutture abbastanza fragili, il PCP venne espulso dal Comintern nel 1938 a causa della sua debolezza sia interna (era diviso in varie correnti) che esterna (nel corso degli anni non era riuscito ad approfittare di alcuni tumulti comunisti che erano scoppiati nel paese); pesava inoltre l'accusa di appropriazione indebita che i sovietici lanciarono ad alcuni dirigenti del partito. Il provvedimento, chiesto soprattutto da Georgi Dimitrov, dur\u00f2 fino al 1947, anno in cui grazie all'interessamento di Michail Suslov e alla mediazione del Partito Comunista di Spagna e del Partito Comunista Francese, si ristabilirono ottimi rapporti tra il PCUS e il PCP.\nIl partito si svilupp\u00f2 durante la dittatura di destra di Ant\u00f3nio de Oliveira Salazar patendo, soprattutto fino al 1945, numerose persecuzioni e condanne al confino nelle isole di Capo Verde. Dopo la Seconda guerra mondiale il regime autoritario portoghese concesse alle opposizioni una parvenza di autonomia e i partiti anti-salazariani poterono formare il \"Movimento di Unit\u00e0 Democratica\", una coalizione antifascista che vir\u00f2 decisamente a sinistra dopo l'ingresso dei comunisti. Anche per questo Salazar torn\u00f2 sui suoi passi e nel 1948 mise al bando il MUD, ripristinando la politica repressiva e dittatoriale.\nNel settembre del 1957 il Partito tenne il suo quinto congresso a Kiev, l'unico svoltosi in terra straniera, a testimonianza anche della ritrovata armonia con l'URSS: in questa occasione il PCP si dichiar\u00f2 decisamente contrario al colonialismo e annunci\u00f2 di approvare i movimenti di liberazione nazionale che stavano sorgendo nelle terre d'occupazione portoghese e in particolare il FRELIMO del Mozambico, l'MPLA dell'Angola e il PAIGC della Guinea.\nNel gennaio del 1960 alcuni importanti dirigenti del PCP riuscirono ad evadere dal carcere di massima sicurezza di Peniche e tra essi si distinsero Jaime Serra e soprattutto \u00c1lvaro Cunhal: il primo fond\u00f2 l'Azione Rivoluzionaria Armata, braccio militare del partito che tra la fine degli anni sessanta e l'inizio degli anni ottanta si rese protagonista di alcune azioni contro il regime; il secondo divenne nel 1961 segretario nazionale del PCP. In quell'anno cominci\u00f2 una lunghissima guerra coloniale che fece peggiorare le condizioni di vita dei portoghesi e che vide il PCP e l'URSS in prima fila a favore dei rivoltosi.\nNel 1962 la cosiddetta crisi accademica, ossia una serie di proteste antigovernative effettuate da associazioni studentesche universitarie e liceali, conferm\u00f2 il netto scollamento esistente tra la societ\u00e0 civile ed il governo di estrema destra. Tale evento fece ritenere ai dirigenti comunisti che la caduta del regime fosse ormai prossima e nel sesto congresso nazionale del PCP avvenuto nel 1965 il riconfermato segretario Cunhal lanci\u00f2 il \"Patto per la Vittoria\", che conteneva gli otto punti programmatici del partito. Egli inoltre auspic\u00f2 un maggiore collegamento tra il partito e gli altri movimenti progressisti e democratici.\nLa rivoluzione dei garofani del 1974 abbatt\u00e9 la dittatura di Marcelo Caetano e ripristin\u00f2 le libert\u00e0 democratiche in Portogallo: Cunhal fu Ministro senza Portafoglio per 14 mesi in due governi provvisori e il Partito Comunista fu cos\u00ec libero di partecipare alle elezione della Costituente del 1976, dove ottenne il 12% dei voti e 30 deputati. Ritenendo improbabile una vittoria solitaria, alle elezioni del 1979 il PCP si present\u00f2 insieme al Movimento Democratico Portoghese nella coalizione \"Alleanza del Popolo Unito\", che ottenne il 18,9% dei voti e 46 seggi. Nelle elezioni del 1983 l'APU ottenne il 18,2% dei voti e 31 seggi.\nAlle elezioni presidenziali del 1986 Salgado Zenha, candidato del PCP, ottenne il 20,6% dei consensi: pur non sufficiente per approdare al secondo turno, questo risultato fu il migliore della storia del partito. Alle politiche del 1987 il PCP diede vita alla \"Coalizione Democratica Unitaria\" insieme al Partito Ecologista \"I Verdi\" e ai socialisti di Iniziativa Democratica ma il raggruppamento ottenne solo il 12,2% dei suffragi, calo dovuto soprattutto al buon risultato del Partito Socialista.\nDopo il 1989.\nDopo la caduta del muro di Berlino il partito riconobbe il fallimento dell'URSS, ma ci\u00f2 non arrest\u00f2 il declino elettorale: alle politiche del 1991 la CDU ottenne l'8,84% e 17 seggi. Un anno dopo questo brutto risultato il Partito tenne il suo XIV congresso nazionale in cui il settantottenne \u00c1lvaro Cunhal venne sostituito alla segreteria da Carlos Carvalhas. La discesa tuttavia venne confermato nel 1995 con l'8,6% dei voti. Nel 1999, il partito sembr\u00f2 fermare il calo dei consensi ottenendo il 9% dei voti, ma nel 2002 piomb\u00f2 al 7%. Nelle ultime elezioni parlamentari del novembre 2004 il partito si \u00e8 alleato con il Partito Ecologista \"I Verdi\" prendendo 433.369 voti (7,60%) e ottenendo 14 seggi. Nel 2005 il partito piange la morte dello storico leader Alvaro Cunhal e l'anno seguente alle consultazioni presidenziali il rappresentante dei comunisti Jer\u00f3nimo de Sousa ottiene l'8,64% dei consensi.\nIdeologia.\nIl PCP insieme al Blocco di Sinistra \u00e8 una delle formazioni pi\u00f9 a sinistra presenti nel Parlamento portoghese."}
{"id": "443426", "revid": "1543377", "url": "https://it.wikipedia.org/wiki?curid=443426", "title": "Luigi Vimercati", "text": "Biografia.\nLaureato in filosofia all'Universit\u00e0 Statale di Milano, dal 1995 \u00e8 docente di storia e filosofia presso il Liceo Parini, situato nel capoluogo lombardo.\nVimercati fu iscritto al Partito Comunista Italiano ma dopo il suo scioglimento (1991) pass\u00f2 al Partito Democratico della Sinistra e poi ai Democratici di Sinistra; attualmente \u00e8 iscritto al Partito Democratico. \nDal 1980 al 1994 \u00e8 stato eletto Consigliere comunale a Sesto San Giovanni, di cui \u00e8 stato Assessore alla Cultura e all'Educazione dal 1983 al 1990. Rieletto nel Consiglio comunale di Sesto San Giovanni nel 1998, venne nuovamente nominato assessore alla Cultura, alla Comunicazione, all'Edilizia Privata e allo Sportello Unico per le Imprese dal 1998 al 2002.\n\u00c8 stato dal 2002 al 2004 membro del Consiglio di amministrazione dei Trasporti pubblici del comune di Monza e dal 2002 \u00e8 membro del CdA della Fondazione ISEC (Istituto per la storia dell'Et\u00e0 Contemporanea).\nDal 2002 al 2005 \u00e8 stato Presidente dell'Agenzia per la Promozione dello Sviluppo sostenibile del Nord Milano (ASNM).\nDal 2004 al 2007 \u00e8 stato assessore al lavoro, attivit\u00e0 economiche e innovazione, agricoltura, turismo, con delega per l'alto Milanese della provincia di Milano.\nCon decreto del Presidente della Repubblica del 18 maggio 2006 \u00e8 stato nominato Sottosegretario di Stato al Ministero delle Comunicazioni nel secondo governo Prodi."}
{"id": "443431", "revid": "767487", "url": "https://it.wikipedia.org/wiki?curid=443431", "title": "Penny Rimbaud", "text": "Biografia.\nRimbaud (nome ispirato al poeta Arthur Rimbaud) ha creato la comunit\u00e0 pacifista/anarchica a Dial House nel 1967 assieme a Gee Vaucher, e, assieme all'amico Phil Russell (conosciuto anche come Wally Hope), aiutarono a propagare il movimento free festival a Windsor, Berkshire e in seguito a Stonehenge durante il primo periodo degli anni 70. Come documentato in \"Last of the Hippies\" e nella sua autobiografia \"Shibboleth\", Russell venne arrestato e incarcerato in un edificio apposito per malati mentali dopo che fu scoperto in possesso di una dose di LSD. In seguito venne rilasciato, ma la sua mente rimase profondamente danneggiata a causa degli effetti delle medicine che gli erano state prescritte e in seguito si suicid\u00f2. Rimbaud ha affermato che era la sua rabbia riguardo alle domande senza risposta sulla morte dell'amico ad averlo spinto a formare i Crass.\nAnche se i Crass si divisero nel 1984, Rimbaud continu\u00f2 a scrivere e a cantare come solista e come parte del \"Crass Collective\" assieme ad altri ex membri come Eve Libertine, Gee Vaucher e Steve Ignorant. Tra i suoi lavori, \"Reality Asylum\", \u00e8 apparso come una traccia di durata pari a 2 minuti sull'album del 1978 \"The Feeding of the 5000\", come un singolo pi\u00f9 lungo e come un monologo di 45 minuti; \"Rocky Eyed\", un poema esteso che attaccava il primo ministro Margaret Thatcher e il suo governo in seguito alla guerra del 1982 combattuta sulle Isole Falkland che venne registrato nell'album \"Yes Sir, I Will\"; \"The Death of Imagination\" (una \"commedia musicale in 4 parti\"); \"The Diamond Signature\" e \"Oh America\", una risposta agli eventi dell'11 settembre 2001 e della guerra al terrorismo americana.\nSin dal 2003 Penny lavora su Crass Agenda (rinominata poi Last Amendment), cantando dal vivo e pubblicando materiale in formato CD come \"Savage Utopia\", in collaborazione con i Coldcut di Matt Black e ad altri musicisti Jazz, e \"How?\", un ri-arrangiamento del beat di Allen Ginsberg \"Howl\".\nDurante il 2005 ha completato il suo lavoro filosofico su \"This Crippled Flesh\". Attualmente sta lavorando su \"Jazz Requiem\" con il sassofonista Ed Jones."}
{"id": "443433", "revid": "712828", "url": "https://it.wikipedia.org/wiki?curid=443433", "title": "Tallisibeth Esterhazy", "text": ""}
{"id": "443434", "revid": "1652134", "url": "https://it.wikipedia.org/wiki?curid=443434", "title": "Piazza San Firenze", "text": "Piazza San Firenze a Firenze prende il nome dal complesso di San Filippo Neri, detto anche di San Firenze da una storpiatura del nome di un edificio preesistente dedicato a san Fiorenzo.\nEdifici.\nLa piazza ha una forma allungata \"a mandorla\" e sul lato est \u00e8 dominata dalla facciata del complesso di San Firenze con la chiesa di San Filippo Neri, un edificio monumentale barocco che ospitava il convento dei padri filippini, con una grande facciata del 1667 progettata da Pier Francesco Silvani e terminata solo nel 1772. Fino al 2012 ha ospitato il Tribunale e gli uffici giudiziari. Durante gli anni di Firenze Capitale, il complesso di San Firenze ha ospitato il Ministero della Pubblica Istruzione. Nel 2013 la piazza \u00e8 stata pedonalizzata.\nDi fronte si trova il palazzo Gondi, un raffinato esempio di architettura residenziale fiorentina del Quattrocento, disegnato da Giuliano da San Gallo e ampliato nell'Ottocento.\nAnticamente si affacciavano due chiese sulla piazza: la chiesa di Sant'Apollinare, fondata forse nel VI secolo dai bizantini e distrutta nel Seicento, e la gi\u00e0 citata chiesa di San Fiorenzo; la prima si trovava proprio sotto l'attuale cappella di San Filippo Neri, mentre l'altra, sul lato opposto, fu distrutta per far posto alla piazza.\nSul lato sud-ovest si erge l'angolo posteriore di Palazzo Vecchio, davanti al palazzo Columbia Parlamento, gi\u00e0 hotel ai tempi di Firenze capitale, che ospitava i membri del Parlamento italiano che si riunivano in Palazzo Vecchio.\nIn piazza San Firenze \u00e8 presente il consolato del Per\u00f9."}
{"id": "443435", "revid": "36426", "url": "https://it.wikipedia.org/wiki?curid=443435", "title": "Complesso di San Filippo Neri", "text": ""}
{"id": "443436", "revid": "770685", "url": "https://it.wikipedia.org/wiki?curid=443436", "title": "Partito Ambientalista i Verdi (Svezia)", "text": "Il Partito Ambientalista i Verdi () \u00e8 un partito politico ambientalista svedese.\nIl partito \u00e8 stato fondato nel 1981 e nacque dal movimento referendario del 1980 di opposizione al nucleare. Non \u00e8 entrato in parlamento se non nel 1988, non riuscendo, per\u00f2 ad ottenere seggi nelle elezioni successive del 1991. Aderisce al Partito Verde Europeo; non ha un vero e proprio segretario, ma due portavoce, un uomo ed una donna.\n\u00c8 un partito ambientalista e filoeuropeo. I non brillanti risultati politici dipendono dal fatto, che a differenza di altri Paesi scandinavi o di lingua tedesca, in Svezia anche altri partiti hanno, da sempre, fatto proprie le tematiche ambientaliste, in particolare il Partito di Centro, i Democratici Cristiani e, da ultimo, il Partito della Sinistra.\nAlle elezioni del 2002, il partito super\u00f2 di poco lo sbarramento del 4% ed elesse 17 parlamentari, divenendo, ci\u00f2 nonostante, determinante per la tenuta del governo del socialdemocratico G\u00f6ran Persson.\nAlle elezioni del 2006, i partiti non-socialisti (Moderati, Centristi, Popolari Liberali e Democristiani) si sono presentati nella coalizione Alleanza per la Svezia, che dopo 10 anni di governo socialdemocratico \u00e8 riuscita a vincere le elezioni, anche se per appena 7 seggi. I Verdi hanno incrementato di poco i propri consensi, passando dal 4,5% al 5,2% dei voti, e sono rimasti comunque il partito pi\u00f9 piccolo del panorama politico parlamentare svedese.\nAlle ultime elezioni 2010 i verdi hanno ottenuto il loro pi\u00f9 alto risultato passando dal 5,2% al 7,1% conquistando quindi 25 seggi, \u00e8 probabile che questi voti siano stati assorbiti dai socialdemocratici che negli ultimi anni stanno perdendo gran parte del loro elettorato pi\u00f9 di sinistra.\nAlle elezioni europee del 2014 i Verdi incrementano ancora di pi\u00f9 il loro consenso, diventando il secondo partito del paese con il 15,4% dei voti e conquistando 4 seggi (due in pi\u00f9 rispetto alle precedenti elezioni europee)."}
{"id": "443437", "revid": "36426", "url": "https://it.wikipedia.org/wiki?curid=443437", "title": "Giuliano da San Gallo", "text": ""}
{"id": "443438", "revid": "36426", "url": "https://it.wikipedia.org/wiki?curid=443438", "title": "Stile barocco", "text": ""}
{"id": "443440", "revid": "256896", "url": "https://it.wikipedia.org/wiki?curid=443440", "title": "Padri Filippini", "text": ""}
{"id": "443441", "revid": "256896", "url": "https://it.wikipedia.org/wiki?curid=443441", "title": "Padri filippini", "text": ""}
{"id": "443450", "revid": "124919115", "url": "https://it.wikipedia.org/wiki?curid=443450", "title": "Molly Culver", "text": "\u00c8 conosciuta soprattutto per aver interpretato il ruolo dell'ex-agente del KGB Tasha Dexter nel telefilm \"V.I.P.\". Possiede un quarto di sangue nativo americano (Chickasaw/Chocta)."}
{"id": "443451", "revid": "24019", "url": "https://it.wikipedia.org/wiki?curid=443451", "title": "Integer", "text": ""}
{"id": "443452", "revid": "834", "url": "https://it.wikipedia.org/wiki?curid=443452", "title": "Int", "text": ""}
{"id": "443454", "revid": "1355461", "url": "https://it.wikipedia.org/wiki?curid=443454", "title": "Prima coalizione", "text": "Si definisce Prima coalizione l'alleanza formatasi nel 1792 e continuata fino al 1797 tra la maggior parte delle Monarchie europee dell'Ancien R\u00e9gime contro la Francia rivoluzionaria.\nMinacciata dalla controrivoluzione interna e dall'ostilit\u00e0 delle monarchie europee, la Francia rivoluzionaria reag\u00ec con una progressiva radicalizzazione delle sue posizioni e con la decisione di scatenare una guerra rivoluzionaria contro gli stati dell'Antico regime dichiarando guerra al re di Ungheria e di Boemia (e non al Sacro Romano Impero, \"escamotage\" per evitare di coinvolgere gli stati tedeschi ad esso aderenti) il 20 aprile 1792, a cui segu\u00ec la progressiva costituzione della coalizione delle monarchie europee contro la Repubblica.\nLe potenze continentali, in particolare la Prussia, l'Austria, la Spagna ed il Regno di Sardegna, lanciarono una serie di offensive dal Belgio, dal Reno, dai Pirenei e dalle Alpi, mentre il Regno Unito, oltre a partecipare con corpi di spedizione alle operazioni terrestri, si impegn\u00f2 a supportare finanziariamente i coalizzati e a sostenere le rivolte delle provincie francesi. La guerra ebbe alterne vicende; dopo alcuni insuccessi iniziali, la Francia rivoluzionaria vinse la battaglia di Valmy ed invase i Paesi Bassi con l'obiettivo di espandere la rivoluzione, ma contrasti e rivalit\u00e0 tra politici e generali provocarono nel 1793 una serie di gravi sconfitte che fecero temere, a causa anche della ribellione interna realista in Vandea, la rovina della Rivoluzione.\nLe energiche misure prese dal Comitato di salute pubblica rafforzarono la determinazione delle armate rivoluzionarie francesi che nel 1794 vinsero la importante battaglia di Fleurus e ripresero l'avanzata in Belgio, Paesi Bassi e Renania. Da quel momento la prima coalizione inizi\u00f2 a disgregarsi e la Francia rivoluzionaria, nonostante le continue turbolenze interne, prese lentamente il sopravvento. Nell'aprile 1795 venne firmata con la Prussia la prima pace di Basilea; il 22 luglio 1795 venne conclusa la seconda pace di Basilea ed anche la Spagna usc\u00ec dal conflitto.\nLa guerra infine ebbe una svolta decisiva a favore della Francia rivoluzionaria grazie alla riuscita campagna d'Italia del generale Napoleone Bonaparte; iniziata nel marzo 1796, l'offensiva francese, magistralmente condotta dal giovane generale che dimostr\u00f2 grande abilit\u00e0 operativa e notevole decisione, permise di imporre la pace al Regno di Sardegna e costrinse infine anche l'Impero d'Austria a concludere prima i preliminari di Leoben e quindi il Trattato di Campoformio nell'ottobre 1797, sancendo di fatto la sconfitta della prima coalizione.\nPremesse.\nNel tardo 1791, le monarchie europee guardavano allarmate lo sviluppo della Francia e presero in considerazione l'ipotesi di intervenire in aiuto del re Luigi XVI di Francia o approfittare del caos che regnava in quello che fino a poco tempo prima era il suo regno. Il personaggio chiave di questo periodo fu l'Imperatore del Sacro Romano Impero Leopoldo II, fratello della regina francese Maria Antonietta: il 27 agosto, insieme al re Federico Guglielmo II di Prussia, eman\u00f2 la dichiarazione di Pillnitz in cui si esprimeva tutto l'interesse dei due monarchi per il ritorno al potere di Luigi XVI e della sua famiglia, altrimenti si sarebbero verificate gravi conseguenze.\nOltre ai motivi ideologici di attrito, fra gli stati era da tempo in atto una disputa per i territori dell'Alsazia.\nLa Francia dichiara guerra.\nAlla fine, il 20 aprile 1792, l'Assemblea legislativa francese dichiar\u00f2 guerra alla Prussia e al Sacro Romano Impero nonostante l'opposizione del generale Dumouriez (costui in seguito si avvicin\u00f2 alle posizioni contro-rivoluzionarie e cerc\u00f2 di far cadere il governo girondino, ma non ci riusc\u00ec ed emigr\u00f2 in Austria).\nI rivoluzionari girondini, sotto l'influenza di Jacques Pierre Brissot, speravano che la guerra, oltre ad esportare i loro ideali, creasse un'emergenza nazionale delle potenze nemiche tale da accelerare la loro sconfitta, mentre i monarchici cercarono di provocare l'intervento straniero che secondo loro avrebbe ristabilito l'ordine. Inoltre gi\u00e0 nel 1791 Luigi XVI sperava in un'entrata in guerra del suo paese, sperando che una sconfitta forse lo avrebbe riportato in auge, ed incoraggi\u00f2 anche i girondini per conseguire il comune obiettivo.\nAlti e bassi della Francia.\nSubito Dumouriez prepar\u00f2 l'invasione dei possedimenti asburgici in Olanda, ma l'esercito francese era disorganizzato ed insufficiente per far fronte al nuovo compito, cos\u00ec all'inizio si verificarono sconfitte e diserzioni.\nMentre la Francia tentava di arginare questi problemi, il generale prussiano Carlo Guglielmo Ferdinando stava assemblando un esercito presso Coblenza, con il quale inizi\u00f2 l'invasione del suolo francese nel luglio 1792 conquistando facilmente le fortezze di Longwy e Verdun, quindi pubblic\u00f2 uno scritto del principe emigrato Luigi-Giuseppe di Borbone-Cond\u00e9 con il quale faceva presente il suo intento di restaurare la monarchia e di reprimere ogni forma di ribellione. Anzich\u00e9 spaventare i rivoluzionari, queste azioni servirono piuttosto a motivarli e a far arrestare Luigi XVI.\nL'avanzata prosegu\u00ec, ma il 20 settembre 1792 i prussiani subirono una battuta d'arresto nella battaglia di Valmy anche per merito del generale francese Kellermann. La constatazione del fatto che la guerra stava diventando troppo lungo e costosa, indusse Carlo Guglielmo Ferdinando a ritirare il suo esercito per evitare altre sconfitte.\nNel frattempo l'esercito rivoluzionario aveva conseguito brillanti successi riuscendo ad occupare parte del Ducato di Savoia, Nizza e numerose citt\u00e0 tedesche lungo il Reno (generale de Custine), mentre Dumouriez lanci\u00f2 una nuova offensiva in Belgio strappando al Sacro Romano Impero la vittoria nella battaglia di Jemappes il 6 novembre, prendendo possesso di tutto il Paese entro la fine dell'inverno.\nLe guerre dal 1793 al 1797.\nIl 21 gennaio 1793 Luigi XVI venne ghigliottinato per ordine del governo rivoluzionario dopo un breve processo. Spagna, Napoli e Olanda si unirono alla prima coalizione, e anche il Regno Unito, inizialmente riluttante, entr\u00f2 a farne parte. La risposta francese non si fece attendere molto, e inizi\u00f2 cos\u00ec il reclutamento di massa della popolazione abile al servizio militare per incrementare le file dell'esercito.\nInizialmente comunque i rivoluzionari furono costretti a lasciare il Belgio e scoppiarono rivolte ad ovest e a sud, ma entro la fine dell'anno furono ristabiliti i confini prebellici e domate tutte le insurrezioni.\nL'esercito rivoluzionario francese dell'anno II.\nIl maggiore impegno del governo rivoluzionario fu dedicato alla costituzione dell'esercito nazionale dell'anno II che divenne il simbolo dell'unit\u00e0 e dell'invincibilit\u00e0 della Repubblica, l'\"Indivisibile\", attaccata dalle potenze reazionarie. I principali artefici organizzativi furono, all'interno del Comitato di salute pubblica, Lazare Carnot, responsabile generale della pianificazione e della direzione, Prieur de la C\u00f4te-d'Or, che si assunse il compito di organizzare e potenziare l'armamento delle truppe, e Robert Lindet, assegnato all'equipaggiamento e al vettovagliamento dell'enorme massa di soldati. Il ministro della guerra, Jean Baptiste Bouchotte, efficiente e onesto, svolse ugualmente un ruolo fondamentale fino all'aprile 1794.\nTra i nuovi generali divennero preminenti giovani ufficiali totalmente dediti alla Repubblica e spesso fortementi legati alle parti politiche pi\u00f9 oltranziste: Lazare Hoche era stato un seguace di Jean-Paul Marat, Jean-Baptiste Kl\u00e9ber e Fran\u00e7ois-S\u00e9verin Marceau avevano approvato le misure terroristiche all'ovest di Jean Baptiste Carrier, Napoleone Bonaparte era un protetto ed un amico di Augustin de Robespierre e del suo potente fratello Maximilien de Robespierre.\nDal punto di vista della strategia, le armate rivoluzionarie potevano, disponendo di una grande quantit\u00e0 di soldati fortemente motivati e guidati da capi giovani ed energici, applicare le nuove dottrine strategiche basate sull'offensiva in massa, sulla costante tattica aggressiva, sulle cariche alla baionetta in colonne, sul concentramento nel punto debole del nemico. Il nuovo tipo di guerra prevedeva di abbandonare gli schieramenti a cordone, gli assedi delle piazzeforti e le lente e logoranti manovre tipiche degli eserciti dell'Antico regime. In pratica per\u00f2 spesso anche i generali francesi nel 1793 e 1794 dispersero una parte delle loro forze contro le piazzeforti o per presidiare il confine, e adottarono strategie di logoramento mirando a far ripiegare il nemico invece di cercare di distruggerlo. Solo il generale Bonaparte riusc\u00ec a sfruttare operativamente tutti i vantaggi forniti alla Francia dai suoi nuovi eserciti nazionali; egli, a partire dal 1796, comprese, svilupp\u00f2 e applic\u00f2 con grande abilit\u00e0 la nuova strategia di guerra.\nVittorie delle armate rivoluzionarie.\nA partire dalla fine del 1793 il governo rivoluzionario, organizzato con tenacia e inflessibilit\u00e0 dal nuovo Comitato di salute pubblica, seppe dirigere efficacemente lo sforzo bellico della nazione e riusc\u00ec a fare fronte con successo alle continue minacce interne ed esterne alla Repubblica. I politici del Comitato, forti personalit\u00e0 dall'indiscutibile patriottismo e dalla grande fede repubblicana, riuscirono, esaltando propagandisticamente la lotta per la libert\u00e0 dei cittadini della \"Grande nazione\", a rendere \"popolare\" la guerra contro le potenze dell'Antico regime e i loro popoli, ritenuti indifferenti e imbelli, \"schiavi\" dei loro monarchi. Fu soprattutto Bertrand Bar\u00e8re che si occup\u00f2 della propaganda di guerra, entusiasmando la nazione con i suoi proclami (le carmagnole) che sbandieravano le vittorie e ridicolizzavano le monarchie aristocratiche.\nDisprezzando i propri nemici e la passivit\u00e0 dei popoli delle monarchie, i capi della Repubblica decisero che i territori conquistati sarebbero stati duramente depredati e che, dopo avere rifornite le truppe, i beni rimasti sarebbero stati trasferiti in Francia; il 24 fiorile anno II (13 maggio 1794) furono costituite in ogni armata le agenzie di requisizione per organizzare il saccheggio e lo sfruttamento. Tuttavia il Comitato di salute pubblica non intendeva con queste politiche aggressive continuare la guerra ad oltranza; esso temeva la possibilit\u00e0 di una dittatura militare; Lazare Carnot sperava di poter raggiungere la vittoria entro il 1794 mediante una grande offensiva decisiva: \"bisogna vivere a spese del nemico o perire: la difensiva ci disonora e ci uccide\".\nCarnot aveva grandi meriti nel campo organizzativo e sollecit\u00f2 continuamente i generali delle armate rivoluzionarie a sferrare grandi offensive in massa, ricercando costantemente la battaglia e lo scontro decisivo, ma sul piano della strategia le sue direttive del 1794 non si discostarono dalla consuetudine settecentesca. Sul confine belga, invece di concentrare le truppe centralmente per sfondare in direzione di Charleroi, Carnot ammass\u00f2 oltre 150.000 uomini nell'Armata del Nord del generale Jean-Charles Pichegru sull'ala sinistra per avanzare nelle Fiandre verso Ypres e Nieuport, cercando di far retrocedere con la manovra l'esercito alleato del duca di Coburgo. L'Armata delle Ardenne, sempre ufficialmente dipendente dal generale Pichegru, rimase di fronte a Charleroi con soli 25.000 uomini, mentre sull'ala sinistra l'Armata della Mosella del generale Jean-Baptiste Jourdan aveva 40.000 uomini per attaccare Liegi.\nNonostante le carenze del loro piano di operazioni, i francesi poterono ugualmente raggiungere il successo sfruttando gli errori e la scarsa coesione dei coalizzati. Invece di adottare il progetto del generale Mack che prevedeva di attaccare direttamente verso Parigi con la massa concentrata delle forze, il duca di Coburgo, comandante in capo alleato, distese oltre 185.000 dal Mare del Nord al Lussemburgo; inoltre mentre 12.000 britannici del duca di York rimanevano principalmente schierati nelle Fiandre, i 62.000 prussiani del generale M\u00f6llendorff non collaborarono all'offensiva e rimasero inattivi sull'ala sinistra dei coalizzati. Il duca di Coburgo pass\u00f2 all'offensiva, anticipando i francesi e ottenne qualche successo a Landrecies e Le Cateau ma poi decise di deviare verso Lilla e una parte delle sue forze vennero sconfitte nella battaglia di Tourcoing il 13 maggio 1794.\nLa presenza sul campo dell'energico rappresentante in missione presso l'Armata delle Ardenne, Louis Antoine de Saint-Just, favor\u00ec la ripresa dell'iniziativa da parte dei francesi. Fortemente sollecitati a passare all'offensiva, i soldati dell'armata, saliti numericamente fino a 50.000 uomini, furono trascinati da Saint-Just in una serie di drammatici attacchi oltre la Sambre; per quattro volte i tentativi di conquistare Charleroi furono respinti nonostante la determinazione e l'esaltazione rivoluzionaria delle truppe, ma nel frattempo il Comitato di salute pubblica diede ordine al generale Jourdan di marciare attraverso le Ardenne con una parte dei suoi soldati per rafforzare l'armata di Saint-Just. Non ostacolato dai prussiani che rimasero inattivi, il generale Jourdan si port\u00f2 su Dinant e si ricongiunse con le altre forze delle Ardenne. Venne cos\u00ec costituita la nuova Armata di Sambre e Mosa che, sotto il comando del generale Jourdan e del rappresentante Saint-Just, sferr\u00f2 un nuovo attacc\u00f2 contro Charleroi che ebbe successo il 25 giugno 1794.\nIl giorno seguente, 8 messidoro anno II (26 giugno 1794), il duca di Coburgo arriv\u00f2 sul campo con parte delle sue forze e si combatt\u00e9 la battaglia di Fleurus; gli attacchi dei coalizzati furono respinti e i francesi contrattaccarono, Coburgo fu sconfitto ma riusc\u00ec a ripiegare ordinatamente. Il generale Jourdan pot\u00e9 quindi avanzare in Belgio e raggiungere Bruxelles il 22 messidoro (10 luglio) dove l'Armata di Sambre e Mosa fu raggiunta dalle truppe del generale Pichegru che avevano in precedenza occupato Ypres. In questa fase sorse un acceso contrasto tra i dirigenti francesi a causa della errata decisione di Carnot di dirottare parte delle forze del generale Jourdan verso la Zelanda; Saint-Just respinse nettamente il piano e sollecit\u00f2 la ripresa dell'avanzata generale nei Paesi Bassi per sfruttare la debolezza del nemico.\nDopo le disfatte a Fleurus e Tourcoing gli eserciti coalizzati si disgregarono e mentre gli austriaci ripiegarono verso Aquisgrana, le truppe britanniche, hannoveriane e olandesi si ritirarono a nord verso il basso Reno; i francesi poterono quindi avanzare agevolmente e raggiungere nuovi successi. Il 9 termidoro anno II (27 luglio 1794), giorno della caduta di Robespierre, il generale Jourdan entr\u00f2 a Liegi mentre il generale Pichegru occup\u00f2 Anversa. Dopo una pausa impiegata per organizzare le retrovie, sfruttare le risorse dei territori occupati e conquistare le fortezze di confine di Landrecies, Cond\u00e9-sur-l'Escaut, Le Quesnoy e Valenciennes, le cui guarnigioni si arresero subito sotto la minaccia di essere sterminate, le armate rivoluzionarie ripresero l'offensiva in settembre. L'Armata di Sambre e Mosa del generale Jourdan super\u00f2 l'Ourthe e la Roer e raggiunse il Reno; pi\u00f9 a sud anche i prussiani si stavano ritirando e le armate francesi del Reno e della Mosella invasero il Palatinato, bloccarono Magonza e occuparono il 4 nevoso anno III (24 dicembre 1794) Mannheim. A nord alla fine di dicembre il generale Pichegru, sfruttando il congelamento dei grandi fiumi Mosa, Waal e Leck, conquist\u00f2 senza difficolt\u00e0 l'Olanda, mentre i britannici ripiegavano nell'Hannover; la flotta olandese bloccata dai ghiacci venne sorpresa e catturata dalla cavalleria francese al Texel.\nTrattative di pace.\nAnche sugli altri fronti terrestri le armate rivoluzionarie raggiunsero una serie di vittorie nella seconda met\u00e0 del 1794; sui Pirenei il generale Jacques Fran\u00e7ois Dugommier e il generale Jeannot de Moncey sconfissero ripetutamente gli spagnoli. A maggio il generale Dugommier riconquist\u00f2 il campo di Le Boulou e le piazzeforti e la Catalogna venne invasa, mentre a occidente il generale Moncey il 6 e 7 termidoro (24 e 25 luglio) occup\u00f2 Fontarabia e San Sebasti\u00e1n. A novembre il generale Dugommier, rinforzato con l'afflusso di rinforzi, vinse la importante battaglia della Sierra nera; il comandante francese cadde ucciso sul campo ma le truppe francesi dopo la vittoria poterono conquistare Figuereas e Rosas. Carnot invece prefer\u00ec rinunciare ai progetti di offensiva in Italia studiati e proposti dal generale Napoleone Bonaparte che erano stati fortemente sostenuti dai due fratelli Robespierre; dopo il colpo di Stato del 9 termidoro i piani del generale furono accantonati da Carnot e lo stesso Bonaparte venne temporaneamente rimosso dalla'incarico di comandante dell'artiglieria dell'armata.\nMentre sui fronti terrestri le armate rivoluzionarie ottenevano brillanti vittorie, sui mari il predominio britannico si rafforzava. Nel Mar Mediterraneo la Royal Navy controllava le coste toscane e liguri e aveva preso possesso della Corsica con la collaborazione di Pasquale Paoli; nell'Oceano Atlantico tuttavia le squadre francesi riuscivano ancora a contrastare il predominio nemico e dopo la battaglia del 9, 10 e 13 pratile (28-29 maggio e 1\u00ba giugno 1794), l'ammiraglio Thomas Villaret de Joyeuse riusc\u00ec, pur a costo di gravi perdite, a scortare fino a Brest un grande convoglio di grano. Nelle colonie la guerra and\u00f2 avanti con alterne vicende: mentre i britannici occuparono Saint-Pierre e Miquelon, le Isole Sopravento e la Martinica, i francesi mantennero il possesso della Guadalupa e di Santo Domingo, dove furono aiutati dai combattenti di colore capitanati da Toussaint Louverture, resi liberi dal decreto della Convenzione del 16 piovoso anno II (4 febbraio 1794)\nLa campagna del 1795 in Germania.\nLe condizioni delle armate rivoluzionarie, dopo la caduta dei giacobini e l'assunzione del potere dei Termidoriani, erano nettamente peggiorate. Dopo la sospensione dell'intervento diretto statale, il vettovagliamento e l'armamento dell'esercito erano di nuovo affidati a fornitori privati e speculatori, con conseguenze disastrose per le condizioni delle truppe. I soldati realmente disponibili, su una forza teorica di 1.100.000 uomini, scesero a soli 454.000, le diserzioni aumentarono nettamente e i disertori non vennero perseguiti, anche se lo spirito patriottico e rivoluzionario rimase nei reparti combattenti. Inoltre l'offensiva in Germania, a cui doveva partecipare anche l'Armata del Reno e della Mosella del generale Jean-Charles Pichegru, venne rovinata dalla segreta defezione di quest'ultimo che, ambizioso e debole, si fece corrompere nel giugno 1795 dagli inviati realisti del principe di Cond\u00e9 e ritard\u00f2 i preparativi della campagna fino a settembre.\nNell'estate 1795 fallirono le trattative per una pace generale; Federico Guglielmo II di Prussia rifiut\u00f2 di concedere la Renania e respinse le proposte francesi di alleanza; egli accett\u00f2, dopo accesi contrasti con le altre potenze, le decisioni della terza spartizione della Polonia del 3 agosto 1795; l'Impero d'Austria proclam\u00f2 che avrebbe accettato una pace generale solo se fosse stata rispettata l'integrit\u00e0 della Germania; anche la Russia entr\u00f2 nella coalizione il 28 settembre.\nAnche i Termidoriani erano decisi a combattere; le istanze favorevoli alle annessioni erano ancora forti tra i politici della Convenzione e la propaganda rivoluzionaria era ripresa; vennero dati ordini alle armate di attaccare. L'Armata di Sambre e Mosa del generale Jourdan prese l'offensiva e attravers\u00f2 il Reno a D\u00fcsseldorf e Neuwied il 20 fruttidoro anno IV (6 settembre 1795), costringendo il generale Clerfayt a ripiegare sul Meno e poi sul Neckar, abbandonando la copertura di Magonza. Il generale Pichegru, comandante dell'Armata del Reno e Mosella, tuttavia non attacc\u00f2 contemporaneamente da Mannheim; egli era coinvolto da tempo in trattative con il nemico, da cui riceveva compensi in denaro, e ritard\u00f2 il raggruppamento delle sue forze. Egli si decise infine a portare avanti due divisioni che vennero per\u00f2 attaccate dalle truppe austriache del generale Quasdanovic e duramente battute il 23 settembre.\nNonostante questi insuccessi il Comitato di salute pubblica termidoriano prese la grave decisione di proporre alla Convenzione l'annessione del Belgio che venne approvata dall'assemblea il 9 vendemmiaio (1\u00ba ottobre 1795); si discusse anche di una annessione della Renania. Ben presto tuttavia le operazioni volsero in modo ancor pi\u00f9 sfavorevole ai francesi, il generale Pichegru continu\u00f2 a rimanere inattivo e il generale Clerfayt fu quindi libero di sbloccare Magonza e respingere oltre il Reno l'Armata di Sambre e Mosa del generale Jourdan. Il 21 novembre le truppe austriache del feldmaresciallo Dagobert von Wurmser, provenienti dall'alto Reno, riconquistarono Mannheim e invasero il Palatinato; il generale Pichegru venne battuto e costretto a ripiegare oltre il fiume Queich.\nLa campagna del 1795 si era quindi conclusa con un chiaro fallimento per la Repubblica; dopo essersi inimicata tutte le potenze con le sue decisioni annessionistiche, essa aveva inoltre perso terreno in Germania, e l'Impero d'Austria, dopo aver stabilizzato la situazione in Polonia e aver ottenuto la collaborazione della Russia, era pronto ad una nuova campagna di primavera nel 1796.\nIn realt\u00e0 anche il Direttorio, la nuova struttura di potere creata con la costituzione dell'anno III insediatasi il 26 ottobre 1795, era intenzionato a riprendere con maggiore energia la guerra contro i coalizzati; esso mirava ad invadere nuovamente la Germania e anche l'Italia per disporre di territori da depredare e per far vivere le armate rivoluzionarie con le risorse saccheggiate nel paese nemico; si sperava inoltre di costringere le potenze europee alla pace, accettando l'annessione francese del Belgio ed anche il raggiungimento dei \"confini naturali\", per mezzo della vittoria militare e della conquista di territori da scambiare con concessioni al tavolo delle eventuali trattative. Questi piani di ulteriori conquiste avrebbero invece condotto la Repubblica ad una nuova espansione rivoluzionaria, accrescendo i timori delle potenze europee, rafforzandone la resistenza e conducendo inevitabilmente verso la \"guerra eterna\" per la conservazione dei cosiddetti \"confini naturali\".\nLe armate rivoluzionarie furono riorganizzate per la campagna del 1796 e i cosiddetti \"commissari alle armate\" sostituirono i rappresentanti in missione del Comitato di salute pubblica nel ruolo di controllori dei capi militari e di delegati amministrativi del potere politico. Il piano stabilito da Lazare Carnot, tornato a dirigere la guerra come membro del Direttorio, prevedeva una grande offensiva principale in Germania con l'Armata di Sambre e Mosa del generale Jourdan e l'Armata del Reno e Mosella passata al comando del generale Jean Victor Moreau dopo la destituzione dell'infido e mediocre generale Pichegru. Le due armate avrebbero operato separatamente in direzione di Vienna, mentre l'Armata d'Italia del generale Barth\u00e9lemy Sch\u00e9rer, molto pi\u00f9 debole, doveva limitarsi ad un'offensiva locale per attirare una parte delle forze nemiche.\nCampagna in Italia del generale Bonaparte.\nDa Montenotte a Milano.\nIl 12 ventoso anno IV (2 marzo 1796) il giovane generale Napoleone Bonaparte assumeva il comando della \"Arm\u00e9e d'Italie\" in sostituzione del generale Sch\u00e9rer; il nuovo comandante era da molti mesi ideatore di una audace strategia offensiva in Italia settentrionale per colpire il punto debole dell'Austria e del suo alleato Piemonte e provocare una svolta nella guerra. Tale strategia, ripetutamente suggerita dal generale con una serie di note al Comitato di salute pubblica fin dall'anno II, non era affatto condivisa da Lazare Carnot che continuava ad assegnare il ruolo principale alle armate schierate in Germania e riduceva i compiti dell'armata in Italia a quelli di un utile diversione.\nPertanto l'armata era fortemente carente di uomini e mezzi e inoltre lacerata da rivalit\u00e0 tra i comandanti. Il generale Bonaparte, nonostante la giovane et\u00e0 e l'aspetto fisico non impressionante, dimostr\u00f2 subito grande energia e decisione, seppe galvanizzare i suoi soldati con promesse di bottino, e condusse magistralmente le prime fasi della campagna in cui per la prima volta diede prova delle sue straordinarie capacit\u00e0 strategiche e tattiche. Radunando una massa di manovra di 38.000 soldati, il generale Bonaparte contava di sconfiggere separatamente i piemontesi e gli austriaci, partendo dalle posizioni gi\u00e0 raggiunte nell'alta valle del Tanaro e sui passi verso la Bormida. Ingannato da una finta francese lungo la costa ligure verso Genova, il comandante austriaco Jean-Pierre de Beaulieu framment\u00f2 le sue forze e solo il distaccamento di 11.000 soldati del generale Eug\u00e8ne-Guillaume Argenteau collabor\u00f2 nel settore di Dego con i 12.000 piemontesi del generale Luigi Leonardo Colli schierati a Ceva e Cosseria.\nSchierati su un fronte troppo esteso e con precari collegamenti, gli austro-piemontesi furono sorpresi dall'improvvisa irruzione francese al centro a Carcare che immediatamente frazion\u00f2 le loro forze; manovrando con abilit\u00e0 e grande rapidit\u00e0 il generale Bonaparte, coadiuvato da abili luogotenenti come i generali Louis Alexandre Berthier, Andrea Massena e Pierre Augereau, prima sconfisse gli austriaci nella battaglia di Montenotte il 12 aprile e nella battaglia di Dego il 15 aprile, respingendoli in rotta verso Acqui Terme, quindi con un nuovo concentramento di forze, attacc\u00f2 i piemontesi del generale Colli. Dopo la vittoria a Millesimo i francesi furono respinti a Cosseria e Ceva il 16 aprile, ma aggirarono le posizioni nemiche costringendo i piemontesi a ripiegare; infine inflissero la sconfitta decisiva a Mondov\u00ec il 21 aprile. I resti delle truppe del generale Colli si ritirarono su Torino, mentre il generale Beaulieu ripiegava a nord del Po dopo aver frettolosamente raggruppato le sue forze. La vittoria del generale Bonaparte nella travolgente campagna di Montenotte ebbe immediati effetti politici: la corte piemontese, impressionata dalla sconfitta e timorosa di sollevazioni giacobine, abbandon\u00f2 la coalizione e concluse il 28 aprile l'armistizio di Cherasco; il 15 maggio il Piemonte avrebbe firmato il trattato di pace con la Francia rivoluzionaria cedendo la Savoia e Nizza alla Repubblica.\nIl generale Bonaparte, dopo questo primo successo, riprese subito la sua offensiva e mentre gli austriaci ripiegavano oltre il Ticino, attravers\u00f2 di sorpresa il Po a Piacenza, minacciando di prendere alle spalle il nemico; il generale Beaulieu riusc\u00ec a sfuggire ritirandosi ancora oltre l'Adda che venne a sua volta superato dai francesi a Lodi, dove lo stesso generale Bonaparte guid\u00f2 il 10 maggio l'attacco al ponte sul fiume, difeso dalle retroguardie austriache. L'armata d'Italia entr\u00f2 a Milano dove Bonaparte di propria iniziativa si mise subito ad organizzare i simpatizzanti filofrancesi giacobini, promettendo l'indipendenza e assegnando la coccarda tricolore alla guardia nazionale appena costituita; il generale peraltro effettu\u00f2 anche requisizioni e contribuzioni forzose che provocarono rivolte duramente represse soprattutto a Pavia.\nL'avanzata francese riprese subito con successo, il generale Bonaparte attravers\u00f2 il Mincio a Borghetto il 30 maggio e pose l'assedio alla fortezza di Mantova; l'esercito austriaco avendo violato la neutralita della Repubblica di Venezia, il generale si impadron\u00ec di Verona e inoltre furono occupate senza resistenza Bologna e Ferrara mentre i duchi di Parma e di Modena, intimoriti dalla minacciosa armata francese, si affrettarono a firmare degli armistizi e furono costretti a versare elevati contributi. Un reparto francese raggiunse anche Livorno mentre il generale Bonaparte, insediato nella sua conquista, assumeva un ruolo dominante in Italia e mostrava la sua indipendenza dalle disposizioni del Direttorio.\nIl generale, avendo raggiunto grande fama e prestigio e avendo preso possesso della sua conquista, agiva ora in autonomia; il territorio fu sottoposto a pesanti contribuzioni che solo in parte furono inviate in Francia; l'esercito, devoto al suo comandante, benefici\u00f2 dei saccheggi e ricevette met\u00e0 della paga in numerario. Esso era ormai uno strumento nelle mani del generale Bonaparte che, circondato da fornitori, personaggi equivoci e ammiratori, mostrava la sua crescente ambizione dopo la continua serie di vittorie.\nDa Castiglione a Rivoli.\nL'Austria non intendeva cedere l'Italia e, rafforzata dai successi ottenuti sul fronte tedesco dall'arciduca Carlo, distacc\u00f2 notevoli contingenti di truppe di rinforzo che furono raggruppate nel Trentino al comando del feldmaresciallo von Wurmser per sferrare un'offensiva contro l'Armata d'Italia e sbloccare la fortezza di Mantova. Alla fine di luglio 1796 gli austriaci passarono all'attacco discendendo, divisi in varie colonne, lungo i due lati del lago di Garda; il generale Bonaparte si trov\u00f2 in difficolt\u00e0 e visse momenti di grande tensione, ma seppe sfruttare audacemente la frammentazione delle forze nemiche. Il comandante in capo tolse temporaneamente l'assedio da Mantova, raggrupp\u00f2 tutte le sue forze e, con una serie di marce forzate e di violenti assalti, sconfisse gli austriaci nella battaglia di Lonato il 3 agosto e nella battaglia di Castiglione il 5 agosto. Il feldmaresciallo von Wurmser, duramente sconfitto, batt\u00e9 in un primo tempo in ritirata verso Trento, quindi inizi\u00f2 una nuova manovra attraverso la valle del Brenta per tentare di ricongiungersi con la guarnigione di Mantova, ma il generale Bonaparte lo seguiva da vicino e raggiunse le colonne nemiche che furono ancora sconfitte nella battaglia di Rovereto e, l'8 settembre, nella battaglia di Bassano. Gli austriaci furono tagliati fuori e il feldmaresciallo von Wurmser venne respinto su Mantova dove il 15 settembre venne accerchiato; i francesi ripresero l'assedio della fortezza.\nDopo queste nuove vittorie il generale Bonaparte accentu\u00f2 la sua politica personale nella penisola, non contrastato dai commissari del Direttorio Garrau e Saliceti, il comandante in capo organizz\u00f2 una Legione Lombarda di volontari, invase il ducato di Modena e Reggio e il 15 ottobre, attraverso le deliberazioni di un congresso di rappresentanti filo-francesi locali, decret\u00f2 la costituzione della Repubblica Cispadana unendo Modena con le Legazioni tolte al Papa. Il generale Bonaparte dominava sempre pi\u00f9 la situazione e, dopo aver infine esautorato i commissari, organizz\u00f2 un'amministrazione in Lombardia direttamente dipendente dall'esercito; anche il nuovo rappresentante del Direttorio Henri-Jacques Clarke, inviato da Carnot per svolgere un'inchiesta sull'operato del generale e concludere un armistizio, divenne rapidamente un ammiratore e un fautore di Bonaparte che rimase libero di gestire autonomamente la situazione militare e politica in Italia.\nDurante il mese di novembre 1796 l'Impero austriaco fece un nuovo tentativo di rovesciare le sorti della guerra in Italia e sbloccare la fortezza di Mantova; il nuovo comandante, il feldmaresciallo Joseph Alvinczy, concentr\u00f2 un altro esercito che mise in seria difficolt\u00e0 i francesi; gli austriaci respinsero gli attacchi a Caldiero e raggiunsero Verona. In questa fase le condizioni materiali dell'Armata d'Italia tornarono critiche e il generale Bonaparte rischi\u00f2 la sconfitta. Nei tre giorni di aspri scontri della battaglia del Ponte di Arcole (14-17 novembre 1796) il generale raggiunse infine la vittoria e l'esercito nemico dovette riparare di nuovo in Trentino.\nNel gennaio 1797 il feldmaresciallo Alvinczy fece un ultimo tentativo di sbloccare Mantova e sconfiggere l'Armata d'Italia; il 14 e il 15 gennaio 1797 il generale Bonaparte combatt\u00e9 e vinse la decisiva battaglia di Rivoli. L'esercito austriaco marci\u00f2 dal Trentino diviso in numerose colonne separate che vennero sistematicamente contrattaccate e distrutte dai francesi; i resti si ritirarono in rotta, la colonna diretta su Mantova venne accerchiata e costretta alla resa dal generale Bonaparte il 16 gennaio. La fortezza di Mantova fu finalmente costretta alla capitolazione che venne conclusa il 2 febbraio 1797. La grande vittoria suscit\u00f2 entusiasmo in Francia e fece salire ancora la fama e il prestigio del comandante in capo; il Direttorio ritenne di assecondare i suoi programmi espansionistici; Clarke ricevette disposizioni per consolidare la Repubblica Cispadana, e si ordin\u00f2 a Bonaparte di marciare verso Roma contro il papa.\nRovesci francesi in Germania.\nSecondo i progetti di Carnot, l'offensiva principale contro l'Impero austriaco avrebbe dovuto essere sferrata sul fronte tedesco dove l'Armata di Sambre e Mosa del generale Jourdan e l'Armata del Reno e Mosella del generale Moreau avrebbero attaccato separatamente e sconfitto gli eserciti austriaci al comando dell'arciduca Carlo e del feldmaresciallo von Wurmser prima di marciare direttamente su Vienna. In realt\u00e0 i due generali, operando indipendentemente e non coordinando le loro manovre, non si mossero tempestivamente e furono anticipati dall'offensiva del generale Bonaparte che ebbe inizio nella prima met\u00e0 di aprile e ottenne subito inattesi successi. Solo il 31 maggio 1796 il generale Jourdan inizi\u00f2 l'offensiva sulla riva destra del Reno passando il fiume a D\u00fcsseldorf e Neuwied, mentre il generale Fran\u00e7ois-S\u00e9verin Marceau raggiunse Magonza, ma nel frattempo il generale Moreau era rimasto quasi inattivo. L'arciduca Carlo pot\u00e9 quindi concentrare le sue forze e attaccare il 15 giugno a Wetzlar; il generale Jourdan prefer\u00ec ripassare il Reno, il generale Jean-Baptiste Kl\u00e9ber fu sconfitto ad Altenkirchen e gli austriaci mantennero il possesso della riva sinistra del fiume.\nLa situazione divenne pi\u00f9 favorevole ai francesi grazie alle vittorie del generale Bonaparte sul fronte italiano; il feldmaresciallo von Wurmser ricevette ordine di abbandonare il Palatinato e trasferire una parte delle sue truppe nel Trentino per sbloccare la fortezza di Mantova; il generale Moreau pot\u00e9 quindi avanzare e il 24 giugno attravers\u00f2 finalmente il Reno a Kehl con le truppe del generale Louis Desaix, mentre il generale austriaco Maximilien Latour, dopo aver difeso Mannheim si ritirava dietro l'Alf dove venne raggiunto dall'arciduca Carlo con una parte delle sue truppe. L'arciduca tent\u00f2 di frenare l'avanzata del generale Moreau ma in un primo tempo venne respinto sul Neckar e il 10 luglio prefer\u00ec ripiegare abbandonando Stoccarda. Anche il generale Jourdan riprese l'offensiva con una parte delle sue forze, ripass\u00f2 il Reno e marci\u00f2 su Bamberga e Amberg mentre il generale Wilhelm von Wartensleben, rimasto a fronteggiare l'Armata di Sambre e Mosa, ripieg\u00f2 a sua volta dietro il fiume Naab dove i francesi arrivarono il 20 agosto. Nel frattempo il generale Moreau era stato attaccato di sorpresa dall'arciduca Carlo l'11 agosto ma la battaglia di Neresheim, inizialmente favorevole agli austriaci, si concluse con la vittoria dei francesi e l'arciduca ripresa la ritirata attraversando il Danubio e il Lech; il generale Moreau lo segu\u00ec lentamente e con molte esitazioni in direzione di Donauw\u00f6rth e H\u00f6chst\u00e4dt.\nL'arciduca Carlo pot\u00e9 quindi sfruttare la lentezza e le indecisioni del generale Moreau per cercare di battere il generale Jourdan e impedire il ricongiungimento delle due armate francesi attraverso il Danubio. I comandante in capo austriaco lasci\u00f2 il generale Latour con una parte delle sue truppe a contrastare e trattenere l'Armata di Reno e Mosella mentre egli si port\u00f2 personalmente con 30.000 uomini a nord per manovrare di concerto con il generale von Wartensleben schierato sul Naab. Gli austriaci dell'arciduca Carlo respinsero le truppe del generale Jean-Baptiste Jules Bernadotte a Neumarkt il 22 agosto e quindi raggiunsero Norimberga; il generale Jourdan, minacciato alle spalle, decise quindi di ritirarsi. Il generale francese venne sconfitto dall'arciduca nella battaglia di W\u00fcrzburg il 3 settembre e continu\u00f2 la ritirata fino al fiume Lahn da dove, dopo una nuova sconfitta a Altenkirchen, si diresse sul Reno e ripass\u00f2 il fiume alla fine di settembre.\nNel frattempo il generale Moreau aveva attraversato il Danubio solo il 23 agosto e aveva raggiunto il Lech con la sua armata divisa in tre gruppi; il generale Latour dovette cedere anche questa posizione e si port\u00f2 sull'Isar, mentre il generale Moreau continu\u00f2 ad avanzare con grande cautela e il 9 settembre occup\u00f2 Monaco, dopo di che sospese gli attacchi e disperse in parte le sue forze. L'arciduca Carlo, liberatosi del generale Jourdan ormai in piena ritirata, aveva deciso di tornare in Baviera per affrontare l'Armata di Reno e Mosella; mentre con 12.000 uomini marciava verso sud, egli distacco un corpo di truppe per attaccare le retrovie francesi e minacciare i ponti sul Reno di Kehl e Huningue. Il generale Moreau, fortemente allarmato dalla minaccia alle sue linee di comunicazione, inizi\u00f2 subito a ripiegare, abbandon\u00f2 il Lech e prosegu\u00ec dal 21 al 24 settembre fino al fiume Iller, inseguito dagli austriaci del generale Latour.\nLa situazione del generale Moreau divenne critica; avendo gli austriaci bloccato gli sbocchi delle Montagne Nere, egli dovette ripiegare attraverso le gole della valle dell'Inferno; dopo un riuscito contrattacco contro le forze del generale Latour nella battaglia di Biberach il 2 ottobre, i francesi riuscirono ad attraversare l'aspro territorio montuoso e boscoso tra il 12 e il 15 ottobre e raggiunsero Friburgo. L'arciduca Carlo non concentr\u00f2 in tempo le sue forze e gli attacchi austriaci furono respinti il 18 e il 23 ottobre, ma il generale Moreau dovette infine ripassare a sua volta il Reno il 26 ottobre sul ponte di Huningue.\nL'offensiva francese in Germania era quindi fallita e l'arciduca Carlo avrebbe potuto trasferirsi in Italia con parte delle sue forze per rovesciare la situazione, ma durante l'inverno gli austriaci persero tempo per assediare le due teste di ponte sul Reno di Kehl e Huningue che le guarnigioni francesi del generale Louis Desaix e del generale Jean Charles Abbatucci difesero efficacemente; Kehl capitol\u00f2 solo il 10 gennaio 1797 mentre Huningue si arrese il 19 febbraio 1797.\nTrattato di Campoformio.\nIl generale Bonaparte dopo la caduta di Mantova aveva in un primo tempo invaso lo Stato Pontificio, ma ben presto, informato da Clarke che il Direttorio intendeva opporsi ai progetti del generale in Italia ed era intenzionato eventualmente a restituire la Lombardia all'Austria, sospese rapidamente le operazioni, intimid\u00ec i delegati pontifici e concluse il trattato di Tolentino, ottenendo un contributo pecuniario e la rinuncia del papa ad Avignone, al Contado Venassino ed alle Legazioni. Egli quindi decise di riprendere subito le operazioni contro gli austriaci per iniziare la marcia diretta su Vienna e anticipare le decisioni del Direttorio e le previste nuove offensive delle armate francesi sul Reno.\nIl 10 marzo 1797 l'Armata d'Italia, finalmente rinforzata con le truppe del generale Bernadotte distaccate dall'Armata di Sambre e Mosa, riprese l'offensiva; il generale Bonaparte acceler\u00f2 i movimenti per sorprendere le forze austriache in riorganizzazione passate al comando del capace arciduca Carlo, vincitore sul fronte tedesco. I francesi avanzarono rapidamente, occuparono Tarvisio, forzarono il Piave e il Tagliamento, marciarono in Tirolo; le avanguardie del generale Massena da Tarvisio raggiunsero Klagenfurt e il Semmering, mentre il generale Bernadotte marciava su Lubiana. Il generale Bonaparte voleva impressionare il suo avversario e costringerlo a trattare per concludere personalmente un armistizio, scavalcando le disposizioni del Direttorio; fin dal 30 marzo egli invi\u00f2 una missiva all'arciduca proponendo di sospendere le operazioni. L'ambizioso generale intendeva agire liberamente nelle regioni conquistate e presentarsi nel ruolo di pacificatore; egli inoltre riteneva pericoloso inoltrarsi ancora nel cuore dell'Impero austriaco mentre le sue retrovie erano insicure, moti filofrancesi si erano verificati a Bergamo e Brescia, mentre il 17 aprile esplose la sanguinosa rivolta reazionaria a Verona.\nSul fronte tedesco solo il 18 aprile 1797 il generale Lazare Hoche, nuovo comandante dell'Armata di Sambre e Mosa inizi\u00f2 a passare il Reno a Neuwied e, dopo qualche successo, raggiunse Francoforte sul Meno il 22 aprile; pi\u00f9 a sud il generale Moreau attravers\u00f2 a sua volta il fiume a sud di Strasburgo il 21 aprile, riconquist\u00f2 Kehl e avanz\u00f2 fino a Offenburg il 22 aprile, ma era ormai troppo tardi, il generale Bonaparte aveva gi\u00e0 concluso le trattative con gli austriaci.\nL'arciduca Carlo, intimorito dall'audace avanzata del suo avversario, accett\u00f2 la trattativa e i plenipotenziari austriaci raggiunsero Leoben il 7 aprile. Il 18 aprile venne concluso l'armistizio di Leoben; il generale Bonaparte aveva condotto rapidamente le trattative in piena indipendenza e imposto all'Impero austriaco dei preliminari di pace che assegnavano alla Francia il possesso del Belgio, di parte della riva sinistra del Reno e della Lombardia, in cambio l'autoritario generale concedeva all'Austria gran parte del territorio della Repubblica di Venezia. Il Direttorio, posto di fronte a questi preliminari estremamente favorevoli, si rassegn\u00f2 a fermare l'offensiva in corso sul Reno ed a ratificare l'accordo. Stabilitosi con il suo quartier generale a Mombello, il generale controllava e organizzava con assoluta autonomia i territori conquistati.\nIl 2 maggio 1797 il comandante in capo dell'Armata d'Italia di sua iniziativa dichiar\u00f2 guerra alla Repubblica di Venezia e, sostenuto dalla sollevazione democratica locale contro il governo oligarchico, occup\u00f2 rapidamente il territorio di cui pot\u00e9 quindi disporre liberamente per concludere le sue manovre diplomatiche. Costitu\u00ec inoltre la Repubblica Cisalpina con il territorio lombardo a cui un\u00ec la Valtellina; per possibili espansioni in Oriente aveva anche preteso che le Isole Ionie fossero assegnate alla Francia. Il generale Bonaparte, dopo la conclusione dei preliminari, inizi\u00f2 regolari trattative di pace con i rappresentanti austriaci a Udine, mentre anche la Gran Bretagna, delusa dalla defezione dell'Austria e preoccupata per i gravi ammutinamenti dei marinai della Royal Navy a Spitehead e Nore e per la rivolta degli irlandesi, decise di riaprire colloqui di pace a Lilla.\nIl Direttorio premeva sul generale Bonaparte per ottenere la Renania, era meno interessato ai rivolgimenti attuati nella penisola e intendeva ricostituire la Repubblica di Venezia e lasciare all'Austria solo l'Istria e la Dalmazia, ma il comandante dell'Armata d'Italia, forte anche dell'appoggio fornito dai soldati del suo luogotenente, generale Pierre Augereau, ai direttori nella crisi del 18 fruttidoro, accrebbe ancora il suo potere e tratt\u00f2 personalmente con l'inviato austriaco Philipp von Cobenzl. Il generale per accelerare la conclusione delle trattative propose a Cobenzl di lasciare all'Austria il Veneto fino all'Adige, compresa Venezia, in cambio della Renania, e delle Isole Ionie.\nIl 18 ottobre 1797 l'Impero d'Austria firm\u00f2 il Trattato di Campoformio cedendo la riva sinistra del Reno tranne Colonia e accettando la nuova organizzazione politica della penisola decisa dal generale Bonaparte; in cambio ottenne il Veneto, compresa Venezia; l'antica repubblica aveva cessato di esistere, evento che fu causa di grande delusione tra i patrioti italiani. Il Direttorio fu molto scontento ma non pot\u00e9 opporsi al giovane e potente generale, il cui ruolo era diventato determinante dopo le sue vittorie e dopo la sconfitta o la scomparsa degli altri generali.\nIl trattato di Campoformio formalmente pose termine alla guerra della Prima coalizione ma non prometteva di essere definitivo; si continuava a trattare con difficolt\u00e0 nel congresso di Rastatt per definire la riorganizzazione della Germania ed il sistema dei compensi in cambio dell'assegnazione della Renania alla Francia; le trattative, condotte prima dal generale Bonaparte e poi da Jean-Baptiste Treilhard, non raggiunsero risultati di fronte alle nuove pretese francesi. L'Austria era delusa e desiderosa di rivincita, la Francia rivoluzionaria inoltre dominava con i suoi rappresentanti le nuove repubbliche sorelle e la \"Grande Nazione\" dirigeva le sue ambizioni verso l'Olanda, la Svizzera, Roma, il Regno di Napoli. La Gran Bretagna era ancora in guerra dopo la rottura delle trattative a Lilla ed il Direttorio stava studiando nuovi piani per minacciare l'avversario in Oriente, sulla via delle Indie, e nelle stesse isole britanniche. Entro pochi mesi la campagna d'Egitto condotta dal generale Bonaparte e la politica aggressiva del Direttorio in Europa avrebbero provocato la formazione di una Seconda coalizione antifrancese."}
