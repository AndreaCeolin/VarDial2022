{"id": "501128", "revid": "92723", "url": "https://it.wikipedia.org/wiki?curid=501128", "title": "Arcidiocesi di Dodoma", "text": "Larcidiocesi di Dodoma (in latino: \"Arcidioecesis Dodoma\u00ebnsis\") \u00e8 una sede metropolitana della Chiesa cattolica in Tanzania. Nel 2019 contava 401.175 battezzati su 1.780.329 abitanti. \u00c8 retta dall'arcivescovo Beatus Kinyaiya, O.F.M.Cap.\nTerritorio.\nL'arcidiocesi comprende la regione di Dodoma, ad eccezione del distretto di Kondoa, in Tanzania.\nSede arcivescovile \u00e8 la citt\u00e0 di Dodoma, dove si trova la cattedrale di San Paolo della Croce.\nIl territorio \u00e8 suddiviso in 42 parrocchie.\nLa provincia ecclesiastica di Dodoma, istituita nel 2014, comprende come suffraganee le diocesi di Kondoa e di Singida.\nStoria.\nLa prefettura apostolica di Dodoma fu eretta il 28 gennaio 1935 con la bolla \"Romani Pontificis\" di papa Pio XI, ricavandone il territorio dai vicariati apostolici di Bagamoyo (oggi diocesi di Morogoro) e del Kilimanjaro (oggi diocesi di Moshi) e dalla prefettura apostolica di Iringa (oggi diocesi).\nIl 14 aprile 1943 cedette una porzione del suo territorio a vantaggio dell'erezione della prefettura apostolica di Mbulu (oggi diocesi).\nIl 10 maggio 1951 la prefettura apostolica fu elevata a vicariato apostolico con la bolla \"In Tanganyikensi\" di papa Pio XII.\nIl 25 marzo 1953 il vicariato apostolico fu elevato a diocesi con la bolla \"Quemadmodum ad Nos\" dello stesso papa Pio XII.\nIl 29 ottobre 1962, con la lettera apostolica \"Pios Dominicae Passionis\", papa Giovanni XXIII proclam\u00f2 Santa Gemma Galgani patrona principale della diocesi.\nIl 25 marzo 1972 e il 12 marzo 2011 cedette altre porzioni di territorio a vantaggio rispettivamente dell'erezione delle diocesi di Singida e di Kondoa.\nIl 6 novembre 2014 \u00e8 stata elevata al rango di arcidiocesi metropolitana con la bolla \"Inter eximias\" di papa Francesco.\nCronotassi dei vescovi.\nSi omettono i periodi di sede vacante non superiori ai 2 anni o non storicamente accertati.\nStatistiche.\nL'arcidiocesi nel 2019 su una popolazione di 1.780.329 persone contava 401.175 battezzati, corrispondenti al 22,5% del totale."}
{"id": "501130", "revid": "110157", "url": "https://it.wikipedia.org/wiki?curid=501130", "title": "Diocesi di Doruma-Dungu", "text": "La diocesi di Doruma-Dungu (in latino: \"Dioecesis Doruma\u00ebnsis-Dunguensis\") \u00e8 una sede della Chiesa cattolica nella Repubblica Democratica del Congo suffraganea dell'arcidiocesi di Kisangani. Nel 2019 contava 556.000 battezzati su 757.200 abitanti. La sede \u00e8 vacante.\nTerritorio.\nLa diocesi comprende parte della provincia dell'Alto Uele nella Repubblica Democratica del Congo.\nSede vescovile \u00e8 la citt\u00e0 di Dungu, dove si trova la cattedrale dei Santi Martiri dell'Uganda.\nIl territorio \u00e8 suddiviso in 11 parrocchie.\nStoria.\nLa prefettura apostolica di Doruma fu eretta il 24 febbraio 1958 con la bolla \"Qui cotidie\" di papa Pio XII, ricavandone il territorio dal vicariato apostolico di Niangara (oggi diocesi di Isiro-Niangara).\nIl 26 settembre 1967 la prefettura apostolica fu elevata a diocesi con la bolla \"Haud multum\" di papa Paolo VI.\nIl 3 luglio 1970 ha assunto il nome attuale in forza del decreto \"Cum Excellentissimus\" della Congregazione per l'evangelizzazione dei popoli in seguito al trasferimento dalla sede vescovile da Doruma a Dungu.\nCronotassi dei vescovi.\nSi omettono i periodi di sede vacante non superiori ai 2 anni o non storicamente accertati.\nStatistiche.\nLa diocesi nel 2019 su una popolazione di 757.200 persone contava 556.000 battezzati, corrispondenti al 73,4% del totale."}
{"id": "501132", "revid": "110157", "url": "https://it.wikipedia.org/wiki?curid=501132", "title": "Arcidiocesi di Douala", "text": "Larcidiocesi di Douala (in latino: \"Archidioecesis Dualaensis\") \u00e8 una sede metropolitana della Chiesa cattolica in Camerun. Nel 2019 contava 731.000 battezzati su 3.448.770 abitanti. \u00c8 retta dall'arcivescovo Samuel Kleda.\nTerritorio.\nL'arcidiocesi si trova nella parte occidentale del Camerun.\nSede arcivescovile \u00e8 la citt\u00e0 di Douala, dove sorge la cattedrale dei Santi Pietro e Paolo.\nIl territorio si estende su 1.200\u00a0km\u00b2 ed \u00e8 suddiviso in 72 parrocchie.\nProvincia ecclesiastica.\nLa provincia ecclesiastica di Douala, istituita nel 1982, comprende 5 suffraganee:\nStoria.\nLa prefettura apostolica di Douala fu eretta il 31 marzo 1931 con il breve \"Apostolicum munus\" di papa Pio XI, ricavandone il territorio dal vicariato apostolico del Camerun (oggi arcidiocesi di Yaound\u00e9).\nIl 27 maggio 1932 la prefettura apostolica fu elevata a vicariato apostolico con il breve \"Ut praefecturae\" dello stesso papa Pio XI.\nIl 14 settembre 1955 il vicariato apostolico fu ulteriormente elevato a diocesi con la bolla \"Dum tantis\" di papa Pio XII. Originariamente era suffraganea dell'arcidiocesi di Yaound\u00e9.\nIl 18 gennaio 1963 cedette una porzione del suo territorio a vantaggio dell'erezione della diocesi di Sangm\u00e9lima.\nIl 18 marzo 1982 \u00e8 stata ancora elevata al rango di arcidiocesi metropolitana con la bolla \"Eo magis catholica\" di papa Giovanni Paolo II.\nIl 20 maggio 1991 ha ceduto una parte del suo territorio a vantaggio dell'erezione della diocesi di Ebolowa-Kribi, che nel 2008 \u00e8 stata divisa in due, Ebolowa e Kribi.\nIl 22 marzo 1993 ha ceduto porzioni del suo territorio a vantaggio dell'erezione delle diocesi di Ed\u00e9a e di Es\u00e9ka.\nCronotassi dei vescovi.\nSi omettono i periodi di sede vacante non superiori ai 2 anni o non storicamente accertati.\nStatistiche.\nL'arcidiocesi nel 2019 su una popolazione di 3.448.770 persone contava 731.000 battezzati, corrispondenti al 21,2% del totale."}
{"id": "501133", "revid": "110157", "url": "https://it.wikipedia.org/wiki?curid=501133", "title": "Diocesi di Dourados", "text": "La diocesi di Dourados (in latino: \"Dioecesis Auratopolitana\") \u00e8 una sede della Chiesa cattolica in Brasile suffraganea dell'arcidiocesi di Campo Grande appartenente alla regione ecclesiastica Oeste 1. Nel 2019 contava 408.760 battezzati su 606.008 abitanti. \u00c8 retta dal vescovo Henrique Aparecido De Lima, C.SS.R.\nTerritorio.\nLa diocesi comprende 17 comuni nella parte meridionale dello stato brasiliano del Mato Grosso do Sul: Dourados, Maracaju, Rio Brilhante, Nova Alvorada do Sul, Itapor\u00e3, Douradina, F\u00e1tima do Sul, Vicentina, Deod\u00e1polis, Gl\u00f3ria de Dourados, Caarap\u00f3, Laguna Carap\u00e3, Ponta Por\u00e3, Aral Moreira, Amamba\u00ed e Coronel Sapucaia.\nSede vescovile \u00e8 la citt\u00e0 di Dourados, dove si trova la cattedrale dell'Immacolata Concezione (\"Nossa Senhora da Concei\u00e7\u00e3o\").\nIl territorio si estende su una superficie di 38.127\u00a0km\u00b2 ed \u00e8 suddiviso in 37 parrocchie, raggruppate in 6 foranie: Amambai, Dourados Leste, Dourados Oeste, F\u00e1tima do Sul, Ponta Por\u00e3, Rio Brilhante.\nStoria.\nLa diocesi \u00e8 stata eretta il 15 giugno 1957 con la bolla \"Inter gravissima\" di papa Pio XII, ricavandone il territorio dalla diocesi di Corumb\u00e1.\nIl 1\u00ba giugno 2011 ha ceduto una porzione del suo territorio a vantaggio dell'erezione della diocesi di Navira\u00ed.\nCronotassi dei vescovi.\nSi omettono i periodi di sede vacante non superiori ai 2 anni o non storicamente accertati.\nStatistiche.\nLa diocesi nel 2019 su una popolazione di 606.008 persone contava 408.760 battezzati, corrispondenti al 67,5% del totale."}
{"id": "501135", "revid": "986213", "url": "https://it.wikipedia.org/wiki?curid=501135", "title": "Diocesi di Down e Connor", "text": "La diocesi di Down e Connor (in latino: \"Dioecesis Dunensis et Connorensis\") \u00e8 una sede della Chiesa cattolica in Irlanda suffraganea dell'arcidiocesi di Armagh. Nel 2019 contava 402.470 battezzati su 977.600 abitanti. \u00c8 retta dal vescovo No\u00ebl Treanor.\nTerritorio.\nLa diocesi si estende nell'Irlanda del Nord e comprende la maggior parte delle contee di Antrim e di Down, nonch\u00e9 una parte minore della contea di Londonderry.\nSede vescovile \u00e8 la citt\u00e0 di Belfast, dove si trova la cattedrale di San Pietro.\nIl territorio si estende su 2.419\u00a0km\u00b2 ed \u00e8 suddiviso in 87 parrocchie.\nStoria.\nLe origini delle diocesi sono abbastanza oscure: la diocesi di Down risalirebbe al V secolo e quella di Connor al VI secolo. Tuttavia, fino al XII secolo la Chiesa in Irlanda era piuttosto articolata in circoscrizioni ecclesiastiche che facevano capo ai monasteri, dove gli abati a volte ricevevano la consacrazione episcopale. Ci\u00f2 spiegherebbe anche come nel primo millennio sia alla sede di Down sia alla sede di Connor appaiono associate sedi minori, delle quali non si conserva n\u00e9 la cronotassi, n\u00e9 appare chiaro come si siano estinte. Per Down le sedi minori associate erano Raholp, Gortgrib, Bright, l'isola di Mahee, Moghera, Moville e Bangor. Per Connor le sedi minori associate erano Kilroot, Drumtullagh, Culfeightrim, Coleraine, Inispollen, Armoy e Rashee. Sono noti diversi vescovi di queste sedi minori, che appaiono essere o degli abati consacrati vescovi o dei corevescovi.\nLa diocesi di Connor \u00e8 stata fondata da san Mac Nisse, morto nel 514, e originariamente aveva sede nel villaggio di Connor, da dove fu traslata nel Medioevo nell'adiacente monastero agostianiano di Kells. Tra i successori di Mac Nisse si ricordano: Dioma, uno dei vescovi irlandesi a cui la Santa Sede si rivolse in occasione della controversia pasquale nel 640; Aegedcharus, noto per essere uno scrittore o copista; Cuinden, professore ed erudita.\nLa diocesi di Down \u00e8 stata fondata, secondo la tradizione, da san Patrizio e la sede vescovile era stabilita nella citt\u00e0 di Dun Celtair, oggi Downpatrick. Il primo vescovo di cui si ha conoscenza \u00e8 san Fergus, morto nel 583. Come per Connor, anche per la sede di Down sono pochi i nomi di vescovi noti per il I millennio.\nIl sinodo di Rathbreasail del 1111, che stabil\u00ec in Irlanda le circoscrizioni diocesane abolendo quelle monastiche, conserv\u00f2 le sedi di Down e di Connor, mentre le sedi minori appaiono all'epoca gi\u00e0 estinte. Nel sinodo vengono definiti anche i territori su cui i vescovi avrebbero esteso la loro giurisdizione: i vescovi di Connor sul territorio di Dalriada e i quelli di Down sul territorio di Ulidia. Il Sinodo di Kells del 1152 conferm\u00f2 le due diocesi. Tra i due sinodi riformatori, le diocesi appaiono unite nella persona del santo vescovo Malachias O'Morgair, che fu tra i principali riformatori della Chiesa irlandese del XII secolo.\nL'invasione degli anglo-normanni colp\u00ec anche le diocesi irlandesi. Nel 1177 il vescovo di Down fu imprigionato da John de Courcy che si era impadronito della citt\u00e0 e che nel 1183 espulse i canonici, sostituendoli con monaci benedettini inglesi. La stessa cattedrale di Down modific\u00f2 il proprio titolo, da quello della Santa Trinit\u00e0 a quello di San Patrizio, le cui reliquie furono traslate solennemente il 9 giugno 1186.\nNel XIII secolo, i capitoli della cattedrale di Down e del monastero di Bangor rivendicarono il diritto di eleggere il vescovo e di essere la vera cattedrale della diocesi. Papa Innocenzo IV pose fine alla questione a favore di Downpatrick nel 1244. Ma la disputa continu\u00f2 e provoc\u00f2 una crisi nel 1257, quando i due capitoli elessero due vescovi, Reginald e Thomas Liddell. Il primo fu confermato dall'arcivescovo di Armagh; il secondo appell\u00f2 a Roma, che gli dette ragione nel 1265; \"pro bono pacis\" Reginald fu trasferito a Cloyne.\nLe liste fiscali dell'inizio del XIV secolo ci danno un quadro statistico delle due diocesi in questo periodo: la diocesi di Down contava 72 parrocchie, 11 vicariati e 40 cappelle; la diocesi di Connor comprendeva 72 parrocchie, 13 vicariati e 3 cappelle.\nLe diocesi di Down e di Connor furono unite il 29 luglio 1439 con decorrenza dalla cessazione dell'episcopato dell'ultimo dei due vescovi; questi erano gli accordi presi dai due vescovi, John di Fossade e John Cely, approvati da Enrico VI (1438) e da papa Eugenio IV (1439). Ma le cose si complicarono quando, deposto John Cely nel 1441 per la sua cattiva condotta, l'arcivescovo di Armagh si rifiut\u00f2 di riconoscere come unico vescovo John di Fossade. Anche la Santa Sede, dimenticando gli accordi presi, contribu\u00ec a rendere ancora pi\u00f9 confusa la situazione; nel 1445 nomin\u00f2 per le due sedi unite l'agostiniano Ralph Aderle, il quale, prematuramente deceduto, fu sostituito da Thomas Pollard, consacrato a Roma nella basilica di Santa Maria del Popolo. Quando Pollard arriv\u00f2 in Irlanda trov\u00f2 la sua sede occupata da John di Fossade e solo dopo la sua morte pot\u00e9 prendere possesso delle sedi unite di Down e Connor.\nIn seguito alla Riforma protestante, inizi\u00f2 per la diocesi un periodo turbolento: la successione episcopale si sdoppi\u00f2, con la nascita di un episcopato anglicano, e tutte le strutture cattoliche, cattedrali comprese, furono confiscate dagli anglicani. Il vescovo cattolico Miler Magrath abbracci\u00f2 la confessione anglicana e per questo fu deposto; il suo successore Donat O'Gallagher non raggiunse mai la sua sede; il successore Conor O'Devany, che fu tra i prelati irlandesi che in gran segreto si riunirono nel 1587 per promulgare i decreti del concilio di Trento, venne imprigionato pi\u00f9 volte ed infine martirizzato il 1\u00ba febbraio 1612. Successivamente la sede rimase vacante fino al 1717, con delle brevi interruzioni.\nUn documento del 1615 (chiamato \"The terrier\") riporta la situazione della diocesi a quella data, che comprendeva in tutto 17 parrocchie, 12 nel territorio di Down e 5 in quello di Connor; probabilmente il documento fa riferimento unicamente alle chiese della diocesi dove era presente un prete.\nLa diocesi risorse gradualmente, a mano a mano che la persecuzione dei cattolici si placava. Nel XIX secolo furono costruite molte nuove chiese, di cui ben quaranta nel periodo dal 1810 al 1840. Verso il 1800 la diocesi comprendeva 33 parrocchie e 12 vicarie; il \"Catholic Directory\" del 1845 menziona 37 parrocchie, 24 vicarie e un totale di 82 chiese, mentre quello del 1900 segnala 54 parrocchie, 74 vicarie e un totale di 114 chiese.\nLa sede vescovile fu traslata a Belfast, citt\u00e0 dove nel 1708 c'erano solo sette cattolici e dove la prima chiesa cattolica fu costruita solo nel 1783. L'attuale cattedrale di San Pietro fu costruita a partire dagli anni 1860: ebbe per lungo tempo il titolo di pro-cattedrale e fu dichiarata cattedrale solo nel 1986.\nIl 27 settembre 1992 papa Giovanni Paolo II beatific\u00f2 il vescovo martire Conor O'Devany.\nNel Novecento la diocesi \u00e8 stata coinvolta in uno scandalo riguardante abusi sessuali su minori commessi decenni prima da due sacerdoti; la diocesi e la vittima si sono accordati in sede extra-giudiziaria con una compensazione nell'ordine delle centinaia di migliaia di euro.\nCronotassi dei vescovi.\nSi omettono i periodi di sede vacante non superiori ai 2 anni o non storicamente accertati.\nStatistiche.\nLa diocesi nel 2019 su una popolazione di 977.600 persone contava 402.470 battezzati, corrispondenti al 41,2% del totale."}
{"id": "501136", "revid": "14002", "url": "https://it.wikipedia.org/wiki?curid=501136", "title": "Diocesi di Dresden-Meissen", "text": ""}
{"id": "501137", "revid": "72396", "url": "https://it.wikipedia.org/wiki?curid=501137", "title": "Diocesi di Drohiczyn", "text": "La diocesi di Drohiczyn (in latino: \"Dioecesis Drohiczinensis\") \u00e8 una sede della Chiesa cattolica in Polonia suffraganea dell'arcidiocesi di Bia\u0142ystok. Nel 2019 contava 181.600 battezzati su 249.500 abitanti. \u00c8 retta dal vescovo Piotr Sawczuk.\nTerritorio.\nLa diocesi comprende la parte meridionale del Voivodato della Podlachia.\nSede vescovile \u00e8 la citt\u00e0 di Drohiczyn, dove si trova la cattedrale della Santissima Trinit\u00e0. A Soko\u0142\u00f3w Podlaski si trova la concattedrale del Cuore Immacolato di Maria.\nNel territorio diocesano sorgono anche 3 basiliche minori: la basilica della Nativit\u00e0 della Beata Vergine Maria e San Nicola a Bielsk Podlaski; la basilica della Santissima Trinit\u00e0 e Sant'Anna a Prosty\u0144; la basilica dell'Assunzione della Beata Vergine Maria a W\u0119gr\u00f3w.\nIl territorio \u00e8 suddiviso in 11 decanati e 98 parrocchie.\nStoria.\nLa diocesi \u00e8 stata eretta il 5 giugno 1991, ricavandone il territorio dalla diocesi di Pinsk. La nuova diocesi comprendeva quella parte della diocesi di Pinsk che, dopo la fine della seconda guerra mondiale e la nascita del nuovo confine di Stato tra Polonia e Bielorussia, era rimasta in territorio polacco.\nIl 25 marzo 1992, nell'ambito della riorganizzazione delle diocesi polacche voluta da papa Giovanni Paolo II con la bolla \"Totus tuus Poloniae populus\", si ampli\u00f2 incorporando porzioni di territorio appartenute alla diocesi di Siedlce e contestualmente entr\u00f2 a far parte della provincia ecclesiastica dell'arcidiocesi di Bia\u0142ystok.\nCronotassi dei vescovi.\nSi omettono i periodi di sede vacante non superiori ai 2 anni o non storicamente accertati.\nStatistiche.\nLa diocesi nel 2019 su una popolazione di 249.500 persone contava 181.600 battezzati, corrispondenti al 72,8% del totale."}
{"id": "501138", "revid": "1935652", "url": "https://it.wikipedia.org/wiki?curid=501138", "title": "Diocesi di Dromore", "text": "La diocesi di Dromore (in latino: \"Dioecesis Dromorensis\") \u00e8 una sede della Chiesa cattolica in Irlanda suffraganea dell'arcidiocesi di Armagh. Nel 2019 contava 89.780 battezzati su 197.780 abitanti. La sede \u00e8 vacante.\nTerritorio.\nLa diocesi comprende gran parte della contea di Down e porzioni minori delle contee di Armagh e di Antrim in Irlanda del Nord.\nSede vescovile \u00e8 la citt\u00e0 di Newry, dove si trova la cattedrale dei Santi Patrizio e Colman.\nIl territorio si estende su 1.000\u00a0km\u00b2 ed \u00e8 suddiviso in 23 parrocchie.\nStoria.\nLa sede di Dromore trae origine dalla Chiesa monastica irlandese che nel V e VI secolo si diede una struttura che non era basata su diocesi territoriali, ma su una rete di monasteri. Il monastero di Dromore fu fondato nel periodo fra il 497 e il 513, nell'ambito della missione di san Patrizio. Si ritiene che il fondatore del monastero sia stato l'abate san Colman.\nPer tutto il resto del primo millennio furono gli abati ad esercitare la giurisdizione vescovile; di questo periodo, e cio\u00e8 prima dell'invasione anglo-normanna del 1177, sono noti solo due abati-vescovi, Maelbrigid MacCathasaige e Rigan.\nCon la riorganizzazione della Chiesa irlandese operata nel XII secolo, fu sancita l'erezione della diocesi di Dromore come suffraganea dell'arcidiocesi di Armagh. Tuttavia il suo nome non appare nei sinodi di Rathbreasail (1111) e di Kells (1152), e nemmeno nella \"Chronica magistri Rogeri de Houedene\" (1172) e nel \"Liber Censuum\" (riferibile al periodo 1164/1167). La diocesi corrispondeva allora al territorio del clan Magennis di Iveagh e probabilmente il potere politico di questa famiglia forniva un sostegno alla diocesi. Contemporaneamente il monastero di Dromore decadde, mentre un nuovo monastero cistercense sorse a Newry nel 1144.\nPrimo vescovo attribuibile a questa sede fu Ua Ruanada (O'Rooney), che appare in un documento databile al 1190 circa come \"episcopus Uvehe\", identificato con Iveagh.\nLa diocesi era una delle pi\u00f9 povere dell'Irlanda, e questa situazione fu all'origine di due abusi. Infatti in pi\u00f9 occasioni ai vescovi fu dato il permesso di cumulare un altro beneficio alla loro mensa episcopale. E molti vescovi, soprattutto nel XV e nel XVI secolo, preferirono vivere in Inghilterra, non curandosi della propria diocesi, e mantenendosi come vescovi suffraganei nelle diocesi inglesi. In occasione della nomina di Arthur Magennis (1540), l'arcivescovo di Armagh si lamentava con Roma che la sede di Dromore era da tempo \"\u00abvoide and desolate\u00bb\" perch\u00e9 nessuno voleva viverci o perch\u00e9 nessuno vi era stato nominato.\nD'altronde il disordine era tale che anche la Santa Sede non era pienamente a conoscenza della situazione reale della diocesi. E cos\u00ec non di rado a Roma venivano nominati vescovi prima ancora della morte del predecessore, oppure il candidato all'episcopato segnalava come suo predecessore una persona diversa: tra il 1431 ed il 1433 quattro personaggi si trovarono ad essere contemporaneamente vescovi di Dromore. La ricostruzione della cronotassi si presenta in alcuni casi come un vero e proprio rompicapo.\nIn seguito alla Riforma protestante a partire dal 1530 il cattolicesimo irlandese visse un periodo di repressione: nel 1536 i monasteri furono soppressi e i beni della Chiesa furono confiscati dallo Stato, che stabil\u00ec una Chiesa separata, sotto il controllo dei sovrani. Nella diocesi di Dromore erano presenti degli altari rurali, chiamati \"Mass rocks\", dove si celebravano messe clandestine; oppure, come si evince da un rapporto alla camera dei lord del 1731, esistevano anche delle \"Mass houses\", case private dove si celebravano i riti cattolici. In questo modo la Chiesa cattolica pot\u00e9 sopravvivere, sebbene fosse priva delle sue strutture tradizionali come le parrocchie.\nLa cattedrale di Dromore, dedicata a San Colman, venne confiscata dagli anglicani che la dedicarono a Cristo Redentore; venne distrutta durante la rivolta irlandese del 1641, per poi essere ricostruita nelle forme attuali.\nLa repressione del Cattolicesimo perse vigore con gli anni, finch\u00e9 verso la met\u00e0 del XVIII secolo fu ristabilita una stabile giurisdizione vescovile. Nel frattempo un'immigrazione di inglesi e scozzesi aveva fatto crescere il numero dei protestanti, che formano oggi la maggioranza nelle porzioni settentrionale e centrale della diocesi, mentre la parte meridionale \u00e8 a maggioranza cattolica. Sempre in questo periodo Newry diviene la nuova sede vescovile, conservando per\u00f2 il titolo di Dromore. In ogni caso Anthony O'Garvey, vescovo dal 1747 al 1766, per prudenza visse ad Aughnagon, presso Mayobridge, mentre il suo successore Matthew Lennon, vescovo dal 1780 al 1801, si stabil\u00ec a Newry e vi costru\u00ec la chiesa di Santa Maria, che funse da cattedrale diocesana per circa quarant'anni.\nL'attuale cattedrale fu costruita invece a partire dal 1823 e fu aperta nel maggio 1829, l'anno dell'emancipazione dei cattolici, che segn\u00f2 la risurrezione del culto cattolico nella diocesi: fra il 1830 e il 1860 si costruirono trentacinque chiese, trentotto scuole e sedici case parrocchiali. Nel 1823 fu anche eretto a Newry il seminario diocesano.\nLa grande carestia irlandese fu la causa dell'emigrazione che si protrasse nel tempo e spopol\u00f2 la diocesi: gli 80\u00a0000 cattolici del 1845 si ridussero a circa 60\u00a0000 nel 1860 e a 45\u00a0000 nel 1910.\nNel XX secolo la diocesi si dot\u00f2 delle sue strutture fondamentali: il capitolo della cattedrale fu ristabilito il 25 aprile 1918 con il decreto \"Postulante Dromorensi\" della Congregazione Concistoriale, nel 1919 la chiesa dei Santi Patrizio e Colman ottenne il riconoscimento ufficiale di cattedrale e nel 1932 fu costruito il vescovado.\nCronotassi dei vescovi.\nSi omettono i periodi di sede vacante non superiori ai 2 anni o non storicamente accertati.\nStatistiche.\nLa diocesi nel 2019 su una popolazione di 197.780 persone contava 89.780 battezzati, corrispondenti al 45,4% del totale."}
{"id": "501139", "revid": "963244", "url": "https://it.wikipedia.org/wiki?curid=501139", "title": "Arcidiocesi di Dublino", "text": "Larcidiocesi di Dublino (in latino: \"Archidioecesis Dublinensis\") \u00e8 una sede metropolitana della Chiesa cattolica in Irlanda. Nel 2019 contava 1.093.095 battezzati su 1.570.149 abitanti. \u00c8 retta dall'arcivescovo Dermot Pius Farrell.\nTerritorio.\nL'arcidiocesi comprende per intero la contea di Dublino, la maggior parte della contea di Wicklow, una parte notevole della contea di Kildare, nonch\u00e9 parti minori delle contee di Carlow, Wexford e Laois. Si estende sulla costa orientale dell'Irlanda per circa cento chilometri e per circa settanta chilometri verso l'interno.\nSede arcivescovile \u00e8 la citt\u00e0 di Dublino, dove si trova la procattedrale di Santa Maria.\nIl territorio si estende su 3.184\u00a0km\u00b2 ed \u00e8 suddiviso in 199 parrocchie, raggruppate in 16 decanati: Blessington, Bray, Cullenswood, Donnybrook, D\u00fan Laoghaire, Fingal Nord, Fingal Sud-Est, Fingal Sud-Ovest, Finglas, Howth, Maynooth, Dublino Centro (Nord), Dublino Centro (Sud), Dublino Sud, Tallaght e Wicklow.\nProvincia ecclesiastica.\nLa provincia ecclesiastica di Dublino, istituita nel 1152, comprende le seguenti suffraganee:\nStoria.\nDalla fondazione alla Riforma.\nLa prima menzione di una presenza cristiana sulle coste orientali dell'isola risale alla prima met\u00e0 del V secolo, quando papa Celestino I invi\u00f2 attorno al 431 il missionario Palladio come vescovo dei cristiani irlandesi; Palladio fond\u00f2 alcune comunit\u00e0, tra cui Teach-Renan (Tigroney), e Donard nella contea di Wicklow. Successivamente anche san Patrizio oper\u00f2 nello stesso territorio.\nA partire dal VI secolo il monachesimo si svilupp\u00f2 su larga scala un po' ovunque in tutta l'isola, dando vita ad una organizzazione territoriale, tipica dell'Irlanda, basata sul sistema monastico e non su quello diocesano, come nel continente e in Britannia. Nel territorio della presente arcidiocesi di Dublino sorsero diversi monasteri, i cui abati in alcuni casi ebbero la consacrazione episcopale: Kilcullen, Lusk, Swords, Finglas, Glennd\u00e1locha, Taney, Clondalkin, Castledermot e Bray. Il pi\u00f9 importante tra questi insediamenti monastici fu quello di Glennd\u00e1locha, che estendeva la sua giurisdizione su un territorio che in larga parte corrisponde a quello dell'odierna arcidiocesi.\n\u00c8 storicamente incerto se un monastero fosse presente anche a \"Duibhlinn\", l'odierna Dublino, ma ad una serie di vescovi del VII e VIII secolo gli storici hanno attribuito il titolo di vescovi di Dublino. \u00c8 improbabile che questi vescovi possano essere considerati alla stregua dei moderni vescovi residenziali, tanto pi\u00f9 che quasi tutti operarono fuori dalla diocesi. Il primo di questi \u00e8 san Livino, che mor\u00ec nel 633 presso Gand in Belgio. San Wiro visse in Gallia e mor\u00ec a Roermond nei Paesi Bassi, san Disibodo mor\u00ec in Germania e ancora san Rumoldo nell'VIII secolo si rec\u00f2 a Roma e mor\u00ec a Malines.\nGi\u00e0 a partire dalla fine dell'VIII secolo le coste orientali dell'Irlanda e il loro entroterra furono devastate dalle incursioni dei vichinghi, che portarono ovunque distruzioni e morte; quasi tutti gli antichi monasteri furono dati alle fiamme, come pure le loro biblioteche e i preziosi manoscritti. Nell'815 i Danesi, ancora pagani, conquistarono l'Irlanda. Il primo re danese a convertirsi al cristianesimo fu Stiric, battezzato in Inghilterra nel primo terzo del X secolo. Tuttavia, in breve tempo il re fece ritorno al paganesimo. Nel 943 si convert\u00ec definitivamente suo figlio Olaf. Il potere danese cess\u00f2 con la vittoria di re Brian Boru nel 1014, ma Dublino continu\u00f2 ad essere un possedimento danese.\nNell'XI secolo fu costruita la cattedrale della Santissima Trinit\u00e0, che \u00e8 l'odierna cattedrale anglicana. In questo periodo troviamo il primo vescovo di Dublino, Donat (o Dunan), che fu consacrato vescovo dall'arcivescovo di Canterbury, il che segna una differenza profonda tra Dublino e il resto della Chiesa irlandese; mentre nell'isola continuava a vigere il sistema monastico, a Dublino si venne a creare una diocesi organizzata sul modello inglese. Anche il suo successore Gilla Patrick, autore di diversi opuscoli in latino, fu consacrato a Londra, mentre Donat O'Haingly fu consacrato a Dublino, ma nuovamente il suo nipote e successore Samuel O'Haingly fu consacrato a Winchester in Inghilterra. Assieme all'accettazione della nomina, i primi vescovi di Dublino promettevano obbedienza agli arcivescovi di Canterbury.\nNel 1111 il sinodo di Rathbreasail pose fine all'organizzazione territoriale irlandese basata sui monasteri e delle antiche circoscrizioni monastiche che sorgevano presso Dublino rimase solo la diocesi di Glennd\u00e1locha, il cui territorio arrivava fino alle mura di Dublino; praticamente la citt\u00e0 era circondata da Glennd\u00e1locha da ogni lato. Il sinodo non fa menzione della diocesi di Dublino, probabilmente perch\u00e9 essa non fu considerata come parte integrante della Chiesa irlandese, e forse perch\u00e9 il clero e il popolo della citt\u00e0 non avevano accettato la sottomissione alla diocesi di Glennd\u00e1locha e soprattutto la separazione da Canterbury e la sottomissione all'arcidiocesi di Armagh.\nTutte queste preoccupazioni e difficolt\u00e0 furono ben presto superate. Infatti nel 1152 con il sinodo di Kells la situazione mut\u00f2 in favore di Dublino: la sede fu elevata al rango di arcidiocesi metropolitana ed il suo territorio fu ingrandito con una parte di quello della diocesi di Glennd\u00e1locha. Furono assegnate alla provincia ecclesiastica di Dublino cinque diocesi suffraganee: Glennd\u00e1locha, Kildare, Leighlin, Ferns e Kilkenny. Il territorio diocesano si ingrand\u00ec ancora nel 1179, quando, a san Lawrence O'Toole, che si era recato a Roma per il Concilio Lateranense III, papa Alessandro III concesse di estendere il suo territorio verso sud, fino a Bray; e poi nel 1215, quando la diocesi di Glennd\u00e1locha fu soppressa ed il suo territorio annesso a quello di Dublino.\nA partire dalla seconda met\u00e0 del XII secolo l'Irlanda cadde nelle mani degli anglo-normanni. Da questo momento, con il successore di Lawrence O'Toole, John Comyn, l'arcidiocesi di Dublino entr\u00f2 nella sfera di influenza inglese. Ne \u00e8 prova il fatto che John Comyn e i suoi ventiquattro successori nei quattro secoli seguenti furono tutti inglesi. Allo stesso John Comyn Enrico II concesse alcuni feudi baronali con il diritto di sedere in Parlamento come Lord. Molti arcivescovi di questo periodo occuparono posti significativi nella politica inglese e a loro non di rado venivano assegnati importanti incarichi. \u00c8 ancora in questo periodo che sorse la contesa, a volte portata avanti con toni aspri e poco amichevoli, con l'arcivescovo di Armagh per la primazia sulla Chiesa irlandese, contesa che perse d'importanza solo nel XIX secolo.\nDalla Riforma a oggi.\nAll'epoca della Riforma protestante imposta da Enrico VIII d'Inghilterra l'arcivescovo John Allen fu assassinato. Allora il re colse l'occasione per nominare illegittimamente George Browne arcivescovo. Insediatosi a Dublino nel 1536 fece cancellare ogni riferimento al papa nei messali, fece incetta delle reliquie e le bruci\u00f2 in un rogo. Introdusse la liturgia riformata del \"Book of Common Prayer\" e si ammogli\u00f2. Maria I d'Inghilterra, che cerc\u00f2 di reintrodurre il Cattolicesimo in Inghilterra e in Irlanda, depose George Browne a causa del suo matrimonio e nomin\u00f2 suo successore Hugh Corwin, che alla morte della regina divenne apostata passando al Protestantesimo.\nL'arcidiocesi di Dublino rimase allora senza un pastore cattolico per circa quarant'anni, mentre infuriava la persecuzione anticattolica. Nel 1600 fu nominato arcivescovo il francescano spagnolo Mateo de Oviedo, che giunto in Irlanda, non os\u00f2 mettere piede nella sua arcidiocesi e la govern\u00f2 attraverso vicari generali, tre dei quali finirono incarcerati. Il suo successore Eugene Matthews riusc\u00ec ad organizzare un sinodo provinciale a Kilkenny, in cui furono riorganizzate le parrocchie; dopo essere scampato pi\u00f9 volte alla prigione, fu costretto a lasciare l'Irlanda e mor\u00ec a Roma. Nel 1651 mor\u00ec esule a Galway anche l'arcivescovo Thomas Fleming, lasciando la sede vacante fino al 1669, quando fu nominato Peter Talbot, che indisse un sinodo diocesano nel 1670. Fu esiliato nel 1673 e riammesso nel 1677, ma subito imprigionato, mor\u00ec in carcere nel 1679.\nIl suo successore Patrick Russell comp\u00ec un'intensa attivit\u00e0 pastorale convocando due sinodi provinciali nel 1685 e nel 1688 e altri due sinodi diocesani nel 1686 e nel 1689: riusc\u00ec a riorganizzare il capitolo metropolitano. La sconfitta dei giacobiti della battaglia del Boyne peggior\u00f2 le condizioni dei cattolici irlandesi e l'arcivescovo fu incarcerato: come il suo predecessore mor\u00ec in carcere nel 1692. Gli succedette Peter Creagh, nominato da Giacomo II d'Inghilterra per diritto di patronato, ma visse in esilio in Francia e govern\u00f2 la diocesi tramite vicari generali.\nL'arcivescovo Edmund Byrne fu consacrato da Patrick O'Donnelly, vescovo di Dromore, che dopo il 1705 era rimasto l'unico vescovo cattolico irlandese. L'arcivescovo ebbe cura di istituire nuove parrocchie nei quartieri pi\u00f9 recenti di Dublino. Rifiut\u00f2 nel 1710 di prestare giuramento contro gli Stuart e dovette fuggire a Kildare con la famiglia. Anche il successore Edward Murphy dovette nascondersi durante il suo episcopato.\nLa rinascita dell'arcidiocesi si ebbe durante il lungo episcopato (1786-1823) di John Thomas Troy, che fond\u00f2 il Maynooth College e pose la prima pietra della procattedrale di Santa Maria; nello stesso periodo si aprivano scuole cattoliche e si costruivano nuove chiese. La procattedrale fu terminata dal suo successore Daniel Murray, che pot\u00e9 gioire per l'emancipazione dei cattolici del 1829.\nFu l'arcivescovo Paul Cullen che istitu\u00ec il seminario diocesano e fond\u00f2 l'ospedale \"Mater Misericordiae\". Il 18 maggio 1854 istitu\u00ec l'Universit\u00e0 Cattolica d'Irlanda, scegliendo John Henry Newman come primo rettore. Nel 1866 divenne il primo cardinale irlandese e nel 1875 presiedette il sinodo nazionale di Maynooth. Anche il suo successore Edward MacCabe fu creato cardinale e port\u00f2 avanti la linea ultramontana, tenendosi lontano dalle rivendicazioni dei nazionalisti irlandesi. Questa linea politica si interruppe con l'episcopato di William Joseph Walsh, che invece fu un ardente sostenitore del movimento nazionale irlandese. Cerc\u00f2 invece soprattutto la concordia l'arcivescovo Edward Joseph Byrne. Un terreno da lui destinato alla costruzione di una cattedrale sar\u00e0 trasformato in un parco pubblico dall'arcivescovo Dermot Ryan.\nIl lungo episcopato di John Charles McQuaid coincise con un periodo di forte espansione urbana di Dublino: istitu\u00ec 60 nuove parrocchie e costru\u00ec 80 nuove chiese, 250 scuole elementari e 100 scuole secondarie. Molto attivo sul versante sociale, fu un conservatore rispetto alle novit\u00e0 introdotte dal Concilio Vaticano II, in particolare per quanto riguarda la riforma liturgica, che esit\u00f2 ad applicare, il ruolo dei laici e l'ecumenismo. La piena attuazione del Concilio fu invece la stella polare della pastorale del suo successore, Dermot Ryan, di tendenza liberale e riformatrice. Nel 1979 papa Giovanni Paolo II comp\u00ec la prima visita apostolica di un papa all'arcidiocesi.\nAbusi sessuali sui minori nell'arcidiocesi di Dublino.\nLo scandalo degli abusi sessuali nell'arcidiocesi di Dublino costituisce uno dei maggiori scandali di abusi sessuali in Irlanda; a tal riguardo, il governo irlandese ha commissionato nel 2006 un'indagine, pubblicata nel \"Murphy Report\" nel novembre 2009. Il rapporto rivela che dagli anni sessanta alla met\u00e0 degli anni novanta gli arcivescovi che si succedettero a Dublino non denunciarono alla polizia i casi di abusi sessuali su minori da parte di sacerdoti di cui erano a conoscenza:\nIl \"Murphy Report\" rivel\u00f2 anche le responsabilit\u00e0 personali degli arcivescovi che si succedettero come primati d'Irlanda. Secondo il rapporto l'arcivescovo John Charles McQuaid (1940\u20131972) oper\u00f2 in modo da \u00abevitare lo scandalo e non mostr\u00f2 alcuna preoccupazione per il bene dei bambini\u00bb. L'arcivescovo Dermot Ryan (1972\u20131984) non avvi\u00f2 indagini nei confronti di diversi sacerdoti accusati di abusi, e ignor\u00f2 un parere psicologico di non mandare un sacerdote all'interno di una parrocchia; quel sacerdote fu poi condannato per violenza su un minore mentre era curato in una parrocchia. Ryan decise di affidare a persone diverse la sua gestione, con l'effetto di avere uno scarso coordinamento tra gli interventi e secondo il rapporto \u00absembra che fosse una politica per far s\u00ec che la conoscenza del problema fosse il pi\u00f9 limitata possibile\u00bb.\nAll'inizio degli anni 2000, mentre lo scandalo degli abusi sessuali su minori da parte di sacerdoti montava all'interno della Chiesa cattolica irlandese, fu rivelato che l'allora arcivescovo McNamara, in carica tra il 1984 e il 1987, aveva richiesto un parere legale sulle responsabilit\u00e0 della Chiesa derivanti da tali abusi, e che, a seguito di tale parere, aveva assicurato l'arcidiocesi per proteggerla finanziariamente; nonostante ci\u00f2, non rivel\u00f2 l'entit\u00e0 degli abusi sessuali alla Garda S\u00edoch\u00e1na (la polizia irlandese). McNamara, inoltre, rimise in servizio un sacerdote che si era confessato colpevole di un abuso su minore e che era sospettato di altri abusi. L'arcivescovo Diarmuid Martin ha dichiarato che:\nCronotassi dei vescovi.\nSi omettono i periodi di sede vacante non superiori ai 2 anni o non storicamente accertati.\nComunit\u00e0 religiose.\nIstituti religiosi maschili.\nAlla fine del 2012 contavano case in diocesi i seguenti istituti religiosi maschili:\nIstituti religiosi femminili.\nAlla fine del 2012 contavano case in diocesi i seguenti istituti religiosi femminili:\nStatistiche.\nL'arcidiocesi nel 2019 su una popolazione di 1.570.149 persone contava 1.093.095 battezzati, corrispondenti al 69,6% del totale."}
{"id": "501140", "revid": "322321", "url": "https://it.wikipedia.org/wiki?curid=501140", "title": "Diocesi di Ragusa di Dalmazia", "text": "La diocesi di Ragusa di Dalmazia () \u00e8 una sede della Chiesa cattolica in Croazia suffraganea dell'arcidiocesi di Spalato-Macarsca. Nel 2019 contava 74.520 battezzati su 80.800 abitanti. \u00c8 retta dal vescovo Roko Glasnovi\u0107.\nTerritorio.\nLa diocesi comprende la porzione meridionale della Dalmazia croata.\nSede vescovile \u00e8 la citt\u00e0 di Ragusa, dove si trova la cattedrale dell'Assunzione di Maria.\nIl territorio si estende su 1.368\u00a0km\u00b2 ed \u00e8 suddiviso in 61 parrocchie.\nStoria.\nSede di Epidauro.\nEpidauro, citt\u00e0 romana chiamata in seguito Ragusa Vecchia, fu ben presto sede di una comunit\u00e0 cristiana, attestata nella vita dell'eremita sant'Ilarione scritta da san Girolamo, dove si racconta che, il santo eremita, per fuggire il mondo e la notoriet\u00e0, si rifugi\u00f2 a Epidauro, che dovette per\u00f2 ben presto abbandonare, perch\u00e9 ricercato dai cristiani locali. Questo racconto sarebbe avvenuto attorno al 360/370, e attesterebbe l'esistenza di una comunit\u00e0 cristiana a Epidauro fin dalla met\u00e0 del IV secolo.\nPi\u00f9 tardiva \u00e8 l'attestazione della sede vescovile di Epidauro. I primi vescovi storicamente documentati sono Fabriciano e Paolo, che presero parte nel 530 e nel 532 ai concili provinciali di Salona, sede metropolitana di cui Epidauro era suffraganea.\nL'epistolario di Gregorio Magno riporta il nome di un altro vescovo di Epidauro, Fiorenzo, che fu deposto dal suo metropolita Natale di Salona nel 592 circa, ma senza rispettare le regole canoniche dell'epoca. Questo fatto fu all'origine di uno scambio epistolare, perch\u00e9 i fedeli di Epidauro, ancora nel 597, reclamavano a gran voce il ritorno di Fiorenzo nella sua diocesi. La mancanza di ulteriori documenti non permette di sapere come la vicenda andasse a finire.\nA partire dai primi anni del VII secolo, la regione fu devastata dalle incursioni delle trib\u00f9 slave. Epidauro fu definitivamente distrutta verso il 639 dagli Avari e gli abitanti, fra cui il vescovo, trovarono scampo nel castello di Lausio, vicino all'odierna Ragusa.\nSede di Ragusa.\nA partire dalla met\u00e0 del VII secolo Ragusa dunque eredit\u00f2 l'organizzazione ecclesiastica che era stata di Epidauro e in alcuni documenti successivi i suoi vescovi portano ancora il titolo \"Epidauritanus\". Nel concilio di Spalato del 926/927 la diocesi di Ragusa \u00e8 sottomessa alla provincia ecclesiastica di Spalato, sede che a sua volta aveva ereditato i diritti metropolitici dalla distrutta Salona.\nSecondo la tradizione, nel corso del X secolo, dopo la distruzione della citt\u00e0 di Doclea, i loro metropoliti si sarebbe trasferiti a Ragusa. Questo fatto port\u00f2 Ragusa a rivendicare per s\u00e9 diritti metropolitici a scapito di Spalato ed anche di Antivari, che a sua volta rivendicava i diritti che erano stati della sede di Doclea. Molto confusa \u00e8 la storia di queste controversie, soprattutto perch\u00e9, per garantirsi le prerogative metropolitane, furono prodotti documenti falsi. Tale, per esempio, \u00e8 ritenuta la bolla di papa Zaccaria del 743, con la quale il pontefice attribu\u00ec all'arcivescovo Andrea di Ragusa il pallio ed elencava al contempo le diocesi dipendenti dalla sua provincia ecclesiastica. Con questa bolla si voleva comprovare l'antichit\u00e0 della sede metropolitana di Ragusa.\nDi certo Ragusa \u00e8 attestata come sede metropolitana nella bolla di papa Benedetto VIII del 27 settembre 1022, con la quale il pontefice inviava il pallio a \"Vitali archiepiscopo sancte Epitabritane sedis\". Discusso \u00e8 il periodo esatto in cui Ragusa fu elevata a metropolia, se con Vitale oppure con Giovanni, verso la fine del X secolo, come riferito da alcune tradizioni.\nAltrettanto incerto e confuso \u00e8 stabilire la provincia ecclesiastica su cui i metropoliti di Ragusa esercitavano la loro giurisdizione. Nella lotta tra Ragusa e Antivari che si protrarr\u00e0 fino a met\u00e0 del XIII secolo, la produzione di false bolle pontificie non rende semplice chiarire la questione. Nelle bolle autentiche dei papi Callisto II (1120) e Innocenzo II (1142) si ripete il medesimo elenco di suffraganee: \"Zachulmie regnum et regnum Servilie Tribunieque regnum civitatem quoque Catharinensem seu Rose atque Buduanensem, Auarorum, Licinatensem atque Scodrensem nec non Drivastensem et Polatensem\".\nNel 1199 Antivari fu nuovamente elevata al rango di arcidiocesi metropolitana. Alla sua provincia ecclesiastica appartenevano diverse diocesi, tra cui Scutari, Pult, Drivasto e Dulcigno appartenute in precedenza a Ragusa. Sembra che alla provincia ecclesiastica appartenesse anche la diocesi di Bosnia, fino al suo trasferimento, alla fine del XII secolo, alla provincia ecclesiastica di Kalocsa. Nel XIII/XIV secolo le suffraganee di Ragusa erano Budua, Risano, Stagno e Curzola, e Trebigne.\nNel 1409 un decreto del Senato di Ragusa stabil\u00ec che da quel momento gli arcivescovi non potessero essere originari della citt\u00e0. Questa legge fu in vigore fino al 1721.\nLudovico Beccadelli, arcivescovo dal 1555 al 1564, prese parte al concilio di Trento; ritornato a Ragusa, introdusse le riforme tridentine, e soprattutto suddivise il territorio diocesano in parrocchie.\nDopo un periodo di 13 anni di sede vacante, il 30 giugno 1828 con la bolla \"Locum Beati Petri\" di papa Leone XII la sede di Ragusa si ampli\u00f2 incorporando il territorio delle soppresse diocesi di Curzola e di Stagno, tuttavia perse il privilegio di sede metropolitana e divenne suffraganea dell'arcidiocesi di Zara.\nIl 27 luglio 1969 \u00e8 stata ristabilita la provincia ecclesiastica di Spalato-Macarsca, di cui Ragusa \u00e8 divenuta suffraganea.\nCronotassi dei vescovi.\nSi omettono i periodi di sede vacante non superiori ai 2 anni o non storicamente accertati.\nStatistiche.\nLa diocesi nel 2019 su una popolazione di 80.800 persone contava 74.520 battezzati, corrispondenti al 92,2% del totale."}
{"id": "501141", "revid": "110157", "url": "https://it.wikipedia.org/wiki?curid=501141", "title": "Arcidiocesi di Dubuque", "text": "Larcidiocesi di Dubuque (in latino: \"Archidioecesis Dubuquensis\") \u00e8 una sede metropolitana della Chiesa cattolica negli Stati Uniti d'America appartenente alla regione ecclesiastica IX (IA, KS, MO, NE). Nel 2019 contava 193.360 battezzati su 1.010.471 abitanti. \u00c8 retta dall'arcivescovo Michael Owen Jackels.\nTerritorio.\nL'arcidiocesi si estende nella parte nord-orientale dell'Iowa, negli Stati Uniti d'America, e comprende 30 contee: Allamakee, Benton, Black Hawk, Bremer, Buchanan, Butler, Cerro Gordo, Chickasaw, Clayton, Delaware, Dubuque, Fayette, Floyd, Franklin, Grundy, Hancock, Hamilton, Hardin, Howard, Jackson, Jones, Linn, Marshall, Mitchell, Story, Tama, Winnebago, Winneshiek, Worth e Wright.\nSede arcivescovile \u00e8 la citt\u00e0 di Dubuque, dove si trova la cattedrale di San Raffaele (\"Saint Raphael\"). A Dyersville sorge la basilica minore di San Francesco Saverio (\"Basilica of St. Francis Xavier\").\nIl territorio si estende su 45.074\u00a0km\u00b2 ed \u00e8 suddiviso in 166 parrocchie.\nProvincia ecclesiastica.\nLa provincia ecclesiastica di Dubuque, istituita nel 1893, comprende le seguenti suffraganee nello stato dell'Iowa:\nStoria.\nPer secoli il Mississippi rappresent\u00f2 il confine naturale prima dei territori coloniali inglesi e poi del nuovo stato americano. Fino agli inizi dell'Ottocento nessun missionario, cattolico o protestante, arriv\u00f2 mai a superare il grande fiume ed inoltrarsi in territori per lo pi\u00f9 inesplorati.\nQuando i coloni bianchi iniziarono ad occupare le terre del futuro Iowa, anche i missionari cattolici iniziarono a fare la loro comparsa. Tra questi, il primo fu il gesuita fiammingo Charles-F\u00e9lix van Quickenborne, che nel 1833 nel villaggio di Dubuque fond\u00f2 la prima parrocchia cattolica, dedicata a San Raffaele. La sua opera a Dubuque e nel resto dello Iowa fu continuata e ampliata dal domenicano italiano Samuele Mazzuchelli, uno dei pi\u00f9 importanti missionari della regione, che fond\u00f2 numerose parrocchie. Nel 1838 per la prima volta alcuni missionari si spinsero fino al Missouri, iniziando l'opera di evangelizzazione degli indiani.\nNell'aprile del 1837 il terzo concilio di Baltimora raccomand\u00f2 a Propaganda Fide la fondazione di nuove diocesi oltre il Mississippi, tra cui quella di Dubuque. Su queste indicazioni, venne eretta la diocesi di Dubuque il 28 luglio 1837 con il breve \"Universi Dominici Gregis\" di papa Gregorio XVI, ricavandone il territorio dalla diocesi di Saint Louis. In origine essa comprendeva tutti i territori tra il Mississippi ed il Missouri negli stati americani dell'Iowa e del Minnesota, fino al confine canadese. Suffraganea dell'arcidiocesi di Baltimora, nel 1847 entr\u00f2 a far parte della provincia ecclesiastica dell'arcidiocesi di Saint Louis.\nPrimo vescovo fu il francese Pierre-Jean-Mathias Loras, che raggiunse la sede nel 1839, accompagnato da un gruppo di preti irlandesi e tedeschi. A Loras si deve l'edificazione della cattedrale della diocesi, di un monastero dei Trappisti e di un importante collegio, il primo del Nord-Ovest americano.\nLo sviluppo dell'opera missionaria nei primi decenni e l'aumento del numero dei cattolici comport\u00f2 la necessit\u00e0 di dividere la diocesi. Cos\u00ec il 19 luglio 1850 venne eretta la diocesi di Saint-Paul (oggi arcidiocesi di Saint Paul e Minneapolis) con giurisdizione sulla parte settentrionale della diocesi di Dubuque, il Territorio del Minnesota. Il 14 giugno 1881 sorse una nuova diocesi, quella di Davenport, che aveva giurisdizione sulla parte meridionale dello Stato dell'Iowa.\nIl 15 giugno 1893 la diocesi di Dubuque \u00e8 stata elevata al rango di arcidiocesi metropolitana, in forza del breve \"Romani Pontifices\" di papa Leone XIII. Il 15 gennaio 1902 ha ceduto la parte orientale del proprio territorio a vantaggio dell'erezione della diocesi di Sioux City.\nJames John Keane \u00e8 stato il primo arcivescovo americano d'origine. Si deve a Henry Patrick Rohlman, con il concorso dei vescovi della sua provincia ecclesiastica, la creazione di un unico seminario provinciale per la formazione dei preti di tutto l'Iowa.\nIl 25 luglio 1960, con la lettera apostolica \"Expedit sane\", papa Giovanni XXIII ha proclamato San Raffaele Arcangelo patrono principale dell'arcidiocesi, e San Giovanni Maria Vianney patrono secondario.\nCronotassi degli arcivescovi.\nSi omettono i periodi di sede vacante non superiori ai 2 anni o non storicamente accertati.\nStatistiche.\nL'arcidiocesi nel 2019 su una popolazione di 1.010.471 persone contava 193.360 battezzati, corrispondenti al 19,1% del totale."}
{"id": "501143", "revid": "124301768", "url": "https://it.wikipedia.org/wiki?curid=501143", "title": "Diocesi di Duque de Caxias", "text": "La diocesi di Duque de Caxias (in latino: \"Dioecesis Caxiensis\") \u00e8 una sede della Chiesa cattolica in Brasile suffraganea dell'arcidiocesi di Rio de Janeiro appartenente alla regione ecclesiastica Leste 1. Nel 2019 contava 1.187.000 battezzati su 1.500.000 abitanti. \u00c8 retta dal vescovo Tarc\u00edsio Nascentes dos Santos.\nTerritorio.\nLa diocesi comprende i comuni di Duque de Caxias e S\u00e3o Jo\u00e3o de Meriti nello Stato brasiliano di Rio de Janeiro.\nSede vescovile \u00e8 la citt\u00e0 di Duque de Caxias, dove si trova la cattedrale di Sant'Antonio.\nIl territorio si estende su 503\u00a0km\u00b2 ed \u00e8 suddiviso in 22 parrocchie.\nStoria.\nLa diocesi \u00e8 stata eretta l'11 ottobre 1980 con la bolla \"Qui divino consilio\" di papa Giovanni Paolo II, ricavandone il territorio dalle diocesi di Nova Igua\u00e7u e di Petr\u00f3polis.\nCronotassi dei vescovi.\nSi omettono i periodi di sede vacante non superiori ai 2 anni o non storicamente accertati.\nStatistiche.\nLa diocesi nel 2019 su una popolazione di 1.500.000 persone contava 1.187.000 battezzati, corrispondenti al 79,1% del totale."}
{"id": "501144", "revid": "110157", "url": "https://it.wikipedia.org/wiki?curid=501144", "title": "Diocesi di Duluth", "text": "La diocesi di Duluth (in latino: \"Dioecesis Duluthensis\") \u00e8 una sede della Chiesa cattolica negli Stati Uniti d'America suffraganea dell'arcidiocesi di Saint Paul e Minneapolis appartenente alla regione ecclesiastica VIII (MN, ND, SD). Nel 2019 contava 47.414 battezzati su 447.896 abitanti. \u00c8 retta dal vescovo Daniel John Felton.\nTerritorio.\nLa diocesi comprende le seguenti contee dello stato statunitense del Minnesota: Aitkin, Carlton, Cass, Cook, Crow Wing, Itasca, Koochiching, Lake, Pine e St. Louis.\nSede vescovile \u00e8 la citt\u00e0 di Duluth, dove si trova la cattedrale di Nostra Signora del Rosario (\"Cathedral of Our Lady of the Rosary\").\nIl territorio si estende su 57.875\u00a0km\u00b2 ed \u00e8 suddiviso in 73 parrocchie.\nStoria.\nLa diocesi \u00e8 stata eretta il 3 ottobre 1889 con il breve \"Ex debito supremi\" di papa Leone XIII, ricavandone il territorio dal vicariato apostolico del Minnesota settentrionale, contestualmente elevato al rango di diocesi con il nome di diocesi di Saint Cloud.\nIl 31 dicembre 1909 ha ceduto una porzione di territorio a vantaggio dell'erezione della diocesi di Crookston.\nIl 1\u00ba settembre 1957 per effetto del decreto \"Templum paroeciale\" della Congregazione Concistoriale la cattedrale \u00e8 stata trasferita dalla chiesa del Sacro Cuore Ges\u00f9 alla chiesa di Nostra Signora del Rosario.\nCronotassi dei vescovi.\nSi omettono i periodi di sede vacante non superiori ai 2 anni o non storicamente accertati.\nStatistiche.\nLa diocesi nel 2019 su una popolazione di 447.896 persone contava 47.414 battezzati, corrispondenti al 10,6% del totale."}
{"id": "501145", "revid": "92723", "url": "https://it.wikipedia.org/wiki?curid=501145", "title": "Diocesi di Dumaguete", "text": "La diocesi di Dumaguete (in latino: \"Dioecesis Dumaguetensis\") \u00e8 una sede della Chiesa cattolica nelle Filippine suffraganea dell'arcidiocesi di Cebu. Nel 2019 contava 1.115.690 battezzati su 1.226.000 abitanti. \u00c8 retta dal vescovo Julito Buhisan Cortes.\nTerritorio.\nLa diocesi comprende le province filippine di Negros Oriental (esclusi i comuni di La Libertad, Guihulngan, Vallehermoso e Canlaon, che appartengono alla diocesi di San Carlos) e di Siquijor.\nSede vescovile \u00e8 la citt\u00e0 di Dumaguete, dove si trova la cattedrale di Santa Caterina d'Alessandria.\nIl territorio si estende su 4.955\u00a0km\u00b2 ed \u00e8 suddiviso in 42 parrocchie.\nStoria.\nLa diocesi \u00e8 stata eretta il 5 aprile 1955 con la bolla \"Sanctissima ea verba\" di papa Pio XII, ricavandone il territorio dalla diocesi di Bacolod.\nIl 30 marzo 1987 ha ceduto una porzione di territorio a vantaggio dell'erezione della diocesi di San Carlos.\nCronotassi dei vescovi.\nSi omettono i periodi di sede vacante non superiori ai 2 anni o non storicamente accertati.\nStatistiche.\nLa diocesi nel 2019 su una popolazione di 1.226.000 persone contava 1.115.690 battezzati, corrispondenti al 91,0% del totale."}
{"id": "501146", "revid": "110157", "url": "https://it.wikipedia.org/wiki?curid=501146", "title": "Diocesi di Dumka", "text": "La diocesi di Dumka (in latino: \"Dioecesis Dumka\u00ebnsis\") \u00e8 una sede della Chiesa cattolica in India suffraganea dell'arcidiocesi di Ranchi. Nel 2019 contava 190.606 battezzati su 4.639.640 abitanti. \u00c8 retta dal vescovo Julius Marandi.\nTerritorio.\nLa diocesi comprende i distretti civili indiani di Dumka, Sahibganj, Pakur, Deoghar (solo la sottodivisione di Madhupur) nello stato del Jharkhand; i distretti di Purnea, Katihar, Araria e Kishanganj nello stato del Bihar; e la sottodivisione di Rampurhat nel distretto di Birbhum nello stato del Bengala Occidentale.\nSede vescovile \u00e8 la citt\u00e0 di Dumka, dove si trova la cattedrale di San Paolo.\nIl territorio \u00e8 suddiviso in 59 parrocchie.\nStoria.\nLa prefettura apostolica di Malda fu eretta il 17 gennaio 1952 con la bolla \"Tam opportunum\" di papa Pio XII, ricavandone il territorio dalla diocesi di Dinajpur.\nL'8 agosto 1962 con la bolla \"Exsultat sancta Mater Ecclesia\" di papa Giovanni XXIII si ampli\u00f2 con porzioni di territorio appartenuti all'arcidiocesi di Calcutta e contestualmente fu elevata al rango di diocesi con il nome attuale. Originariamente era suffraganea della stessa arcidiocesi di Calcutta.\nL'8 giugno 1978 ha ceduto porzioni del suo territorio a vantaggio dell'erezione della diocesi di Raiganj e contestualmente \u00e8 entrata a far parte della provincia ecclesiastica di Ranchi.\nIl 28 giugno 1998 ha ceduto altre porzioni del suo territorio a vantaggio dell'erezione della diocesi di Purnea.\nCronotassi dei vescovi.\nSi omettono i periodi di sede vacante non superiori ai 2 anni o non storicamente accertati.\nStatistiche.\nLa diocesi nel 2019 su una popolazione di 4.639.640 persone contava 190.606 battezzati, corrispondenti al 4,1% del totale."}
{"id": "501147", "revid": "92723", "url": "https://it.wikipedia.org/wiki?curid=501147", "title": "Diocesi di Dundee", "text": "La diocesi di Dundee (in latino: \"Dioecesis Dundeensis\") \u00e8 una sede della Chiesa cattolica in Sudafrica suffraganea dell'arcidiocesi di Durban. Nel 2019 contava 261.000 battezzati su 1.763.150 abitanti. \u00c8 retta dal vescovo Thomas Graham Rose.\nTerritorio.\nLa diocesi comprende le seguenti unit\u00e0 amministrative del Sudafrica: Ermelo, Standerton, Bethal, Piet Retief, Amersfoort, Volksrust, Wakkerstroom in Mpumalangaand Newcastle, Utrecht, Dundee, Klip River e Msinga nel KwaZulu-Natal.\nSede vescovile \u00e8 la citt\u00e0 di Dundee, dove si trova la cattedrale di San Francesco d'Assisi.\nIl territorio \u00e8 suddiviso in 37 parrocchie.\nStoria.\nLa prefettura apostolica di Volksrust fu eretta il 23 giugno 1958 con la bolla \"In similitudinem\" di papa Pio XII, ricavandone il territorio dalla diocesi di Bremersdorp (oggi diocesi di Manzini), dall'arcidiocesi di Durban e dalla diocesi di Lydenburg (oggi diocesi di Witbank). La prefettura apostolica fu affidata alla provincia inglese dell'Ordine dei frati minori.\nIl 19 novembre 1982 in forza della bolla \"Quandoquidem Ecclesia\" di papa Giovanni Paolo II la prefettura apostolica \u00e8 stata elevata al rango di diocesi e ha assunto il nome attuale.\nDal 1985 la diocesi \u00e8 gemellata con la diocesi di Brentwood.\nCronotassi dei vescovi.\nSi omettono i periodi di sede vacante non superiori ai 2 anni o non storicamente accertati.\nStatistiche.\nLa diocesi nel 2019 su una popolazione di 1.763.150 persone contava 261.000 battezzati, corrispondenti al 14,8% del totale."}
{"id": "501148", "revid": "20654", "url": "https://it.wikipedia.org/wiki?curid=501148", "title": "Arcidiocesi di Antiochia", "text": ""}
{"id": "501150", "revid": "110157", "url": "https://it.wikipedia.org/wiki?curid=501150", "title": "Diocesi di Dunedin", "text": "La diocesi di Dunedin (in latino: \"Dioecesis Dunedinensis\") \u00e8 una sede della Chiesa cattolica in Nuova Zelanda suffraganea dell'arcidiocesi di Wellington. Nel 2019 contava 36.400 battezzati su 327.160 abitanti. \u00c8 retta dal vescovo Michael Joseph Dooley.\nTerritorio.\nLa diocesi comprende le regioni di Otago e Southland in Nuova Zelanda.\nSede vescovile \u00e8 la citt\u00e0 di Dunedin, dove si trova la cattedrale di San Giuseppe.\nIl territorio \u00e8 suddiviso in 28 parrocchie.\nStoria.\nLa diocesi \u00e8 stata eretta il 26 novembre 1869 con il breve \"Summi Apostolatus\" di papa Pio IX, ricavandone il territorio dalla diocesi di Wellington (oggi arcidiocesi). Originariamente era immediatamente soggetta alla Santa Sede.\nIl 10 maggio 1887 \u00e8 entrata a far parte della provincia ecclesiastica dell'arcidiocesi di Wellington.\nCronotassi dei vescovi.\nSi omettono i periodi di sede vacante non superiori ai 2 anni o non storicamente accertati.\nStatistiche.\nLa diocesi nel 2019 su una popolazione di 327.160 persone contava 36.400 battezzati, corrispondenti all'11,1% del totale."}
{"id": "501151", "revid": "267975", "url": "https://it.wikipedia.org/wiki?curid=501151", "title": "Diocesi di Dunkeld", "text": "La diocesi di Dunkeld (in latino: \"Dioecesis Dunkeldensis\") \u00e8 una sede della Chiesa cattolica in Scozia suffraganea dell'arcidiocesi di Saint Andrews ed Edimburgo. Nel 2019 contava 64.680 battezzati su 332.146 abitanti. \u00c8 retta dal vescovo Stephen Robson.\nTerritorio.\nLa diocesi comprende le seguente aree della Scozia: per intero le contee di Angus e Perth e Kinross, in parte le contee di Stirling, Clackmannanshire, di Fife, includendo le citt\u00e0 e borghi di Arbroath, Callander, Dunblane, Dundee e Perth.\nSede vescovile \u00e8 la citt\u00e0 di Dundee, dove si trova la cattedrale di Sant'Andrea.\nIl territorio si estende su 8.495\u00a0km\u00b2 ed \u00e8 suddiviso in 44 parrocchie.\nStoria.\nLa regione dei Pitti del sud (Scozia meridionale) fu evangelizzata a partire dagli inizi del V secolo dal missionario celtico san Ninian, la cui opera fu continuata nel secolo successivo da san Columba e dai missionari scoto-irlandesi dell'abbazia di Iona. L'attivit\u00e0 missionaria ed i progressi ottenuti furono messi a dura prova dalle invasioni scandinave sul finire dell'VIII secolo.\nNello stesso periodo Dunkeld fa la sua apparizione nei documenti storici, quando il re dei Pitti Caustant\u00edn mac Fergusa (\u2020820) vi fece erigere un monastero ed una chiesa, che presumibilmente andarono distrutti nell'839 in seguito all'invasione dei Vichinghi che misero a ferro e a fuoco l'intero Fortriu. Dopo la morte di Caustant\u00edn, le guerre per la supremazia trovarono vincitore Cin\u00e1ed Mac Ailp\u00edn che pose la sua sede a Dunkeld. Ricostru\u00ec il monastero e la chiesa, dove fece trasferire da Iona le reliquie di san Columba. Cinque sono gli abati di Fortriu tramandati dalle fonti. Il primo fu Tuathal McArtguso (849-865); gli Annali dell'Ulster lo ricordano come \"\u00abTuathal m. Artgusso prim-epscop Fortrenn &amp; abbas Duin Caillenn\u00bb\", ossia \"Tuathal, figlio di Artgus, primo vescovo di Fortriu e abate di Dunkeld\". \u00c8 l'unico abate ricordato come vescovo; i suoi successori infatti sono menzionati dagli stessi Annali come \"princeps\".\nCon il matrimonio tra la principessa anglosassone Margherita ed il re scozzese Malcolm Canmore verso il 1070, inizi\u00f2 per la Chiesa scozzese un periodo di progressiva riforma che vide il passaggio dalla chiesa di tipo celtico e monastico a quella basata sull'organizzazione diocesana. Fu cos\u00ec introdotto il monachesimo occidentale e, durante il regno di Edgar (1097-1107), fu eretta per la prima volta una parrocchia in Scozia. Il suo successore, Alessandro I (1107-1124), istitu\u00ec le prime due diocesi scozzesi, Dunkeld e Moray, il 20 giugno 1107.\nSuccessivamente Dunkeld cedette porzioni di territorio a vantaggio dell'erezione delle diocesi di Dunblane e di Brechin (met\u00e0 del XII secolo) e di Argyll e delle Isole (inizio XIII secolo).\nRisale al XIII secolo l'inizio della costruzione della cattedrale, che fu consacrata dal vescovo Thomas Lauder nel 1464 e venne ultimata solo all'inizio del XVI secolo. Il primo vescovo ad esservi sepolto \u00e8 stato Galfred de Liberatione nel 1249. Si deve a questo vescovo l'introduzione nella cattedrale del canto gregoriano e della liturgia \"ad instar Ecclesiae Sarum\".\nCon l'istituzione delle sedi metropolitane scozzesi nella seconda met\u00e0 del XV secolo, Dunkeld, che fino a quel momento era immediatamente soggetta alla Santa Sede, fece parte per un certo periodo della sede metropolitana di Glasgow, per poi diventare suffraganea dell'arcidiocesi di Saint Andrews.\nLa diocesi cattolica ebbe termine il 7 agosto 1560, quando il Parlamento scozzese fece propri gli articoli della fede protestante. L'ultimo vescovo cattolico fu Robert Crichton, uno dei tre vescovi che si rifiutarono di aderire alla nuova fede.\nLa diocesi fu ripristinata il 4 marzo 1878 con la bolla \"Ex supremo Apostolatus\" di papa Leone XIII.\nCronotassi dei vescovi.\nSi omettono i periodi di sede vacante non superiori ai 2 anni o non storicamente accertati.\nParrocchie.\nL'elenco seguente riporta le parrocchie della diocesi di Dunkeld:\nIn Dundee:\nCappelle in Dundee:\nParrocchie fuori della citt\u00e0 di Dundee:\nStatistiche.\nLa diocesi nel 2019 su una popolazione di 332.146 persone contava 64.680 battezzati, corrispondenti al 19,5% del totale."}
{"id": "501152", "revid": "92723", "url": "https://it.wikipedia.org/wiki?curid=501152", "title": "Diocesi di Dundo", "text": "La diocesi di Dundo (in latino: \"Dioecesis Dundensis\") \u00e8 una sede della Chiesa cattolica in Angola suffraganea dell'arcidiocesi di Saurimo. Nel 2019 contava 401.000 battezzati su 873.300 abitanti. \u00c8 retta dal vescovo Estanislau Marques Chindekasse, S.V.D.\nTerritorio.\nLa diocesi comprende la provincia di Lunda Nord in Angola.\nSede vescovile \u00e8 la citt\u00e0 di Dundo, dove si trova la cattedrale di Nostra Signora dell'Immacolata Concezione.\nIl territorio \u00e8 suddiviso in 11 parrocchie.\nStoria.\nLa diocesi \u00e8 stata eretta il 9 novembre 2001 con la bolla \"Angoliae evangelizandae\" di papa Giovanni Paolo II, ricavandone il territorio dalla diocesi di Saurimo (oggi arcidiocesi). Originariamente era suffraganea dell'arcidiocesi di Luanda.\nIl 12 aprile 2011 \u00e8 entrata a far parte della provincia ecclesiastica dell'arcidiocesi di Saurimo.\nCronotassi dei vescovi.\nSi omettono i periodi di sede vacante non superiori ai 2 anni o non storicamente accertati.\nStatistiche.\nLa diocesi nel 2019 su una popolazione di 873.300 persone contava 401.000 battezzati, corrispondenti al 45,9% del totale."}
{"id": "501153", "revid": "92723", "url": "https://it.wikipedia.org/wiki?curid=501153", "title": "Arcidiocesi di Durango", "text": "Larcidiocesi di Durango (in latino: \"Archidioecesis Durangensis\") \u00e8 una sede metropolitana della Chiesa cattolica in Messico appartenente alla regione ecclesiastica Vizcaya-Pacifico. Nel 2019 contava 573.904 battezzati su 650.543 abitanti. \u00c8 retta dall'arcivescovo Faustino Armend\u00e1riz Jim\u00e9nez.\nTerritorio.\nL'arcidiocesi comprende 31 comuni messicani, di cui\nSede arcivescovile \u00e8 la citt\u00e0 di Durango, dove si trova la cattedrale di Nostra Signora.\nParrocchie e decanati.\nIl territorio si estende su una superficie di 82.018\u00a0km\u00b2 ed \u00e8 suddiviso in 99 parrocchie, raggruppate in 5 regioni e 13 decanati:\nProvincia ecclesiastica.\nLa provincia ecclesiastica di Durango, eretta nel 1891, comprende le seguenti circoscrizioni ecclesiastiche:\nStoria.\nL'attivit\u00e0 missionaria nel nord-ovest del Messico fu pi\u00f9 tardiva rispetto alla regione centrale del Paese. Qualche tentativo fu intrapreso dai Francescani fin dalla prima met\u00e0 del XVI secolo e dopo la fondazione della citt\u00e0 di Durango venne eretto il monastero che divenne il centro della missione che si estendeva fino alla California. Su istanza del re Filippo III di Spagna, nel concistoro del 28 settembre 1620 fu decisa l'erezione della diocesi di Nueva Vizcaya con sede a Guadiana (oggi Durango), sancita dalla bolla \"Altitudo\" di papa Paolo V dell'11 ottobre successivo, con territorio ricavato da quello della diocesi di Guadalajara. Originariamente era suffraganea dell'arcidiocesi di Citt\u00e0 del Messico.\nIn origine il territorio della nuova diocesi era immenso; comprendeva gli attuali stati messicani di Durango, Sinaloa, Sonora, Chihuahua e California, oltre al Nuovo Messico, e parti di Coahuila e Zacatecas; ma in linea teorica la sua giurisdizione arrivava fino al Mississippi. I vescovi dovevano percorrere migliaia di chilometri per visitare la diocesi, per fondare nuove chiese e per battezzare i numerosi indigeni che si convertivano al cristianesimo. Si deve a Ignacio Diez de la Barrera l'istituzione del seminario diocesano nel 1705; nelle numerose relazioni sulle visite pastorali i vescovi si lamentavano del fatto che i Francescani, a cui era affidato il compito di evangelizzare il nord della diocesi, non imparassero la lingua degli indios.\nIl 7 maggio 1779 e il 23 luglio 1850 la diocesi cedette porzioni del suo territorio a vantaggio dell'erezione rispettivamente della diocesi di Sonora (oggi arcidiocesi di Hermosillo) e del vicariato apostolico del Nuovo Messico (oggi arcidiocesi di Santa Fe).\nNel corso dell'Ottocento i vescovi si opposero con energia e coraggio alle disposizioni anticlericali del nuovo governo messicano tendenti a controllare la Chiesa e a limitarne la libert\u00e0 d'azione. Tra questi si distinse in particolare il vescovo Jos\u00e9 Antonio Laureano de Zubir\u00eda y Escalante.\nNel 1863 la diocesi entr\u00f2 a far parte della provincia ecclesiastica dell'arcidiocesi di Guadalajara, eretta nello stesso anno.\nIl 23 giugno 1891, in forza della bolla \"Illud in primis\" di papa Leone XIII, ha ceduto altre porzioni di territorio a vantaggio dell'erezione delle diocesi di Chihuahua e di Saltillo, e contestualmente \u00e8 stata elevata al rango di arcidiocesi metropolitana. La primitiva provincia ecclesiastica di Durango era costituita dalle diocesi di Chihuahua, Sinaloa e Sonora e dal vicariato apostolico della Bassa California (oggi arcidiocesi di Tijuana). Nel 1896 si tenne il primo concilio provinciale sotto la presidenza dell'arcivescovo Santiago de Zubir\u00eda y Manzanera.\nIl suo successore Francisco de Paula Mendoza y Herrera tent\u00f2 invano di difendere la citt\u00e0 episcopale dalle truppe rivoluzionarie nel 1913: venne dapprima imprigionato, poi esiliato negli Stati Uniti, da dove pot\u00e9 rientrare nel Paese solo nel 1919. Anche il suo successore Jos\u00e9 Mar\u00eda Gonz\u00e1lez Valencia sub\u00ec l'esilio negli Stati Uniti, da dove rientr\u00f2 nel 1929, per la sua netta opposizione alle leggi anticlericali del governo e per la pubblicazione di una dura lettera pastorale che attir\u00f2 su di lui l'attenzione dell'intera Chiesa messicana. In questo periodo di persecuzione per la Chiesa messicana furono diversi i sacerdoti dell'arcidiocesi uccisi.\nNella seconda met\u00e0 del Novecento e all'inizio del nuovo millennio l'arcidiocesi ha ceduto ulteriori porzioni di territorio a vantaggio dell'erezione di diverse circoscrizioni ecclesiastiche: la diocesi di Mazatl\u00e1n il 22 novembre 1958; la prelatura territoriale di Jes\u00fas Mar\u00eda il 13 gennaio 1962; la prelatura territoriale di El Salto il 10 giugno 1968; la diocesi di G\u00f3mez Palacio il 25 novembre 2008.\nCronotassi dei vescovi.\nSi omettono i periodi di sede vacante non superiori ai 2 anni o non storicamente accertati.\nStatistiche.\nL'arcidiocesi nel 2019 su una popolazione di 650.543 persone contava 573.904 battezzati, corrispondenti all'88,2% del totale."}
{"id": "501154", "revid": "110157", "url": "https://it.wikipedia.org/wiki?curid=501154", "title": "Diocesi di Duitama-Sogamoso", "text": "La diocesi di Duitama-Sogamoso (in latino: \"Dioecesis Duitamensis-Sogamosensis\") \u00e8 una sede della Chiesa cattolica in Colombia suffraganea dell'arcidiocesi di Tunja. Nel 2019 contava 301.046 battezzati su 351.196 abitanti. \u00c8 retta dal vescovo Misael Vacca Ram\u00edrez.\nTerritorio.\nLa diocesi comprende 26 comuni del dipartimento colombiano di Boyac\u00e1: Duitama, Tibasosa, Sogamoso, Mongu\u00ed, Mongua, Labranzagrande, Santa Rosa de Viterbo, Floresta, Busbanz\u00e1, Nobsa, T\u00f3paga, Corrales, G\u00e1meza, Cerinza, Beteitiva, Tasco, Socha, Bel\u00e9n, Paz de R\u00edo, Sativasur, Tutaz\u00e1, Sativanorte, Jeric\u00f3, Socot\u00e1, Pisba e Paya (eccetto il distretto di Morcote, che appartiene alla diocesi di Yopal).\nSede vescovile \u00e8 la citt\u00e0 di Duitama, dove si trova la cattedrale di San Lorenzo. A Sogamoso si trova la concattedrale di San Martino. A Mongu\u00ed sorge la basilica minore di Nostra Signora (\"Nuestra Se\u00f1ora de Mongu\u00ed\").\nIl territorio si estende su una superficie di 4.928\u00a0km\u00b2 ed \u00e8 suddiviso in 64 parrocchie, raggruppate in 8 vicariati: San Pablo Ap\u00f3stol, San Juan Maria Vianney, Santiago el Menor, Nuestra Se\u00f1ora de Mongu\u00ed, Nuestra Se\u00f1ora de Tutaza, San Juan Pablo II, San Francisco de As\u00eds, San Francisco Javier.\nStoria.\nLa diocesi di Duitama fu eretta il 7 marzo 1955 con la bolla \"Idem ardens\" di papa Pio XII, ricavandone il territorio dalla diocesi di Tunja (oggi arcidiocesi). Originariamente era suffraganea dell'arcidiocesi di Bogot\u00e0.\nIl 6 agosto 1955, con la lettera apostolica \"Deus miserentissimus\", papa Pio XII proclam\u00f2 la Beata Maria Vergine, venerata con il titolo di Nostra Signora di Mongu\u00ec, patrona principale della diocesi, e San Giuseppe patrono secondario.\nIl 20 giugno 1964 entr\u00f2 a far parte della provincia ecclesiastica dell'arcidiocesi di Tunja.\nIl 24 novembre 1971, in forza del decreto \"Cum urbs\" della Congregazione per i vescovi, la chiesa di San Martino di Sogamoso \u00e8 stata elevata al rango di concattedrale della diocesi.\nIl 9 luglio 1987 ha ceduto una porzione del suo territorio a vantaggio dell'erezione della diocesi di M\u00e1laga-Soat\u00e1.\nIl 4 giugno 1994, in virt\u00f9 del decreto \"Cum Congregatio\" della Congregazione per i vescovi, ha assunto il nome attuale.\nIl 6 febbraio 1996 \u00e8 stato inaugurato il seminario maggiore \"Salvador Mundi\", che tuttavia dur\u00f2 un solo anno. Il 6 febbraio 2006 \u00e8 stato eretto con decreto vescovile un nuovo seminario diocesano.\nIl 29 ottobre 1999 ha ceduto una porzione del suo territorio a vantaggio dell'erezione della diocesi di Yopal.\nCronotassi dei vescovi.\nSi omettono i periodi di sede vacante non superiori ai 2 anni o non storicamente accertati.\nStatistiche.\nLa diocesi nel 2019 su una popolazione di 351.196 persone contava 301.046 battezzati, corrispondenti all'85,7% del totale."}
{"id": "501155", "revid": "267975", "url": "https://it.wikipedia.org/wiki?curid=501155", "title": "Arcidiocesi di Tirana-Durazzo", "text": "Larcidiocesi di Tirana-Durazzo (in latino: \"Archidioecesis Tiranensis-Dyrracena\") \u00e8 una sede metropolitana della Chiesa cattolica in Albania. Nel 2020 contava 125.375 battezzati su 1.247.330 abitanti. \u00c8 retta dall'arcivescovo Arjan Dodaj.\nTerritorio.\nL'arcidiocesi comprende la parte centro-occidentale dell'Albania.\nSede arcivescovile \u00e0 la citt\u00e0 di Tirana, dove si trova la cattedrale di San Paolo. A Durazzo sorge la concattedrale di Santa Lucia.\nIl territorio si estende su 2.263\u00a0km\u00b2 ed \u00e8 suddiviso in 19 parrocchie.\nLa provincia ecclesiastica include la diocesi di Rr\u00ebshen e l'amministrazione apostolica dell'Albania meridionale.\nStoria.\nLa diocesi di Durazzo ha origini antiche. Secondo la tradizione il primo vescovo sarebbe stato san Cesario, uno dei settanta o settantadue discepoli menzionati nel Nuovo Testamento. Sempre secondo la tradizione sant'Astio, successore di san Cesario sulla cattedra di Durazzo, avrebbe subito il martirio sotto l'imperatore Traiano verso l'anno 100.\nIl primo vescovo storicamente accertato \u00e8 Eucario, presente al concilio di Efeso nel 431. Gi\u00e0 a quel tempo Durazzo era sede metropolitana dell'Epiro Nuovo, provincia chiamata anche Illiria Greca. Nella \"Notitia Episcopatuum\" attribuita all'imperatore Leone VI (inizio X secolo), a Durazzo sono assegnate quattro diocesi suffraganee: Stefaniaco, Cunavia, Croia e Elisso.\nNei secoli seguenti la sede di Durazzo fu a lungo contesa fra i Greci, i Bulgari e i Serbi e alla fine prevalsero i Greci e Durazzo fu sottoposta all'autorit\u00e0 patriarcale di Costantinopoli. Nell'XI secolo i vescovi di Durazzo durante lo scisma seguirono Michele Cerulario.\nNel 1209, dopo la conquista crociata di Costantinopoli, fu eretta un'arcidiocesi di rito latino che fu sede metropolitana, che coesisteva con l'antica diocesi di rito greco, che non venne mai soppressa.\nNel 1400 perse il rango di metropolia e divenne una sede immediatamente soggetta, conservando per\u00f2 il titolo arcivescovile. Durante la dominazione ottomana, a partire dal 1501, la successione episcopale fu pi\u00f9 volte interrotta e i vescovi cambiarono localit\u00e0 di residenza, trasferendosi a Corbina nel 1509 e da qui a Canovia. Ancora all'inizio del XX secolo gli arcivescovi di Durazzo risiedevano a Delbenisti.\nNella prima met\u00e0 del XVII secolo e nel 1640 incorpor\u00f2 rispettivamente il territorio delle diocesi di Albania e di Stefaniaco, che furono soppresse.\nIl 10 marzo 1926, in forza del breve \"Quae rei sacrae\" di papa Pio XI, cedette una porzione di territorio, corrispondente all'attuale regione greca dell'Epiro, all'arcidiocesi di Corf\u00f9, Zante e Cefalonia.\nL'11 novembre 1939 cedette una porzione del suo territorio a vantaggio dell'erezione dell'amministrazione apostolica dell'Albania meridionale.\nL'arcidiocesi \u00e8 stata vacante durante il regime di Enver Hoxha; dal 18 aprile 1958 al 1992 fu affidata come amministrazione apostolica a Nikoll\u00eb Troshani.\nIl 23 dicembre 1992 l'arcidiocesi ha ricevuto la denominazione \"Durazzo-Tirana\" e l'organizzazione attuale da papa Giovanni Paolo II.\nIl 7 dicembre 1996 parte del territorio dell'arcidiocesi, insieme a quello appartenente all'abbazia territoriale di Orosh, simultaneamente soppressa, \u00e8 stato assegnato alla neo-eretta diocesi di Rr\u00ebshen.\nIl 25 gennaio 2005 in forza della bolla \"Solet Apostolica Sedes\" di papa Giovanni Paolo II \u00e8 tornata ad essere sede metropolitana, assumendo il nome attuale.\nStatistiche.\nL'arcidiocesi nel 2020 su una popolazione di 1.247.330 persone contava 125.375 battezzati, corrispondenti al 10,1% del totale."}
{"id": "501157", "revid": "767487", "url": "https://it.wikipedia.org/wiki?curid=501157", "title": "Ducato di Albemarle", "text": "Il Ducato di Albemarle fu creato due volte nel \"Peerage of England\" ed entrambe le volte si estinse.\nFu creato anche una terza volta da Giacomo II, mentre era in esilio, e concesso a Henry FitzJames, tuttavia questa non \u00e8 considerata una vera linea dinastica."}
{"id": "501158", "revid": "1982", "url": "https://it.wikipedia.org/wiki?curid=501158", "title": "Tiran\u00eb", "text": ""}
{"id": "501159", "revid": "1982", "url": "https://it.wikipedia.org/wiki?curid=501159", "title": "Durr\u00ebs", "text": ""}
{"id": "501160", "revid": "15756", "url": "https://it.wikipedia.org/wiki?curid=501160", "title": "Chiesa di Santa Maria dei Battilani", "text": "La ex-chiesa di Santa Maria dei Battilani si trova in via Santa Reparata 25r-27r (gi\u00e0 65) a Firenze, con antichi ingressi in via delle Ruote 17 e via San Zanobi 80.\nStoria e descrizione.\nIn questa ampia chiesa, rimaneggiata nel Seicento, aveva sede la corporazione dei Ciompi, cio\u00e8 dei pi\u00f9 umili lavoratori della filiera laniera, che dopo il tumulto del 1378 rinacque nel 1380 come confraternita dei Battilani. Su via delle Ruote si vede una mostra d'accesso, con un portale cinquecentesco dal timpano spezzato affiancato in alto dal pettine e il graticcio, insegna dell'antico mestiere.\nLa chiesa vera e propria si trova invece presso via Santa Reparata 25/27 rosso (il portale col n. 65 \u00e8 stato accecato nei lavori del 2010-2012), su un edificio senza elementi particolari in facciata se non un alto stemma dei Battilani in alto.\nLa chiesa \u00e8 a lunga aula unica, coperta da capriate lignee, ed \u00e8 illuminata da otto finestroni. Una cosa singolare \u00e8 la presenza di numerose porte secondarie, tutte dotate di acquasantiera, da cui si poteva accedere dalle vie adiacenti. Oggi conserva resti di affreschi sei-settecenteschi.\nFederico Fantozzi, nella sua guida del 1842, ricordava come fosse adorna di pregevoli opere d'arte, quali due ritratti di Michele di Lando di Cristofano dell'Altissimo (oggi nei depositi di palazzo Pitti), alcuni dei principi medicei, e una pala dell'\"Assunta tra i santi Giovanni Battista ed Evangelista\", che sostituiva quella di Ridolfo del Ghirlandaio.\nDopo la soppressione della Confraternita (1785) e dell'Universit\u00e0 dei Battilani (1870), la chiesa venne data in uso perpetuo al priore di San Lorenzo per l'insegnamento del catechismo, e fino agli anni trenta del Novecento vi si svolse l'opera assistenziale del \"Pane Quotidiano\", che offriva a chiunque ne facesse richiesta una razione di pane giornaliera da consumarsi sul posto.\nInfine, una delibera delle Regione Toscana del 14 giugno 1983 ha soppresso il fondo di rendita dell'Opera Pia Universit\u00e0 dei Battilani, assegnandone il patrimonio residuo al Comune di Firenze, che nel 2005 la concesse in uso gratuito all'Universit\u00e0 degli Studi di Firenze. Per diversi anni l'edificio \u00e8 oggetto di un cantiere di restauro e di adeguamento funzionale su progetto dell'architetto Giuseppe Cruciani Fabozzi, teso a farne un auditorium per le facolt\u00e0 del centro storico e sede di uffici universitari, conclusi entro il 2014."}
{"id": "501167", "revid": "92723", "url": "https://it.wikipedia.org/wiki?curid=501167", "title": "Diocesi di East Anglia", "text": "La diocesi di East Anglia (in latino: \"Dioecesis Angliae Orientalis\") \u00e8 una sede della Chiesa cattolica in Inghilterra suffraganea dell'arcidiocesi di Westminster. Nel 2019 contava 108.000 battezzati su 2.487.200 abitanti. \u00c8 retta dal vescovo Alan Stephen Hopes.\nTerritorio.\nLa diocesi comprende le contee inglesi di Cambridge, Norfolk, e Suffolk e l'Autorit\u00e0 Unitaria di Peterborough.\nSede vescovile \u00e8 la citt\u00e0 di Norwich, dove si trova la cattedrale di San Giovanni Battista.\nIl territorio si estende su 12.559\u00a0km\u00b2 ed \u00e8 suddiviso in 51 parrocchie.\nStoria.\nLa diocesi \u00e8 stata eretta il 13 marzo 1976 con la bolla \"Quod Oecumenicum\" di papa Paolo VI, ricavandone il territorio dalla diocesi di Northampton.\nCronotassi dei vescovi.\nSi omettono i periodi di sede vacante non superiori ai 2 anni o non storicamente accertati.\nStatistiche.\nLa diocesi nel 2019 su una popolazione di 2.487.200 persone contava 108.000 battezzati, corrispondenti al 4,3% del totale."}
{"id": "501168", "revid": "1123126", "url": "https://it.wikipedia.org/wiki?curid=501168", "title": "Arcieparchia di Ernakulam-Angamaly", "text": "Larcieparchia di Ernakulam-Angamaly (in latino: \"Archieparchia Ernakulamensis-Angamaliensis\") \u00e8 una sede metropolitana della Chiesa cattolica siro-malabarese in India. Nel 2019 contava 640.120 battezzati su 4.880.300 abitanti. \u00c8 retta dall'arcivescovo maggiore cardinale George Alencherry.\nTerritorio.\nL'arcieparchia comprende i taluks di Cherthala, Kanayannoor, Kunnathunad, Mukundapuram e Vaikom sparsi nei distretti di Alappuzha, Kottayam, Thrissur e Ernakulam nel Kerala.\nSede arcieparchiale e arcivescovile maggiore \u00e8 la citt\u00e0 di Ernakulam, compresa nella municipalit\u00e0 di Kochi, dove si trova la cattedrale di Santa Maria. Ad Angamaly sorgono la concattedrale di Sant'Ormisda e la basilica minore di San Giorgio.\nIl territorio si estende su 1.500\u00a0km\u00b2 ed \u00e8 suddiviso in 214 parrocchie, raggruppate in 16 vicariati foranei.\nProvincia ecclesiastica.\nLa provincia ecclesiastica di Ernakulam-Angamaly, istituita nel 1923, comprende le seguenti suffraganee:\nStoria.\nIl vicariato apostolico di Ernakulam fu eretto il 28 luglio 1896 con il breve \"Quae rei sacrae\" di papa Leone XIII, ricavandone il territorio dai vicariati apostolici di Kottayam (contestualmente soppresso) e di Trichur (oggi arcieparchia).\nIl 29 agosto 1911 cedette al nuovo vicariato apostolico di Kottayam (oggi arcieparchia) la giurisdizione sulle parrocchie della comunit\u00e0 Knanaya (i cui membri sono chiamati anche \"Sudisti\").\nIl 21 dicembre 1923 il vicariato apostolico fu elevato ad arcieparchia metropolitana con la bolla \"Romani Pontifices\" di papa Pio XI.\nIl 29 luglio 1956 cedette una porzione del suo territorio a vantaggio dell'erezione dell'eparchia di Kothamangalam.\nIl 16 dicembre 1992, con la bolla \"Quae maiori\" di papa Giovanni Paolo II, la Chiesa cattolica siro-malabarese \u00e8 stata elevata al rango di Chiesa arcivescovile maggiore; contestualmente l'arcieparchia ha assunto il nome attuale ed \u00e8 diventata l'arcidiocesi propria dell'arcieparca maggiore.\nCronotassi dei vescovi.\nSi omettono i periodi di sede vacante non superiori ai 2 anni o non storicamente accertati.\nStatistiche.\nL'arcieparchia nel 2019 su una popolazione di 4.880.300 persone contava 640.120 battezzati, corrispondenti al 13,1% del totale."}
{"id": "501170", "revid": "92723", "url": "https://it.wikipedia.org/wiki?curid=501170", "title": "Diocesi di Ebebiy\u00edn", "text": "La diocesi di Ebebiy\u00edn (in latino: \"Dioecesis Ebebiyinensis\") \u00e8 una sede della Chiesa cattolica in Guinea Equatoriale suffraganea dell'arcidiocesi di Malabo. Nel 2019 contava 245.600 battezzati su 263.000 abitanti. \u00c8 retta dal vescovo Miguel Angel Nguema Bee, S.D.B.\nTerritorio.\nLa diocesi si trova nella parte nord-orientale della Guinea Equatoriale continentale e comprende la provincia di Kie Ntem.\nSede vescovile \u00e8 la citt\u00e0 di Ebebiy\u00edn.\nIl territorio si estende su 3.943\u00a0km\u00b2 ed \u00e8 suddiviso in 14 parrocchie.\nStoria.\nLa diocesi \u00e8 stata eretta il 15 ottobre 1982 con la bolla \"Quem ad modum\" di papa Giovanni Paolo II, ricavandone il territorio dalla diocesi di Bata.\nIl 23 dicembre 1983, con la lettera apostolica \"Qui superiore\", papa Giovanni Paolo II ha confermato la Beata Maria Vergine, venerata con il titolo di \"Santa Maria de Bego\u00f1a, Madre de Cristo\", patrona principale della diocesi.\nIl 1\u00ba aprile 2017 ha ceduto una porzione del suo territorio a vantaggio dell'erezione della diocesi di Mongomo.\nCronotassi dei vescovi.\nSi omettono i periodi di sede vacante non superiori ai 2 anni o non storicamente accertati.\nStatistiche.\nLa diocesi nel 2019 su una popolazione di 263.000 persone contava 245.600 battezzati, corrispondenti al 93,4% del totale."}
{"id": "501171", "revid": "92723", "url": "https://it.wikipedia.org/wiki?curid=501171", "title": "Diocesi di Ebolowa", "text": "La diocesi di Ebolowa (in latino: \"Dioecesis Ebolouana\") \u00e8 una sede della Chiesa cattolica in Camerun suffraganea dell'arcidiocesi di Yaound\u00e9. Nel 2019 contava 120.350 battezzati su 251.800 abitanti. \u00c8 retta dal vescovo Philippe Alain Mbarga.\nTerritorio.\nLa diocesi comprende il dipartimento di Mvila, nella regione del Sud in Camerun.\nSede vescovile \u00e8 la citt\u00e0 di Ebolowa, dove si trova la cattedrale dei Santi Anna e Gioacchino.\nIl territorio \u00e8 suddiviso in 46 parrocchie.\nStoria.\nLa diocesi di Ebolowa-Kribi fu eretta il 20 maggio 1991 con la bolla \"Permagno gaudio\" di papa Giovanni Paolo II, ricavandone il territorio dalla diocesi di Sangm\u00e9lima e dall'arcidiocesi di Douala.\nIl 19 giugno 2008 in forza della bolla \"Cum ad aeternam\" di papa Benedetto XVI la diocesi si \u00e8 divisa, dando origine alla presente diocesi di Ebolowa e alla diocesi di Kribi.\nCronotassi dei vescovi.\nSi omettono i periodi di sede vacante non superiori ai 2 anni o non storicamente accertati.\nStatistiche.\nLa diocesi nel 2019 su una popolazione di 251.800 persone contava 120.350 battezzati, corrispondenti al 47,8% del totale."}
{"id": "501172", "revid": "322321", "url": "https://it.wikipedia.org/wiki?curid=501172", "title": "Diocesi di Ecatepec", "text": "La diocesi di Ecatepec (in latino: \"Dioecesis Ecatepecensis\") \u00e8 una sede della Chiesa cattolica in Messico suffraganea dell'arcidiocesi di Tlalnepantla appartenente alla regione ecclesiastica Metro-Circundante. Nel 2019 contava 1.455.300 battezzati su 1.688.900 abitanti. \u00c8 retta dal vescovo \u00d3scar Roberto Dom\u00ednguez Couttolenc, M.G.\nTerritorio.\nLa diocesi comprende il comune di Ecatepec e la parte orientale del comune di Tlalnepantla, nello stato di Messico, parte dell'omonima repubblica federale.\nSede vescovile \u00e8 la citt\u00e0 di Ecatepec, dove si trova la cattedrale del Sacro Cuore di Ges\u00f9.\nIl territorio \u00e8 suddiviso in 100 parrocchie. La diocesi comprende una zona densamente popolata alla periferia di Citt\u00e0 del Messico, con una popolazione generalmente povera e con sacche di povert\u00e0 estrema.\nStoria.\nLa diocesi \u00e8 stata eretta il 28 giugno 1995 con la bolla \"Ad curam pastoralem\" di papa Giovanni Paolo II, ricavandone il territorio dalla diocesi di Texcoco e dall'arcidiocesi di Tlalnepantla.\nCronotassi dei vescovi.\nSi omettono i periodi di sede vacante non superiori ai 2 anni o non storicamente accertati.\nStatistiche.\nLa diocesi nel 2019 su una popolazione di 1.688.900 persone contava 1.455.300 battezzati, corrispondenti all'86,2% del totale."}
{"id": "501173", "revid": "1123126", "url": "https://it.wikipedia.org/wiki?curid=501173", "title": "Diocesi di Ed\u00e9a", "text": "La diocesi di Ed\u00e9a (in latino: \"Dioecesis Edeana\") \u00e8 una sede della Chiesa cattolica in Camerun suffraganea dell'arcidiocesi di Douala. Nel 2019 contava 194.115 battezzati su 300.000 abitanti. \u00c8 retta dal vescovo Jean-Bosco Ntep.\nTerritorio.\nLa diocesi comprende i dipartimenti di Nkam e Sanaga-Maritime della regione del Litorale in Camerun.\nSede vescovile \u00e8 la citt\u00e0 di \u00c9d\u00e9a, dove si trova la cattedrale del Sacro Cuore.\nIl territorio \u00e8 suddiviso in 39 parrocchie.\nStoria.\nLa diocesi \u00e8 stata eretta il 22 marzo 1993 con la bolla \"Quo aptius consuleretur\" di papa Giovanni Paolo II, ricavandone il territorio dall'arcidiocesi di Douala.\nCronotassi dei vescovi.\nSi omettono i periodi di sede vacante non superiori ai 2 anni o non storicamente accertati.\nStatistiche.\nLa diocesi nel 2019 su una popolazione di 300.000 persone contava 194.115 battezzati, corrispondenti al 64,7% del totale."}
{"id": "501174", "revid": "92723", "url": "https://it.wikipedia.org/wiki?curid=501174", "title": "Arcidiocesi di Edmonton", "text": "Larcidiocesi di Edmonton (in latino: \"Archidioecesis Edmontonensis\") \u00e8 una sede metropolitana della Chiesa cattolica in Canada appartenente alla regione ecclesiastica West (Ouest). Nel 2019 contava 428.228 battezzati su 1.861.860 abitanti. \u00c8 retta dall'arcivescovo Richard William Smith.\nTerritorio.\nL'arcidiocesi comprende essenzialmente la parte centrale della provincia canadese dell'Alberta e ha 123 parrocchie. Il territorio si estende su 81.151\u00a0km\u00b2 e include Lloydminster ad est, Mearns a nord, Jasper ad ovest e Didsbury a sud.\nSede arcivescovile \u00e8 la citt\u00e0 di Edmonton, dove si trova la cattedrale di San Giuseppe.\nLa provincia ecclesiastica di Edmonton comprende le seguenti diocesi suffraganee:\nStoria.\nL'attuale arcidiocesi trae la sua origine agli inizi del XIX secolo, quando quello che \u00e8 oggi il Canada occidentale era un vasto territorio controllato dalla \"Hudson\u2019s Bay Company\". Molti dei dipendenti della compagnia erano franco-canadesi di fede cattolica; alcuni indiani e soprattutto i meticci si erano convertiti al cattolicesimo. Nel 1838 due sacerdoti, in viaggio verso la \"West Coast\" si fermarono a Edmonton e vi celebrarono la prima messa, cogliendo l'occasione per amministrare dei battesimi e consacrare dei matrimoni cristiani.\nAgli inizi degli anni quaranta del secolo il vescovo di Saint-Boniface Joseph Norbert Provencher inizi\u00f2 ad interessarsi di questa parte della sua immensa diocesi. Nel 1843 fond\u00f2 la prima missione cattolica dell'Alberta a Lac Sainte Anne, dove trovarono soggiorno diversi missionari, tra cui i missionari oblati di Maria Immacolata. Uno di questi, padre Albert Lacombe, fond\u00f2 nei pressi di Edmonton una missione che prese il nome di Saint Albert. Nel 1868 i Superiori maggiori dei missionari Oblati decisero la fondazione del vicariato delle missioni del Canada occidentale e Vital-Justin Grandin divenne il superiore religioso dell'immenso territorio di missione che da Saint-Boniface raggiungeva le coste del Pacifico e del mar Glaciale Artico.\nTre anni dopo, il 22 settembre 1871, papa Pio IX eresse la diocesi di Saint Albert in forza del breve \"Ecclesiae universae\", con territorio ricavato da quello dalla diocesi di Saint-Boniface. Primo vescovo fu l'oblato Vital-Justin Grandin, alla cui congregazione religiosa fu affidata la nuova diocesi.\nLa costruzione della linea ferroviaria (1881-84) che collegava le regioni atlantiche con quelle occidentali contribu\u00ec all'arrivo di molti immigrati, tra i quali anche cattolici che aumentarono il numero dei fedeli della diocesi, che fino a quel momento si limitava per lo pi\u00f9 all'elemento indigeno. Alla morte di Vital-Justin Grandin nel 1902 la diocesi di Saint Albert contava circa 18.000 fedeli, 30 parrocchie, con una quarantina di preti religiosi degli Oblati di Maria Immacolata e una decina di preti secolari.\nNel 1889 fu ceduta l'amministrazione sui territori del Saskatchewan ai vescovi di Saint-Boniface, pur rimanendo il territorio parte della diocesi di Saint Albert. Su questi territori fu eretto, il 20 gennaio 1891, il vicariato apostolico del Saskatchewan (oggi diocesi di Prince Albert).\nIl 30 novembre 1912 cedette ancora una parte del suo territorio a vantaggio dell'erezione della diocesi di Calgary; contestualmente la sede episcopale fu trasferita da Saint Albert a Edmonton ed elevata al rango di arcidiocesi metropolitana con il nome attuale.\nDurante l'episcopato di Henry Joseph O'Leary fu fondato il giornale della diocesi nel 1921 e venne istituito il seminario nel 1927, nei locali che un tempo erano serviti come istituto teologico degli Oblati di Maria Immacolata. Nel 1957 l'arcivescovo John Hugh MacDonald inaugur\u00f2 i locali del nuovo seminario. Infine il terzo seminario \u00e8 stato aperto nel 1997.\nIl 17 luglio 1948 l'arcidiocesi ha ceduto la parte settentrionale del proprio territorio a vantaggio dell'erezione della diocesi di Saint Paul in Alberta.\nCalgary e Saint Paul in Alberta costituiscono oggi le diocesi della provincia ecclesiastica di Edmonton.\nCronotassi dei vescovi.\nSi omettono i periodi di sede vacante non superiori ai 2 anni o non storicamente accertati.\nStatistiche.\nL'arcidiocesi nel 2019 su una popolazione di 1.861.860 persone contava 428.228 battezzati, corrispondenti al 23,0% del totale."}
{"id": "501176", "revid": "92723", "url": "https://it.wikipedia.org/wiki?curid=501176", "title": "Diocesi di Edmundston", "text": "La diocesi di Edmundston (in latino: \"Dioecesis Edmundstonensis\") \u00e8 una sede della Chiesa cattolica in Canada suffraganea dell'arcidiocesi di Moncton appartenente alla regione ecclesiastica Atlantic (Atlantique). Nel 2019 contava 43.404 battezzati su 44.849 abitanti. \u00c8 retta dal vescovo Claude Champagne, O.M.I.\nTerritorio.\nLa diocesi comprende le contee di Madawaska e Victoria e la parte occidentale di quella di Restigouche nella provincia del Nuovo Brunswick in Canada.\nSede vescovile \u00e8 la citt\u00e0 di Edmundston, dove si trova la cattedrale dell'Immacolata Concezione.\nIl territorio \u00e8 suddiviso in 32 parrocchie, raggruppate in 5 zone pastorali: Alto Madawaska (6 parrocchie), Edmundston (7 parrocchie), Grand-Sault (7 parrocchie), Sud Victoria (8 parrocchie) e Restigouche (4 parrocchie).\nStoria.\nLa regione di Madawaska fu raggiunta per la prima volta dai missionari nel XVIII secolo in occasione di una forte immigrazione dalle terre del fiume San Lorenzo. Il 12 settembre 1792 il vescovo di Qu\u00e9bec Jean Fran\u00e7ois Hubert eresse in questi territori la prima parrocchia dedicata a San Basilio; nel luglio del 1794 arriv\u00f2 il primo prete residente. Altri vescovi di Qu\u00e9bec si recarono in questa parte della loro diocesi, tra cui, nel 1803, Pierre Denaut, che amministr\u00f2 per la prima volta il sacramento della confermazione.\nA partire dal 1829 la provincia del Nuovo Brunswick ebbe una propria gerarchia ecclesiastica separata da quella del Qu\u00e9bec. I territori del nord-ovest della provincia non ebbero mai una popolazione numerosa e l'evangelizzazione era indirizzata soprattutto verso canadesi immigrati, ma anche verso gli indiani autoctoni.\nIl 16 dicembre 1944, con la bolla \"Ad animarum bonum\", papa Pio XII decise di erigere la diocesi di Edmundston, con territorio ricavato da quello della diocesi di Bathurst.\nCronotassi dei vescovi.\nSi omettono i periodi di sede vacante non superiori ai 2 anni o non storicamente accertati.\nStatistiche.\nLa diocesi nel 2019 su una popolazione di 44.849 persone contava 43.404 battezzati, corrispondenti al 96,8% del totale."}
{"id": "501177", "revid": "287204", "url": "https://it.wikipedia.org/wiki?curid=501177", "title": "Arcidiocesi di Eger", "text": "Larcidiocesi di Eger, o in italiano arcidiocesi di Agria (in latino: \"Archidioecesis Agriensis\"), \u00e8 una sede metropolitana della Chiesa cattolica in Ungheria. Nel 2019 contava 686.070 battezzati su 1.252.820 abitanti. \u00c8 retta dall'arcivescovo Csaba Terny\u00e1k.\nTerritorio.\nLa diocesi comprende per intero la provincia di Borsod-Aba\u00faj-Zempl\u00e9n, la quasi totalit\u00e0 della provincia di Heves e la parte centro-settentrionale della provincia di J\u00e1sz-Nagykun-Szolnok.\nSede arcivescovile \u00e8 la citt\u00e0 di Eger, dove si trova la cattedrale di San Giovanni apostolo ed evangelista (\"Szent J\u00e1nos apostol \u00e9s evang\u00e9lista\"). A S\u00e1rospatak si trova la basilica minore di San Giovanni Battista.\nIl territorio si estende su 11.500\u00a0km\u00b2 ed \u00e8 suddiviso in 310 parrocchie.\nLa provincia ecclesiastica di Eger, istituita nel 1804, comprende due suffraganee, le diocesi di Debrecen-Ny\u00edregyh\u00e1za e di V\u00e1c.\nStoria.\nLa diocesi fu eretta nel 1004, dopo la conversione degli ungheresi al cristianesimo, e fu sottoposta alla metropolia di Strigonio. L'opera di evangelizzazione continu\u00f2 nei decenni successivi con l'annuncio del vangelo ai popoli ancora pagani dei Cumani e dei Peceneghi, che si erano installati nel vasto territorio della diocesi. L'opera di costruzione delle strutture diocesane fu messa a dura prova dall'invasione dei Mongoli nel 1241-42; tutto venne distrutto, compresa l'antica cattedrale, che era stata costruita presso il castello di Eger e dedicata a san Giovanni apostolo ed evangelista.\nUn altro momento di difficolt\u00e0 fu vissuto dalla diocesi nella prima parte del XV secolo, quando il nord dell'Ungheria sub\u00ec le incursioni degli Ussiti cechi; la citt\u00e0 episcopale fu incendiata nel 1442 e la maggior parte della sua popolazione massacrata. Un altro incendio devastante colp\u00ec Eger nel 1544.\nUno dei vescovi pi\u00f9 celebri fu Ippolito d'Este che, eletto fanciullo arcivescovo di Strigonio, prefer\u00ec optare per un trasferimento alla diocesi di Eger che non comportava l'obbligo di residenza, per poter tornare in Italia. Successivamente il cardinale Ippolito, per non perdere le rendite della sua diocesi ungherese, si decise a trasferirsi a Eger con tutta la sua piccola corte, ma Ludovico Ariosto si rifiut\u00f2 di seguire il suo signore.\nNel 1566, in seguito alla conquista dei Turchi, la sede vescovile e il capitolo furono trasferiti a Ko\u0161ice, dove fungeva da cattedrale la chiesa di Sant'Elisabetta. Inizia in questo momento un periodo di decadenza del cattolicesimo e una grave crisi per la diocesi, causata anche delle numerose guerre combattute sul suo territorio, cosa che favor\u00ec l'introduzione del protestantesimo. Nei periodi in cui il protestantesimo era a Ko\u0161ice la confessione dominante, la cattedrale fu traslata nella chiesa di Sant'Antonio di Padova. Solo con il XVII secolo inizia l'opera di restaurazione del cattolicesimo, grazie soprattutto all'opera del vescovo Imre L\u00f3sy (1633-1637), che convoc\u00f2 un sinodo diocesano nel 1635; durante l'episcopato di Gy\u00f6rgy Jakosics (1645-1648) si ebbe l'unione con i ruteni presenti nel territorio diocesano; il vescovo Benedek Kisdy (1652-1660) istitu\u00ec un'universit\u00e0 a Ko\u0161ice con le facolt\u00e0 di filosofia e teologia, che funzionava anche come seminario diocesano.\nFino all'edizione del Messale post-tridentino di San Pio V era in uso il rito proprio dell'arcidiocesi di Strigonio, il cui Messale, che trae origine da un Sacramentario della fine del XII secolo, fu stampato nel 1484. Le rubriche liturgiche erano raccolte nell\"Ordinarius Strigoniensis\" che ebbe otto edizioni fra il 1493 e il 1520. Gli stessi libri liturgici erano utilizzati anche nelle diocesi suffraganee. Dopo il Concilio di Trento, il Messale strigoniense rimase in uso fino al sinodo del 1629, in cui fu votato all'unanimit\u00e0 l'accoglimento del Messale Romano di Pio V, con l'aggiunta per\u00f2 delle feste dei santi del Regno d'Ungheria, due delle quali furono inserite anche nel calendario romano generale: santo Stefano d'Ungheria e sant'Adalberto. L'arcidiocesi di Eger, adotter\u00e0 il \"Rituale Agriense\", stampato per la prima volta a Ko\u0161ice nel 1666 e sostanzialmente simile al \"Rituale Strigoniense\" del 1625. Alcune differenziazioni saranno introdotte con l'edizione del 1702. L'ultima edizione fu stampata nel 1898.\nNel 1687 Eger fu riconquistata e nel 1695 ridivenne sede vescovile e fu ripristinato il culto cattolico nelle chiese che erano state trasformate in moschee. Nel 1705 per ovviare ad una grave scarsit\u00e0 di sacerdoti fu istituito il seminario di Eger. L'opera di ricostruzione morale e religiosa della diocesi continu\u00f2 per tutto il Settecento.\nIl 9 agosto 1804 la diocesi fu elevata al rango di arcidiocesi metropolitana con la bolla \"Super universas\" di papa Pio VII. Contestualmente il suo vasto territorio fu suddiviso con la creazione di due nuove diocesi, Ko\u0161ice e Satu Mare, che divennero suffraganee di Eger assieme alle gi\u00e0 esistenti diocesi di Ro\u017e\u0148ava e di Spi\u0161.\nSecondo gli annuari cattolici, dell'inizio del '900 nell'arcidiocesi c'erano 633.804 cattolici latini; 81.217 cattolici di rito bizantino (prima denominata Chiesa uniate), e 503.407 altri cristiani parte greco-ortodossi, parte protestanti delle diverse denominazioni. La comunit\u00e0 ebraica era fiorente. Le parrocchie erano 200, con 342 membri del clero secolare e 51 religiosi. La lingua volgare usata vede a fianco dell'ungherese predominante, anche il tedesco, il croato, lo slovacco ed anche l'armeno.\nDurante il periodo comunista (1949-1989), furono limitate le libert\u00e0 religiose, confiscati i beni ecclesiastici (ad eccezione delle chiese), chiuse le scuole cattoliche, soppressi gli ordini religiosi: \u00e8 il difficile e duro periodo della \"Chiesa del silenzio\".\nNel 1982 furono annessi alla diocesi i territori delle amministrazioni apostoliche per le porzioni ungheresi delle diocesi di Ro\u017e\u0148ava, di Ko\u0161ice e di Satu Mare, che erano state erette il 2 settembre 1937.\nIl 31 maggio 1993 l'arcidiocesi ha ceduto una porzione del suo territorio a vantaggio dell'erezione della diocesi di Debrecen-Ny\u00edregyh\u00e1za e altre porzioni di territorio furono cedute alle diocesi di V\u00e1c e di Seghedino-Csan\u00e1d, assumendo cos\u00ec l'attuale fisionomia territoriale. Contestualmente all'arcidiocesi di Eger, che dal 1937 era rimasta priva di suffraganee rimaste oltreconfine in Cecoslovacchia e Romania, furono assoggettate le diocesi di Debrecen-Ny\u00edregyh\u00e1za e di V\u00e1c.\nCronotassi dei vescovi.\nSi omettono i periodi di sede vacante non superiori ai 2 anni o non storicamente accertati.\nStatistiche.\nL'arcidiocesi nel 2019 su una popolazione di 1.252.820 persone contava 686.070 battezzati, corrispondenti al 54,8% del totale."}
{"id": "501178", "revid": "110157", "url": "https://it.wikipedia.org/wiki?curid=501178", "title": "Diocesi di Eisenstadt", "text": "La diocesi di Eisenstadt (in latino: \"Dioecesis Sideropolitana\") \u00e8 una sede della Chiesa cattolica in Austria suffraganea dell'arcidiocesi di Vienna. Nel 2019 contava 191.164 battezzati su 289.535 abitanti. \u00c8 retta dal vescovo \u00c4gidius Zsifkovics.\nTerritorio.\nLa diocesi comprende lo stato federato austriaco del Burgenland.\nSede vescovile \u00e8 la citt\u00e0 di Eisenstadt, dove si trova la cattedrale dei Santi Martino e Ruperto.\nIl territorio \u00e8 suddiviso in 171 parrocchie.\nStoria.\nL'amministrazione apostolica del Burgenland fu eretta il 18 maggio 1922, per provvedere ai territori delle diocesi ungheresi di Gy\u00f5r e di Szombathely che, dopo i trattati di pace seguenti la fine della prima guerra mondiale, si trovavano in territorio austriaco.\nFino al 1949 \u00e8 stata amministrata dagli arcivescovi di Vienna.\nIl 15 agosto 1960 in virt\u00f9 della bolla \"Magna quae ecclesiasticae\" di papa Giovanni XXIII l'amministrazione apostolica \u00e8 stata elevata al rango di diocesi e ha assunto il nome attuale.\nIl 1\u00ba maggio 1963 fu istituito il capitolo della cattedrale con la bolla \"Solet Catholica\" dello stesso papa Giovanni XXIII.\nCronotassi dei vescovi.\nSi omettono i periodi di sede vacante non superiori ai 2 anni o non storicamente accertati.\nStatistiche.\nLa diocesi nel 2019 su una popolazione di 289.535 persone contava 191.164 battezzati, corrispondenti al 66,0% del totale."}
{"id": "501179", "revid": "92723", "url": "https://it.wikipedia.org/wiki?curid=501179", "title": "Diocesi di Ekiti", "text": "La diocesi di Ekiti (in latino: \"Dioecesis Ekitiensis\") \u00e8 una sede della Chiesa cattolica in Nigeria suffraganea dell'arcidiocesi di Ibadan. Nel 2019 contava 421.670 battezzati su 3.224.660 abitanti. \u00c8 retta dal vescovo Felix Femi Ajakaye.\nTerritorio.\nLa diocesi comprende per intero lo Stato nigeriano di Ekiti e in minima parte quello di Kwara.\nSede vescovile \u00e8 la citt\u00e0 di Ado-Ekiti, dove si trova la cattedrale di San Patrizio.\nIl territorio \u00e8 suddiviso in 63 parrocchie.\nStoria.\nLa diocesi di Ado-Ekiti fu eretta il 30 luglio 1972 con la bolla \"Divinum mandatum\" di papa Paolo VI, ricavandone il territorio dalla diocesi di Ondo. Originariamente era suffraganea dell'arcidiocesi di Lagos.\nL'11 dicembre dello stesso anno ha assunto il nome attuale di diocesi di Ekiti.\nIl 26 marzo 1994 \u00e8 entrata a far parte della provincia ecclesiastica dell'arcidiocesi di Ibadan.\nCronotassi dei vescovi.\nSi omettono i periodi di sede vacante non superiori ai 2 anni o non storicamente accertati.\nStatistiche.\nLa diocesi nel 2019 su una popolazione di 3.224.660 persone contava 421.670 battezzati, corrispondenti al 13,1% del totale."}
{"id": "501181", "revid": "92723", "url": "https://it.wikipedia.org/wiki?curid=501181", "title": "Diocesi di El Alto", "text": "La diocesi di El Alto (in latino: \"Dioecesis Altana\") \u00e8 una sede della Chiesa cattolica in Bolivia suffraganea dell'arcidiocesi di La Paz. Nel 2019 contava 959.800 battezzati su 1.495.440 abitanti. \u00c8 retta dal vescovo Giovani Edgar Arana.\nTerritorio.\nLa diocesi comprende le seguenti province del dipartimento boliviano di La Paz: Mu\u00f1ecas, Eliodoro Camacho, Manco Kapac, Omasuyos, Los Andes e Ingavi, nonch\u00e9 la parte della provincia di Pedro Domingo Murillo che si trova nell'altopiano boliviano, cio\u00e8 la citt\u00e0 di El Alto, la comunit\u00e0 di Zongo e parte della comunit\u00e0 di Achocalla.\nSede vescovile \u00e8 la citt\u00e0 di El Alto, dove si trova la cattedrale di Nostra Signora della Candelora.\nIl territorio \u00e8 suddiviso in 58 parrocchie.\nStoria.\nLa diocesi \u00e8 stata eretta il 25 giugno 1994 con la bolla \"Spirituali Christifidelium\" di papa Giovanni Paolo II, ricavandone il territorio dall'arcidiocesi di La Paz.\nCronotassi dei vescovi.\nSi omettono i periodi di sede vacante non superiori ai 2 anni o non storicamente accertati.\nStatistiche.\nLa diocesi nel 2019 su una popolazione di 1.495.440 persone contava 959.800 battezzati, corrispondenti al 64,2% del totale."}
{"id": "501182", "revid": "92723", "url": "https://it.wikipedia.org/wiki?curid=501182", "title": "Vicariato apostolico di El Beni", "text": "Il vicariato apostolico di El Beni o Beni (in latino: \"Vicariatus Apostolicus Benensis\") \u00e8 una sede della Chiesa cattolica in Bolivia immediatamente soggetta alla Santa Sede. Nel 2020 contava 191.598 battezzati su 239.498 abitanti. \u00c8 retto dal vescovo Aurelio Pesoa Ribera, O.F.M.\nTerritorio.\nIl vicariato apostolico comprende quasi tutto il dipartimento boliviano di Beni, ad eccezione delle porzioni settentrionale e occidentale che appartengono invece ai vicariati apostolici di Pando e di Reyes.\nSede del vicariato \u00e8 la citt\u00e0 di Trinidad, capoluogo del dipartimento, dove si trova la cattedrale della Santissima Trinit\u00e0.\nIl territorio si estende per 150.686\u00a0km\u00b2 ed \u00e8 suddiviso in 30 parrocchie.\nStoria.\nIl vicariato apostolico \u00e8 stato eretto il 1\u00ba dicembre 1917 con il breve \"Quae catholico nomini\" di papa Benedetto XV, ricavandone il territorio dalla diocesi di Santa Cruz de la Sierra (oggi arcidiocesi).\nIl 29 aprile e il 1\u00ba settembre 1942 ha ceduto porzioni del suo territorio a vantaggio dell'erezione dei vicariati apostolici rispettivamente di Pando e di Reyes.\nIl 30 luglio 1982, con la lettera apostolica \"Christifideles Boliviani\", papa Giovanni Paolo II ha confermato la Beata Maria Vergine, venerata con il titolo di \"Nuestra Se\u00f1ora de Loreto\", patrona principale del vicariato apostolico.\nCronotassi dei vescovi.\nSi omettono i periodi di sede vacante non superiori ai 2 anni o non storicamente accertati.\nStatistiche.\nIl vicariato apostolico nel 2020 su una popolazione di 239.498 persone contava 191.598 battezzati, corrispondenti all'80,0% del totale."}
{"id": "501183", "revid": "28530", "url": "https://it.wikipedia.org/wiki?curid=501183", "title": "Coca-cola", "text": ""}
{"id": "501184", "revid": "1480390", "url": "https://it.wikipedia.org/wiki?curid=501184", "title": "Waikato", "text": "Il Waikato \u00e8 una delle 16 regioni della Nuova Zelanda. \u00c8 vasto 25.598\u00a0km\u00b2 e la sua popolazione \u00e8 di circa 496.700 abitanti; il capoluogo della regione \u00e8 Hamilton. \u00c8 situato nell'Isola del Nord e confina a nord con la regione di Auckland e l'Oceano Pacifico, a est con la regione della Baia dell'Abbondanza, a sud con la Baia di Hawke, Wanganui-Manawatu e Taranaki e infine ad ovest con il Mare di Tasman. La regione prende il nome dall'omonimo fiume che scorre al suo interno formando anche alcuni laghi."}
{"id": "501185", "revid": "267975", "url": "https://it.wikipedia.org/wiki?curid=501185", "title": "Diocesi di Elbl\u0105g", "text": "La diocesi di Elbl\u0105g (in latino: \"Dioecesis Elbingensis\") \u00e8 una sede della Chiesa cattolica in Polonia suffraganea dell'arcidiocesi di Varmia. Nel 2019 contava 436.000 battezzati su 448.000 abitanti. \u00c8 retta dal vescovo Jacek Jezierski.\nTerritorio.\nLa diocesi comprende la parte occidentale del Voivodato della Varmia-Masuria e la parte orientale del Voivodato della Pomerania.\nSede vescovile \u00e8 la citt\u00e0 di Elbl\u0105g, dove si trova la cattedrale di San Nicola. A Kwidzyn e a Prabuty sorgono le concattedrali dedicate rispettivamente a San Giovanni Evangelista e a Sant'Adalberto.\nIl territorio \u00e8 suddiviso in 20 decanati e in 158 parrocchie.\nStoria.\nLa diocesi \u00e8 stata eretta il 25 marzo 1992, nell'ambito della riorganizzazione delle diocesi polacche voluta da papa Giovanni Paolo II con la bolla \"Totus tuus Poloniae populus\", ricavandone il territorio dalle diocesi di Che\u0142mno, di Danzica e di Varmia (nel contempo la prima ha assunto il nome di diocesi di Pelplin, mentre le altre due sono state elevate ad arcidiocesi).\nIl 7 ottobre 1993, con la lettera apostolica \"Christifideles dioecesis\", papa Giovanni Paolo II ha confermato sant'Adalberto, vescovo e martire, patrono principale della diocesi, san Massimiliano Maria Kolbe e la beata Dorotea di Montau patroni secondari.\nCronotassi dei vescovi.\nSi omettono i periodi di sede vacante non superiori ai 2 anni o non storicamente accertati.\nStatistiche.\nLa diocesi nel 2019 su una popolazione di 448.000 persone contava 436.000 battezzati, corrispondenti al 97,3% del totale."}
{"id": "501186", "revid": "92723", "url": "https://it.wikipedia.org/wiki?curid=501186", "title": "Diocesi di Eldoret", "text": "La diocesi di Eldoret (in latino: \"Dioecesis Eldoretensis\") \u00e8 una sede della Chiesa cattolica in Kenya suffraganea dell'arcidiocesi di Kisumu. Nel 2019 contava 892.000 battezzati su 2.450.000 abitanti. \u00c8 retta dal vescovo Dominic Kimengich.\nTerritorio.\nLa diocesi comprende i distretti di Nandi, Uasin Gishu, Keiyo e Marakwet nella provincia della Rift Valley in Kenya.\nSede vescovile \u00e8 la citt\u00e0 di Eldoret, dove si trova la cattedrale del Sacro Cuore.\nIl territorio \u00e8 suddiviso in 61 parrocchie.\nStoria.\nLa prefettura apostolica di Eldoret fu eretta il 29 giugno 1953 con la bolla \"Quae ad christifidelium\" di papa Pio XII, ricavandone il territorio dalla diocesi di Kisumu (oggi arcidiocesi).\nIl 13 ottobre 1959 la prefettura apostolica \u00e8 stata elevata a diocesi con la bolla \"Christianorum societas\" di papa Giovanni XXIII. Originariamente era suffraganea dell'arcidiocesi di Nairobi.\nL'11 gennaio 1968 ha ceduto porzioni del suo territorio a vantaggio dell'erezione della prefettura apostolica di Lodwar (oggi diocesi) e della diocesi di Nakuru.\nIl 28 giugno 1972 ha ceduto il distretto di Baringo alla diocesi di Nakuru.\nIl 21 maggio 1990 \u00e8 entrata a far parte della provincia ecclesiastica dell'arcidiocesi di Kisumu.\nIl 3 aprile 1998 ha ceduto un'altra porzione di territorio a vantaggio dell'erezione della diocesi di Kitale.\nCronotassi dei vescovi.\nSi omettono i periodi di sede vacante non superiori ai 2 anni o non storicamente accertati.\nStatistiche.\nLa diocesi nel 2019 su una popolazione di 2.450.000 persone contava 892.000 battezzati, corrispondenti al 36,4% del totale."}
{"id": "501187", "revid": "322321", "url": "https://it.wikipedia.org/wiki?curid=501187", "title": "Diocesi di E\u0142k", "text": "La diocesi di E\u0142k (in latino: \"Dioecesis Liccanensis\") \u00e8 una sede della Chiesa cattolica in Polonia suffraganea dell'arcidiocesi di Varmia. Nel 2019 contava 432.250 battezzati su 451.200 abitanti. \u00c8 retta dal vescovo Jerzy Mazur, S.V.D.\nTerritorio.\nLa diocesi comprende la parte orientale del Voivodato della Varmia-Masuria e la parte settentrionale del Voivodato della Podlachia.\nSede vescovile \u00e8 la citt\u00e0 di E\u0142k, dove si trova la cattedrale di Sant'Adalberto. A Suwa\u0142ki e a Go\u0142dap sorgono due concattedrali, dedicate rispettivamente a Sant'Alessandro e a Maria Santissima. Nel territorio sorgono anche 2 basiliche minori: la basilica della Visitazione della Beata Vergine Maria a Sejny, sede vescovile dal 1818 al 1925 (vedi diocesi di \u0141om\u017ca); e la basilica del Sacro Cuore di Ges\u00f9 ad August\u00f3w.\nIl territorio \u00e8 suddiviso in 21 decanati e in 152 parrocchie.\nStoria.\nLa diocesi \u00e8 stata eretta il 25 marzo 1992, nell'ambito della riorganizzazione delle diocesi polacche voluta da papa Giovanni Paolo II con la bolla \"Totus tuus Poloniae populus\", ricavandone il territorio dalle diocesi di \u0141om\u017ca e di Varmia (che nel contempo \u00e8 stata elevata ad arcidiocesi).\nIl 16 aprile dello stesso anno 1992 \u00e8 stato inaugurato il seminario diocesano.\nIl 7 ottobre 1993, con la lettera apostolica \"Christifideles dioecesis\", lo stesso papa Giovanni Paolo II ha confermato la Beata Maria Vergine, invocata con il titolo di \"Mater Ecclesiae\", patrona principali della diocesi, e sant'Adalberto, vescovo e martire, patrono secondario.\nCronotassi dei vescovi.\nSi omettono i periodi di sede vacante non superiori ai 2 anni o non storicamente accertati.\nStatistiche.\nLa diocesi nel 2019 su una popolazione di 451.200 persone contava 432.250 battezzati, corrispondenti al 95,8% del totale."}
{"id": "501188", "revid": "1123126", "url": "https://it.wikipedia.org/wiki?curid=501188", "title": "Diocesi di El Obeid", "text": "La diocesi di El Obeid (in latino: \"Dioecesis Elobeidensis\") \u00e8 una sede della Chiesa cattolica in Sudan suffraganea dell'arcidiocesi di Khartoum. Nel 2019 contava 93.000 battezzati su 12.270.500 abitanti. \u00c8 retta dal vescovo Yunan Tombe Trille Kuku Andali.\nTerritorio.\nLa diocesi comprende il Sudan occidentale.\nSede vescovile \u00e8 la citt\u00e0 di al-Ubayyid, dove si trova la cattedrale di Nostra Signora Regina d'Africa (\"Our Lady Queen of Africa\").\nIl territorio \u00e8 suddiviso in 14 parrocchie.\nStoria.\nIl vicariato apostolico di El Obeid fu eretto il 10 maggio 1960 con la bolla \"Quod Sacrum Fidei\" di papa Giovanni XXIII, ricavandone il territorio dal vicariato apostolico di Khartoum (oggi arcidiocesi).\nIl 12 dicembre 1974 il vicariato apostolico \u00e8 stato elevato a diocesi con la bolla \"Cum in Sudania\" di papa Paolo VI.\nCronotassi dei vescovi.\nSi omettono i periodi di sede vacante non superiori ai 2 anni o non storicamente accertati.\nStatistiche.\nLa diocesi nel 2019 su una popolazione di 12.270.500 persone contava 93.000 battezzati, corrispondenti allo 0,8% del totale."}
{"id": "501189", "revid": "322321", "url": "https://it.wikipedia.org/wiki?curid=501189", "title": "Diocesi di El Paso", "text": "La diocesi di El Paso (in latino: \"Dioecesis Elpasensis\") \u00e8 una sede della Chiesa cattolica negli Stati Uniti d'America suffraganea dell'arcidiocesi di San Antonio appartenente alla regione ecclesiastica XIII (AZ, CO, NM, UT, WY). Nel 2019 contava 720.226 battezzati su 900.283 abitanti. \u00c8 retta dal vescovo Mark Joseph Seitz.\nTerritorio.\nLa diocesi comprende 10 contee nella parte occidentale del Texas, negli Stati Uniti d'America: Brewster, Culberson, El Paso, Hudspeth, Jeff Davis, Loving, Presidio, Reeves, Ward e Winkler.\nSede vescovile \u00e8 la citt\u00e0 di El Paso, dove si trova la cattedrale di San Patrizio (\"St. Patrick Cathedral\").\nIl territorio si estende su 69.090\u00a0km\u00b2 ed \u00e8 suddiviso in 60 parrocchie, raggruppate in 7 vicariati.\nStoria.\nLa diocesi \u00e8 stata eretta il 3 marzo 1914, ricavandone il territorio dalle diocesi di Dallas, di San Antonio e di Tucson.\nOriginariamente suffraganea dell'arcidiocesi di Santa Fe, il 3 agosto 1926 \u00e8 entrata a far parte della provincia ecclesiastica dell'arcidiocesi di San Antonio.\nIl 16 ottobre 1961 e il 17 agosto 1982 ha ceduto alcune porzioni del suo territorio a vantaggio dell'erezione rispettivamente delle diocesi di San Angelo e di Las Cruces.\nCronotassi dei vescovi.\nSi omettono i periodi di sede vacante non superiori ai 2 anni o non storicamente accertati.\nStatistiche.\nLa diocesi nel 2019 su una popolazione di 900.283 persone contava 720.226 battezzati, corrispondenti all'80,0% del totale."}
{"id": "501190", "revid": "1565034", "url": "https://it.wikipedia.org/wiki?curid=501190", "title": "Vicariato apostolico di El Pet\u00e9n", "text": "Il vicariato apostolico di El Pet\u00e9n (in latino: \"Vicariatus Apostolicus de El Pet\u00e9n\") \u00e8 una sede della Chiesa cattolica in Guatemala immediatamente soggetta alla Santa Sede. Nel 2017 contava 874.840 battezzati su 889.180 abitanti. \u00c8 retto dal vescovo Mario Fiandri, S.D.B.\nTerritorio.\nIl vicariato apostolico comprende il dipartimento di Pet\u00e9n, in Guatemala.\nSede del vicariato \u00e8 la citt\u00e0 di Flores, dove si trova la cattedrale di Nostra Signora dei Rimedi e San Paolo Itz\u00e1.\nIl territorio \u00e8 suddiviso in 18 parrocchie.\nStoria.\nL'amministrazione apostolica di El Pet\u00e9n fu eretta il 10 marzo 1951 con la bolla \"Omnium in catholico\" di papa Pio XII, ricavandone il territorio dalla diocesi di Verapaz.\nIl 3 febbraio 1984 l'amministrazione apostolica \u00e8 stata elevata a vicariato apostolico con la bolla \"Cum Administratio Apostolica\" di papa Giovanni Paolo II.\nCronotassi dei vescovi.\nSi omettono i periodi di sede vacante non superiori ai 2 anni o non storicamente accertati.\nStatistiche.\nIl vicariato apostolico nel 2017 su una popolazione di 889.180 persone contava 874.840 battezzati, corrispondenti al 98,4% del totale."}
{"id": "501191", "revid": "92723", "url": "https://it.wikipedia.org/wiki?curid=501191", "title": "Diocesi di Elphin", "text": "La diocesi di Elphin () \u00e8 una sede della Chiesa cattolica in Irlanda suffraganea dell'arcidiocesi di Tuam. Nel 2019 contava 81.075 battezzati su 90.075 abitanti. \u00c8 retta dal vescovo Kevin Doran.\nTerritorio.\nLa diocesi comprende parte delle contee irlandesi di Roscommon e Sligo, nonch\u00e9 porzioni minori delle contee di Weastmeath, Longford e Galway.\nSede vescovile \u00e8 la citt\u00e0 di Sligo, dove si trova la cattedrale dell'Immacolata Concezione.\nIl territorio si estende su 301\u00a0km\u00b2 ed \u00e8 suddiviso in 37 parrocchie, raggruppate in 6 decanti. Sligo, Boyle, Strokestown, Castlerea, Roscommon e Athlone.\nStoria.\nIl monastero di Ail-finn (Elphin) fu fondato verso la met\u00e0 del V secolo da san Patrizio, che secondo la tradizione scelse come abate-vescovo il suo argentiere san Tassac. Nel primo millennio la Chiesa irlandese era strutturata in insediamenti monastici, ognuno con una propria giurisdizione che si estendeva sul monastero stesso, sul territorio circostante e sulle propriet\u00e0 del demanio monastico. Anche Elphin era una sede monastica, dotata di una propria scuola e retta da un abate, che poteva anche non essere stato consacrato vescovo. San Patrizio aveva fondato altre chiese monastiche nel territorio attorno a Elphin, tra cui si ricordano Ardcarne, Cashel-Irra, Drumcliffe, Roscommon e Tighbohin, e altre ancora; Patrizio aveva affidato ciascuna di queste fondazioni ai suoi discepoli, alcuni consacrati vescovi, altri presbiteri, e altri ancora come semplici monaci.\nNel XII secolo la Chiesa irlandese fu riformata con l'istituzione delle diocesi, sul modello dell'organizzazione ecclesiastica continentale, in sostituzione dell'organizzazione monastica del territorio, tipico dell'Irlanda. Furono celebrati due sinodi di riforma.\nIl sinodo di Rathbreasail del 1111 divise il Connacht in 5 diocesi, Tuam, Clonfert, Cong, Killala e Ardcarne o Ardagh, ma non menziona quella di Elphin. Il clero del Connacht era autorizzato a modificare il territorio di queste diocesi, ma senza oltrepassare il numero totale di 5 diocesi, stabilito dal sinodo.\nNel 1152 fu celebrato un secondo sinodo a Kells, dove appare la diocesi di Roscommon, la cui sede fu trasferita a Elphin nel 1156. Il territorio di questa nuova diocesi, suffraganea dell'arcidiocesi di Tuam, comprendeva parte di territori che il sinodo del 1111 aveva assegnato a Tuam, a Ardcarne o Ardagh, e a Killala. Al sinodo di Kells era presente il vescovo Maelisa O'Conachtain, designato come vescovo del Connacht orientale. Si conosce tuttavia il nome di un altro vescovo, Domnald O'Dubhthai, morto verso il 1137, indicato dagli annali di Loch C\u00e9 come \"Elefinensis episcopus\". Ci\u00f2 lascerebbe intuire che la diocesi di Elphin fu istituita dopo il sinodo di Rathbreasail e che il sinodo di Kells non fece che riconoscere una divisione del territorio in diocesi stabilita dal clero del Connacht dopo il 1111.\nNei primi tempi di vita, la diocesi \u00e8 nota nei documenti coevi con diversi nomi. Oltre a Elphin, Roscommon e Connacht orientale, \u00e8 noto il nome di Siol Muireadhaigh, sede di cui era vescovo Flanagan O'Dubhthai, morto nel 1168, e che corrisponde probabilmente alla diocesi di Elphin.\nDiversi vescovi di Elphin appartenevano alla famiglia reale degli O'Connor, mentre altri appartenevano a nobili famiglie locali quali i MacDermott e i Flanagan. Gli annali di Loch C\u00e9 fanno l'elogio del vescovo Donat O'Flanagan (1303-1308), gi\u00e0 abate cistercense di Boyle, uomo di piet\u00e0 e generoso, distintosi per la sua saggezza e chiaroveggenza. Gli annali ricordano anche il vescovo Thomas Barrett (1372-1404), versato nelle scienze sacre e profane, il cui sigillo in bronzo \u00e8 conservato nel museo nazionale di Dublino. Thomas Colbi (1412-1414), laureatosi a Oxford e a Cambridge, fu autore di numerosi trattati di teologia e di carattere devozionale.\nIn pi\u00f9 occasioni la sede di Elphin fu oggetto di lotte interne al capitolo dei canonici della cattedrale. \u00c8 il caso per esempio del 1244, quando il capitolo si divise in tre fazioni, con la nomina di tre vescovi in competizione tra loro: la spunt\u00f2 John O'Hughrain, eletto da una minoranza del capitolo, ma confermato dalla Santa Sede. Altra controversia nel 1260, ma la morte prematura di Milo MacThady O'Connor lasci\u00f2 libera la strada a Thomas MacDermott. Ancora nel 1296 furono eletti due vescovi, Marianus O'Donnaver e Mellaghlin MacBrien; Marianus si rec\u00f2 a Roma ed ottenne la conferma dal papa, ma mor\u00ec sulla strada di ritorno. Altre difficolt\u00e0 sorsero nel 1308 e nel 1354.\nDopo la Riforma protestante voluta da Enrico VIII d'Inghilterra nel 1534 la diocesi di Elphin riusc\u00ec a mantenere la sua successione episcopale, interrotta da due lunghi periodi di sede vacante, dal 1594 al 1625 e dal 1650 al 1671. Fu solo nel XVII secolo che la riforma anglicana pot\u00e9 introdursi con qualche successo nella diocesi di Elphin, anche se numericamente gli anglicani rimasero sempre una minoranza. Anche i religiosi, bench\u00e9 ufficialmente soppressi, continuarono a risiedere in diocesi, o in piccole comunit\u00e0, o come parroci di piccole parrocchie della campagna; diversi religiosi pagarono con la vita la loro fedelt\u00e0 ai voti religiosi.\nNel gennaio 1637 il vescovo Boetius Egan invi\u00f2 a Roma un rapporto sullo stato della diocesi, dove risulta che i cattolici sono la maggioranza, ma non nella citt\u00e0 di Elphin, poich\u00e9 la loro presenza \u00e8 interdetta. I preti erano in tutto 42, 7 i decanati della diocesi, e i decreti del concilio di Trento venivano regolarmente osservati, nella misura del possibile. Il vescovo non aveva una residenza fissa, e spesso doveva fuggire in montagna o nascondersi nei boschi. Nel 1635 Egan aveva fatto esplicita richiesta di poter vivere fuori dalla sua diocesi a causa della persecuzione. Il vescovo aveva poi reintrodotto in diocesi i francescani e i domenicani, che vivevano nascosti nei boschi o nelle miniere in disuso. In un altro rapporto del 1631 si legge che, delle 65 chiese parrocchiali esistenti prima della riforma protestante, tutte erano state distrutte ad eccezione di 5, che comunque erano ora in mano agli anglicani, cattedrale compresa.\nDopo 21 anni di sede vacante, fu nominato il successore di Boetius Egan nella persona di Dominic de Burgo, che govern\u00f2 la diocesi dal 1671 al 1704. Sulla sua testa pendeva una taglia di 200 sterline, cosa che lo costrinse a vivere in esilio a Lovanio dal 1688 fino alla sua morte. Negli anni in cui risiedette in diocesi riusc\u00ec a convocare un sinodo nel 1672 e a consacrare parecchi nuovi sacerdoti. Il successore Ambrose MacDermott (1707-1717) fu arrestato e deportato, ma riusc\u00ec a fuggire e a rientrare segretamente nella sua diocesi.\nUn rapporto del governo anglicano del 1731 riferisce che nella diocesi di Elphin esistevano 44 \"mass houses\", capanne di paglia o di legno dove si celebrava di nascosto la messa, e 18 scuole gestite dai \"papisti\". Il rapporto riporta numero dei cattolici, numero dei preti e dei religiosi presenti in diocesi, e in molti casi anche i loro nomi: segno che i cattolici erano sottoposti a stretta sorveglianza da parte delle autorit\u00e0. In molti casi le informazioni venivano estorte, come \u00e8 il caso del domenicano Ambrose Gilligan, che, sottoposto a interrogatorio il 9 marzo 1744, fu costretto a riferire che in quel momento il vescovo di Elphin era Patrick French e che risiedeva a Cloonyquin, nella contea di Roscommon.\nSolo con il XIX secolo i rapporti fra Chiesa irlandese e governo di Londra migliorarono e molte delle restrizioni nei confronti dei cattolici furono abolite. Nel 1841 la diocesi comprendeva 43 parrocchie e 72 chiese o cappelle; di queste 26 erano state costruite dopo il 1825. A quest'epoca esistevano tre conventi religiosi: i domenicani a Sligo, gli agostiniani a Athlone e i carmelitani a Toghergar.\nSolo nel 1874 il vescovo Laurence Gillooly decise di trasferirne definitivamente la sede nella citt\u00e0 di Sligo, facendovi costruire il nuovo palazzo episcopale e la nuova cattedrale, ultimata nel 1892 e consacrata nel 1897. Sempre a Sligo lo stesso vescovo Gillooly istitu\u00ec nel 1892 il seminario diocesano, dedicato all'Immacolata Concezione, che in precedenza era stato eretto a Summerhill, presso Athlone.\nCronotassi dei vescovi.\nSi omettono i periodi di sede vacante non superiori ai 2 anni o non storicamente accertati.\nStatistiche.\nLa diocesi nel 2019 su una popolazione di 90.075 persone contava 81.075 battezzati, corrispondenti al 90,0% del totale."}
{"id": "501192", "revid": "322321", "url": "https://it.wikipedia.org/wiki?curid=501192", "title": "Prelatura territoriale di El Salto", "text": "La prelatura territoriale di El Salto (in latino: \"Praelatura Territorialis Saltensis in Mexico\") \u00e8 una sede della Chiesa cattolica in Messico suffraganea dell'arcidiocesi di Durango appartenente alla regione ecclesiastica Vizcaya-Pacifico. Nel 2019 contava 358.000 battezzati su 420.200 abitanti. \u00c8 retta dal vescovo Juan Mar\u00eda Huerta Muro, O.F.M.\nTerritorio.\nLa prelatura territoriale comprende l'estrema parte occidentale dello stato messicano di Durango. Appartengono alla prelatura i comuni di Pueblo Nuevo, Tamazula de Victoria, Topia, Canelas, Ot\u00e1ez e San Dimas, nonch\u00e9 la parrocchia di San Andr\u00e9s de la Sierra nel comune di Santiago Papasquiaro.\nSede prelatizia \u00e8 la citt\u00e0 di El Salto, nel comune di Pueblo Nuevo, dove si trova la cattedrale di Nostra Signora di Guadalupe.\nIl territorio si estende su una superficie di 36.000\u00a0km\u00b2 ed \u00e8 suddiviso in 15 parrocchie.\nStoria.\nLa prelatura territoriale \u00e8 stata eretta il 10 giugno 1968 con la bolla \"Non habentibus\" di papa Paolo VI, ricavandone il territorio dall'arcidiocesi di Durango e dalla diocesi di Mazatl\u00e1n.\nCronotassi dei vescovi.\nSi omettono i periodi di sede vacante non superiori ai 2 anni o non storicamente accertati.\nStatistiche.\nLa prelatura territoriale nel 2019 su una popolazione di 420.200 persone contava 358.000 battezzati, corrispondenti all'85,2% del totale."}
{"id": "501193", "revid": "110157", "url": "https://it.wikipedia.org/wiki?curid=501193", "title": "Diocesi di Eluru", "text": "La diocesi di Eluru (in latino: \"Dioecesis Eluruensis\") \u00e8 una sede della Chiesa cattolica in India suffraganea dell'arcidiocesi di Visakhapatnam. Nel 2019 contava 369.825 battezzati su 9.180.130 abitanti. \u00c8 retta dal vescovo Jaya Rao Polimera.\nTerritorio.\nLa diocesi comprende l'intero distretto del Godavari Occidentale e i comuni (\"mandals\") di Amalapuram, Kothapeta, Rajole e Mummidivaram nel distretto del Godavari Orientale, nello stato indiano dell'Andhra Pradesh.\nSede vescovile \u00e8 la citt\u00e0 di Eluru, dove si trova la cattedrale di \"Amalodbhavi\".\nIl territorio \u00e8 suddiviso in 110 parrocchie.\nStoria.\nLa diocesi \u00e8 stata eretta il 9 dicembre 1976 con la bolla \"Haud dubitantes\" di papa Paolo VI, ricavandone il territorio dalla diocesi di Vijayawada. Originariamente era suffraganea dell'arcidiocesi di Hyderabad.\nIl 14 ottobre 1984 a Kurukkuru, nel territorio della diocesi, il sacerdote Jose Kaimlett fond\u00f2 la congregazione degli \"Araldi della Buona Novella\".\nIl 16 ottobre 2001 \u00e8 entrata a far parte della provincia ecclesiastica dell'arcidiocesi di Visakhapatnam.\nCronotassi dei vescovi.\nSi omettono i periodi di sede vacante non superiori ai 2 anni o non storicamente accertati.\nStatistiche.\nLa diocesi nel 2019 su una popolazione di 9.180.130 persone contava 369.825 battezzati, corrispondenti al 4,0% del totale."}
{"id": "501194", "revid": "92723", "url": "https://it.wikipedia.org/wiki?curid=501194", "title": "Diocesi di El Vig\u00eda-San Carlos del Zulia", "text": "La diocesi di El Vig\u00eda-San Carlos del Zulia (in latino: \"Dioecesis Vigilantis-Sancti Caroli Zuliensis\") \u00e8 una sede della Chiesa cattolica in Venezuela suffraganea dell'arcidiocesi di Maracaibo. Nel 2019 contava 424.138 battezzati su 546.405 abitanti. \u00c8 retta dal vescovo Juan de Dios Pe\u00f1a Rojas.\nTerritorio.\nLa diocesi comprende la parte meridionale dello stato venezuelano di Zulia e la parte settentrionale dello stato di M\u00e9rida.\nSede vescovile \u00e8 la citt\u00e0 di El Vig\u00eda, dove si trova la cattedrale di Nostra Signora del Perpetuo Soccorso.\nIl territorio \u00e8 suddiviso in 30 parrocchie.\nStoria.\nLa diocesi \u00e8 stata eretta il 7 luglio 1994 con la bolla \"Sacrorum Antistites\" di papa Giovanni Paolo II, ricavandone il territorio dalla diocesi di Cabimas e dalle arcidiocesi di Maracaibo e di M\u00e9rida.\nCronotassi dei vescovi.\nSi omettono i periodi di sede vacante non superiori ai 2 anni o non storicamente accertati.\nStatistiche.\nLa diocesi nel 2019 su una popolazione di 546.405 persone contava 424.138 battezzati, corrispondenti al 77,6% del totale."}
{"id": "501195", "revid": "267975", "url": "https://it.wikipedia.org/wiki?curid=501195", "title": "Diocesi di Embu", "text": "La diocesi di Embu (in latino: \"Dioecesis Embuensis\") \u00e8 una sede della Chiesa cattolica in Kenya suffraganea dell'arcidiocesi di Nyeri. Nel 2019 contava 354.600 battezzati su 585.219 abitanti. \u00c8 retta dal vescovo Paul Kariuki.\nTerritorio.\nLa diocesi comprende i distretti di Embu e Mbeere nella Provincia Orientale in Kenya.\nSede vescovile \u00e8 la citt\u00e0 di Embu, dove si trova la cattedrale dei Santi Pietro e Paolo.\nIl territorio \u00e8 suddiviso in 22 parrocchie.\nStoria.\nLa diocesi \u00e8 stata eretta il 9 giugno 1986 con la bolla \"Quoniam Nostrum\" di papa Giovanni Paolo II, ricavandone il territorio dalla diocesi di Meru. Originariamente era suffraganea dell'arcidiocesi di Nairobi.\nIl 21 maggio 1990 \u00e8 entrata a far parte della provincia ecclesiastica dell'arcidiocesi di Nyeri.\nCronotassi dei vescovi.\nSi omettono i periodi di sede vacante non superiori ai 2 anni o non storicamente accertati.\nStatistiche.\nLa diocesi nel 2019 su una popolazione di 585.219 persone contava 354.600 battezzati, corrispondenti al 60,6% del totale."}
{"id": "501196", "revid": "92723", "url": "https://it.wikipedia.org/wiki?curid=501196", "title": "Diocesi di Encarnaci\u00f3n", "text": "La diocesi di Encarnaci\u00f3n (in latino: \"Dioecesis Sanctissimae Incarnationis\") \u00e8 una sede della Chiesa cattolica in Paraguay suffraganea dell'arcidiocesi di Asunci\u00f3n. Nel 2019 contava 449.236 battezzati su 562.245 abitanti. \u00c8 retta dal vescovo Francisco Javier Pistilli Scorzara, P.Sch\u00f6nstatt.\nTerritorio.\nLa diocesi comprende il dipartimento paraguaiano di Itap\u00faa.\nSede vescovile \u00e8 la citt\u00e0 di Encarnaci\u00f3n, dove si trova la cattedrale di Nostra Signora dell'Incarnazione.\nIl territorio si estende su 16.506\u00a0km\u00b2 ed \u00e8 suddiviso in 38 parrocchie, raggruppate in 4 decanati: Encarnaci\u00f3n, Centro, Ovest, Nord.\nStoria.\nLa prelatura territoriale di Encarnaci\u00f3n e dell'Alto Paran\u00e1 fu eretta il 21 gennaio 1957 con la bolla \"Dum insano\" di papa Pio XII, ricavandone il territorio dalle diocesi di Concepci\u00f3n en Paraguay e di Villarrica (oggi diocesi di Villarrica del Esp\u00edritu Santo).\nIl 25 marzo 1968 la prelatura territoriale si divise dando origine alla prelatura territoriale di Encarnaci\u00f3n e alla prelatura territoriale dell'Alto Paran\u00e1 (oggi diocesi di Ciudad del Este).\nIl 19 aprile 1990 la prelatura territoriale di Encarnaci\u00f3n \u00e8 stata elevata a diocesi con la bolla \"Crevisse iam\" di papa Giovanni Paolo II.\nCronotassi dei vescovi.\nSi omettono i periodi di sede vacante non superiori ai 2 anni o non storicamente accertati.\nStatistiche.\nLa diocesi nel 2019 su una popolazione di 562.245 persone contava 449.236 battezzati, corrispondenti al 79,9% del totale."}
{"id": "501198", "revid": "92723", "url": "https://it.wikipedia.org/wiki?curid=501198", "title": "Arcidiocesi di Ende", "text": "Larcidiocesi di Ende (in latino: \"Archidioecesis Endehena\") \u00e8 una sede metropolitana della Chiesa cattolica in Indonesia. Nel 2019 contava 471.100 battezzati su 584.200 abitanti. \u00c8 attualmente dall'arcivescovo Vincentius Sensi Potokota.\nTerritorio.\nL'arcidiocesi comprende le reggenze di Ngada, Nagekeo e Ende nella parte centro-occidentale dell'isola di Flores.\nSede arcivescovile \u00e8 la citt\u00e0 di Ende, dove si trova la cattedrale di Cristo Re.\nIl territorio \u00e8 suddiviso in 72 parrocchie.\nStoria.\nLa prefettura apostolica delle Isole della Piccola Sonda fu eretta il 16 settembre 1913 con il decreto \"Ut in insulis\" della Congregazione di Propaganda Fide, ricavandone il territorio dal vicariato apostolico di Batavia (oggi arcidiocesi di Giacarta).\nIl 20 luglio 1914 in virt\u00f9 del decreto \"Insularum Sundae\" della Sacra Congregazione per la Propagazione della Fede la prefettura apostolica si ampli\u00f2, incorporando l'isola di Flores, che fino ad allora era appartenuta allo stesso vicariato apostolico di Batavia.\nIl 12 marzo 1922 la prefettura apostolica fu elevata a vicariato apostolico con il breve \"Ex officio supremi\" di papa Pio XI.\nIl 25 maggio 1936 e il 10 luglio 1950 cedette porzioni del suo territorio a vantaggio dell'erezione rispettivamente del vicariato apostolico di Timor olandese (oggi diocesi di Atambua) e della prefettura apostolica di Denpasar (oggi diocesi).\nL'8 marzo 1951 per effetto della bolla \"Omnium Ecclesiarum\" di papa Pio XII cedette altre porzioni di territorio a vantaggio dell'erezione dei vicariati apostolici di Larantuka e di Ruteng (oggi entrambi diocesi) e contestualmente assunse il nome di vicariato apostolico di Endeh.\nIl 20 ottobre 1959 cedette un'ulteriore porzione di territorio a vantaggio dell'erezione della prefettura apostolica di Weetebula (oggi diocesi).\nIl 3 gennaio 1961 il vicariato apostolico fu elevato al rango di arcidiocesi metropolitana con la bolla \"Quod Christus\" di papa Giovanni XXIII.\nIl 14 maggio 1974 per effetto del decreto \"Per Litteras Apostolicas\" della Congregazione per l'evangelizzazione dei popoli ha assunto il nome attuale.\nIl 14 dicembre 2005 ha ceduto ancora una porzione di territorio a vantaggio dell'erezione della diocesi di Maumere.\nCronotassi dei vescovi.\nSi omettono i periodi di sede vacante non superiori ai 2 anni o non storicamente accertati.\nStatistiche.\nL'arcidiocesi nel 2019 su una popolazione di 584.200 persone contava 471.100 battezzati, corrispondenti all'80,6% del totale."}
{"id": "501199", "revid": "110157", "url": "https://it.wikipedia.org/wiki?curid=501199", "title": "Diocesi di Engativ\u00e1", "text": "La diocesi di Engativ\u00e1 (in latino: \"Dioecesis Engativensis\") \u00e8 una sede della Chiesa cattolica in Colombia suffraganea dell'arcidiocesi di Bogot\u00e0. Nel 2019 contava 1.576.816 battezzati su 2.153.420 abitanti. \u00c8 retta dal vescovo Francisco Antonio Nieto S\u00faa.\nTerritorio.\nLa diocesi comprende la localit\u00e0 di Engativ\u00e1 e parte di quella di Suba nel distretto federale di Bogot\u00e0, capitale della Colombia, e il comune di Cota del dipartimento di Cundinamarca.\nSede vescovile \u00e8 la localit\u00e0 di Engativ\u00e1, dove si trova la cattedrale di San Giovanni Battista della Strada.\nIl territorio si estende su una superficie di 133\u00a0km\u00b2 ed \u00e8 suddiviso in 66 parrocchie, raggruppate in 10 arcipresbiterati.\nStoria.\nLa diocesi \u00e8 stata eretta il 6 agosto 2003 con la bolla \"Ad efficacius providendum\" di papa Giovanni Paolo II, ricavandone il territorio dall'arcidiocesi di Bogot\u00e0.\nCronotassi dei vescovi.\nSi omettono i periodi di sede vacante non superiori ai 2 anni o non storicamente accertati.\nStatistiche.\nLa diocesi nel 2019 su una popolazione di 2.153.420 persone contava 1.576.816 battezzati, corrispondenti al 73,2% del totale."}
{"id": "501200", "revid": "110157", "url": "https://it.wikipedia.org/wiki?curid=501200", "title": "Diocesi di Enugu", "text": "La diocesi di Enugu (in latino: \"Dioecesis Enuguensis\") \u00e8 una sede della Chiesa cattolica in Nigeria suffraganea dell'arcidiocesi di Onitsha. Nel 2019 contava 1.431.400 battezzati su 2.808.450 abitanti. \u00c8 retta dal vescovo Callistus Valentine Onaga.\nTerritorio.\nLa diocesi comprende parte dello stato nigeriano di Enugu.\nSede vescovile \u00e8 la citt\u00e0 di Enugu, dove si trova la cattedrale dello Spirito Santo.\nIl territorio \u00e8 suddiviso in 204 parrocchie.\nStoria.\nLa diocesi \u00e8 stata eretta il 12 novembre 1962 con la bolla \"Quod divinus\" di papa Giovanni XXIII, ricavandone il territorio dall'arcidiocesi di Onitsha.\nIl 19 novembre 1990 e l'8 luglio 2005 ha ceduto porzioni del suo territorio a vantaggio dell'erezione rispettivamente delle diocesi di Nsukka e di Awgu.\nCronotassi dei vescovi.\nSi omettono i periodi di sede vacante non superiori ai 2 anni o non storicamente accertati.\nStatistiche.\nLa diocesi nel 2019 su una popolazione di 2.808.450 persone contava 1.431.400 battezzati, corrispondenti al 51,0% del totale."}
{"id": "501201", "revid": "92723", "url": "https://it.wikipedia.org/wiki?curid=501201", "title": "Ordinariato armeno dell'Europa orientale", "text": "Lordinariato armeno dell'Europa orientale (in latino: \"Ordinariatus Europae Orientalis\") \u00e8 una sede della Chiesa armeno-cattolica. Nel 2019 contava 618.000 battezzati. La sede \u00e8 vacante.\nTerritorio.\nL'ordinariato estende la sua giurisdizione su tutti i fedeli cattolici di rito armeno che abitano negli Stati dell'Europa orientale, in particolare in Armenia, in Georgia, in Russia, in Bielorussia e nei paesi baltici.\nSede dell'ordinario \u00e8 la citt\u00e0 di Gyumri, nel nord-ovest dell'Armenia, dove si trova la cattedrale dei Santi Martiri.\nL'ordinariato comprende 44 parrocchie.\nStoria.\nL'attuale comunit\u00e0 armeno-cattolica nel Caucaso e nella Russia meridionale e Ucraina \u00e8 dovuta all'emigrazione armena dall'Impero ottomano, nel primo quarto del XIX secolo.\nNel 1850 per gli armeni della Turchia settentrionale e del Caucaso fu eretta l'eparchia di Artvin degli Armeni. Gli armeno-cattolici dell'Impero russo erano invece soggetti alla diocesi di Tiraspol. \nNel 1909, Sarghis Der-Abrahamian fu nominato amministratore apostolico per gli armeno-cattolici del Caucaso. La sua azione pastorale incontr\u00f2 molto successo prima che sorgesse l'Unione Sovietica. Nel 1923 sono censiti degli armeno-cattolici che vivevano nei pressi di Erevan da duecentocinquant'anni. Der-Abrahamian ebbe residenza a Tbilisi, mentre gli armeno-cattolici che vivevano in Armenia, pur essendo posti sotto la sua giurisdizione, avevano uno statuto separato.\nI cattolici di rito armeno vivevano per lo pi\u00f9 in Georgia e in Armenia, dove esistevano anche comunit\u00e0 rurali, nonch\u00e9 in alcune grandi citt\u00e0 della Russia (Adler, Krasnodar, Mosca, Rostov sul Don, So\u010di, San Pietroburgo) e in Crimea.\nCon la caduta del regime sovietico, il 13 luglio 1991 \u00e8 stato eretto l'ordinariato.\nSoprattutto in Russia, per l'esiguit\u00e0 del clero armeno, le comunit\u00e0 sono spesso affidate al clero di rito latino.\nCronotassi degli ordinari.\nSi omettono i periodi di sede vacante non superiori ai 2 anni o non storicamente accertati.\nStatistiche.\nL'ordinariato nel 2019 contava 618.000 battezzati."}
{"id": "501202", "revid": "110157", "url": "https://it.wikipedia.org/wiki?curid=501202", "title": "Diocesi di Erexim", "text": "La diocesi di Erexim (in latino: \"Dioecesis Ereximensis\") \u00e8 una sede della Chiesa cattolica in Brasile suffraganea dell'arcidiocesi di Passo Fundo appartenente alla regione ecclesiastica Sul 3. Nel 2019 contava 180.130 battezzati su 225.820 abitanti. \u00c8 retta dal vescovo Adimir Ant\u00f4nio Mazali.\nTerritorio.\nLa diocesi comprende 30 comuni nella parte settentrionale dello stato brasiliano del Rio Grande do Sul: Erechim, Aratiba, \u00c1urea, Bar\u00e3o de Cotegipe, Barra do Rio Azul, Benjamin Constant do Sul, Campinas do Sul, Carlos Gomes, Centen\u00e1rio, Cruzaltense, Entre Rios do Sul, Erebango, Erval Grande, Esta\u00e7\u00e3o, Faxinalzinho, Floriano Peixoto, Gaurama, Get\u00falio Vargas, Ipiranga do Sul, Itatiba do Sul, Jacutinga, Marcelino Ramos, Mariano Moro, Paulo Bento, Ponte Preta, Quatro Irm\u00e3os, S\u00e3o Valentim, Severiano de Almeida, Tr\u00eas Arroios e Viadutos.\nSede vescovile \u00e8 la citt\u00e0 di Erechim, dove si trova la cattedrale di San Giuseppe.\nIl territorio si estende su una superficie di 5.586\u00a0km\u00b2 ed \u00e8 suddiviso in 30 parrocchie.\nStoria.\nLa diocesi \u00e8 stata eretta il 27 maggio 1971 con la bolla \"Cum Christus\" di papa Paolo VI, ricavandone il territorio dalla diocesi di Passo Fundo (oggi arcidiocesi).\nOriginariamente suffraganea dell'arcidiocesi di Porto Alegre, il 13 aprile 2011 \u00e8 entrata a far parte della provincia ecclesiastica dell'arcidiocesi di Passo Fundo.\nCronotassi dei vescovi.\nSi omettono i periodi di sede vacante non superiori ai 2 anni o non storicamente accertati.\nStatistiche.\nLa diocesi nel 2019 su una popolazione di 225.820 persone contava 180.130 battezzati, corrispondenti al 79,8% del totale."}
{"id": "501204", "revid": "322321", "url": "https://it.wikipedia.org/wiki?curid=501204", "title": "Diocesi di Erie", "text": "La diocesi di Erie (in latino: \"Dioecesis Eriensis\") \u00e8 una sede della Chiesa cattolica negli Stati Uniti d'America suffraganea dell'arcidiocesi di Filadelfia appartenente alla regione ecclesiastica III (NJ, PA). Nel 2019 contava 198.249 battezzati su 826.036 abitanti. \u00c8 retta dal vescovo Lawrence Thomas Persico.\nTerritorio.\nLa diocesi comprende 13 contee nella parte nord-occidentale dello stato della Pennsylvania, negli Stati Uniti: Cameron, Clarion, Clearfield, Crawford, Elk, Erie, Forest, Jefferson, McKean, Mercer, Potter, Venango e Warren.\nSede vescovile \u00e8 la citt\u00e0 di Erie, dove si trova la cattedrale di San Pietro (\"Saint Peter\").\nIl territorio si estende su 25.734\u00a0km\u00b2 ed \u00e8 suddiviso in 97 parrocchie.\nStoria.\nLa diocesi \u00e8 stata eretta il 29 luglio 1853 con il breve \"Ex apostolici muneris\" di papa Pio IX, ricavandone il territorio dalla diocesi di Pittsburgh.\nOriginariamente suffraganea dell'arcidiocesi di Baltimora, nel 1875 \u00e8 entrata a far parte della provincia ecclesiastica di Filadelfia.\nCronotassi dei vescovi.\nSi omettono i periodi di sede vacante non superiori ai 2 anni o non storicamente accertati.\nStatistiche.\nLa diocesi nel 2019 su una popolazione di 826.036 persone contava 198.249 battezzati, corrispondenti al 24,0% del totale."}
{"id": "501206", "revid": "92723", "url": "https://it.wikipedia.org/wiki?curid=501206", "title": "Diocesi di Escuintla", "text": "La diocesi di Escuintla (in latino: \"Dioecesis Escuintlensis\") \u00e8 una sede della Chiesa cattolica in Guatemala suffraganea dell'arcidiocesi di Santiago di Guatemala. Nel 2019 contava 1.098.550 battezzati su 1.425.700 abitanti. \u00c8 retta dal vescovo Victor Hugo Palma Pa\u00fal.\nTerritorio.\nLa diocesi comprende il dipartimento di Escuintla, in Guatemala.\nSede vescovile \u00e8 la citt\u00e0 di Escuintla, dove si trova la cattedrale dell'Immacolata Concezione.\nIl territorio \u00e8 suddiviso in 18 parrocchie.\nStoria.\nLa prelatura territoriale di Escuintla fu eretta il 9 maggio 1969 con la bolla \"De animorum bono\" di papa Paolo VI, ricavandone il territorio dall'arcidiocesi di Santiago di Guatemala.\nIl 28 luglio 1994 la prelatura territoriale \u00e8 stata elevata a diocesi con la bolla \"Cum praelatura territorialis\" di papa Giovanni Paolo II.\nCronotassi dei vescovi.\nSi omettono i periodi di sede vacante non superiori ai 2 anni o non storicamente accertati.\nStatistiche.\nLa diocesi nel 2019 su una popolazione di 1.425.700 persone contava 1.098.550 battezzati, corrispondenti al 77,1% del totale."}
{"id": "501207", "revid": "92723", "url": "https://it.wikipedia.org/wiki?curid=501207", "title": "Diocesi di Es\u00e9ka", "text": "La diocesi di Es\u00e9ka (in latino: \"Dioecesis Esekanensis\") \u00e8 una sede della Chiesa cattolica in Camerun suffraganea dell'arcidiocesi di Douala. Nel 2019 contava 130.500 battezzati su 242.000 abitanti. \u00c8 retta dal vescovo Fran\u00e7ois Achille Eyabi.\nTerritorio.\nLa diocesi comprende il dipartimento di Nyong e K\u00e9ll\u00e9 nella regione del Centro in Camerun.\nSede vescovile \u00e8 la citt\u00e0 di Es\u00e9ka, dove si trova la cattedrale di Nostra Signora di Fatima.\nIl territorio \u00e8 suddiviso in 36 parrocchie.\nStoria.\nLa diocesi \u00e8 stata eretta il 22 marzo 1993 con la bolla \"Pro gravissimo Nostro munere\" di papa Giovanni Paolo II, ricavandone il territorio dall'arcidiocesi di Douala.\nCronotassi dei vescovi.\nSi omettono i periodi di sede vacante non superiori ai 2 anni o non storicamente accertati.\nStatistiche.\nLa diocesi nel 2019 su una popolazione di 242.000 persone contava 130.500 battezzati, corrispondenti al 53,9% del totale."}
{"id": "501208", "revid": "1935652", "url": "https://it.wikipedia.org/wiki?curid=501208", "title": "Diocesi di Eshowe", "text": "La diocesi di Eshowe (in latino: \"Dioecesis Eshovensis\") \u00e8 una sede della Chiesa cattolica in Sudafrica suffraganea dell'arcidiocesi di Durban. Nel 2019 contava 77.930 battezzati su 2.827.940 abitanti. La sede \u00e8 vacante.\nTerritorio.\nLa diocesi comprende le seguenti unit\u00e0 amministrative del Sudafrica: l'intero Zululand (eccetto i distretti di Ingwavuma, Ubombo e Hlabisa) e i distretti di Vryheid, Paulpietersburg, Ngotshe e Babanango in Natal.\nSede vescovile \u00e8 la citt\u00e0 di Eshowe, dove si trova la cattedrale di Santa Teresa del Piccolo Fiore.\nIl territorio \u00e8 suddiviso in 33 parrocchie.\nStoria.\nLa prefettura apostolica dello Zululand fu eretta il 27 agosto 1921, ricavandone il territorio dal vicariato apostolico del Natal (oggi arcidiocesi di Durban).\nL'11 dicembre 1923 la prefettura apostolica fu elevata a vicariato apostolico con la bolla \"Quae catholico nomini\" di papa Pio XI e assunse il nome di vicariato apostolico di Eshowe. Contestualmente ampli\u00f2 il proprio territorio con altri distretti gi\u00e0 appartenuti al vicariato apostolico del Natal.\nL'11 gennaio 1951 il vicariato apostolico \u00e8 stato ancora elevato a diocesi con la bolla \"Suprema Nobis\" di papa Pio XII.\nIl 12 novembre 1962 cedette una porzione del suo territorio a vantaggio dell'erezione della prefettura apostolica di Ingwavuma (oggi vicariato apostolico).\nCronotassi dei vescovi.\nSi omettono i periodi di sede vacante non superiori ai 2 anni o non storicamente accertati.\nStatistiche.\nLa diocesi nel 2019 su una popolazione di 2.827.940 persone contava 77.930 battezzati, corrispondenti al 2,8% del totale."}
{"id": "501209", "revid": "322321", "url": "https://it.wikipedia.org/wiki?curid=501209", "title": "Vicariato apostolico di Esmeraldas", "text": "Il vicariato apostolico di Esmeraldas (in latino: \"Vicariatus Apostolicus Esmeraldensis\") \u00e8 una sede della Chiesa cattolica in Ecuador immediatamente soggetta alla Santa Sede. Nel 2017 contava 459.934 battezzati su 557.263 abitanti. \u00c8 retto dal vescovo Antonio Crameri, S.S.C.\nTerritorio.\nIl vicariato apostolico comprende la provincia di Esmeraldas, in Ecuador.\nSede del vicariato \u00e8 la citt\u00e0 di Esmeraldas, dove si trova la cattedrale di Cristo Re.\nIl territorio \u00e8 suddiviso in 25 parrocchie.\nStoria.\nLa prefettura apostolica di Esmeraldas fu eretta il 14 dicembre 1945 con la bolla \"Ad dominicum gregem\" di papa Pio XII, ricavandone il territorio dalla diocesi di Portovejo (oggi arcidiocesi).\nIl 14 novembre 1957 la prefettura apostolica \u00e8 stata elevata a vicariato apostolico con la bolla \"Solet Apostolica\" dello stesso papa Pio XII.\nCronotassi dei vescovi.\nSi omettono i periodi di sede vacante non superiori ai 2 anni o non storicamente accertati.\nStatistiche.\nIl vicariato apostolico nel 2017 su una popolazione di 557.263 persone contava 459.934 battezzati, corrispondenti all'82,5% del totale."}
{"id": "501211", "revid": "110157", "url": "https://it.wikipedia.org/wiki?curid=501211", "title": "Diocesi di Espinal", "text": "La diocesi di Espinal (in latino: \"Dioecesis Espinalensis\") \u00e8 una sede della Chiesa cattolica in Colombia suffraganea dell'arcidiocesi di Ibagu\u00e9. Nel 2019 contava 462.000 battezzati su 511.660 abitanti. \u00c8 retta dal vescovo Miguel Fernando Gonz\u00e1lez Mari\u00f1o.\nTerritorio.\nLa diocesi comprende 24 comuni nella parte meridionale del dipartimento colombiano di Tolima: Alpujarra, Ataco, Carmen de Apical\u00e1, Chaparral, Coyaima, Cunday, Dolores, El Espinal, Flandes, El Guamo, Icononzo, Melgar, Natagaima, Ortega, Planadas, Prado, Purificaci\u00f3n, Rioblanco, Salda\u00f1a, San Antonio (eccetto il distretto di Playarrica), San Luis (eccetto il distretto di Payande), Su\u00e1rez e Villarrica; fa parte della diocesi anche il distretto di Gualanday nel comune di Coello.\nSede vescovile \u00e8 la citt\u00e0 di El Espinal, dove si trova la cattedrale di Nostra Signora del Rosario.\nIl territorio si estende su una superficie di 14.000\u00a0km\u00b2 ed \u00e8 suddiviso in 61 parrocchie, raggruppate in 8 vicariati: Espinal (Nuestra Se\u00f1ora del Rosario), Guamo (Santa Ana), Melgar (San Francisco de As\u00eds), Purificaci\u00f3n (La Candelaria), Salda\u00f1a (Nuestra Se\u00f1ora del Carmen), Chaparral (San Juan Bautista), Ataco (Nuestra Se\u00f1ora de Lourdes) e Cunday (La Inmaculada).\nStoria.\nLa diocesi \u00e8 stata eretta il 18 marzo 1957 con la bolla \"Qui supremum imperium\" di papa Pio XII, ricavandone il territorio dalla diocesi di Ibagu\u00e9 (oggi arcidiocesi).\nOriginariamente suffraganea dell'arcidiocesi di Popay\u00e1n, il 14 dicembre 1974 entr\u00f2 a far parte della provincia ecclesiastica dell'arcidiocesi di Ibagu\u00e9.\nCronotassi dei vescovi.\nSi omettono i periodi di sede vacante non superiori ai 2 anni o non storicamente accertati.\nStatistiche.\nLa diocesi nel 2019 su una popolazione di 511.660 persone contava 462.000 battezzati, corrispondenti al 90,3% del totale."}
{"id": "501213", "revid": "1935652", "url": "https://it.wikipedia.org/wiki?curid=501213", "title": "Diocesi di Est\u00e2ncia", "text": "La diocesi di Est\u00e2ncia (in latino: \"Dioecesis Stantiana\") \u00e8 una sede della Chiesa cattolica in Brasile suffraganea dell'arcidiocesi di Aracaju appartenente alla regione ecclesiastica Nordeste 3. Nel 2019 contava 401.870 battezzati su 482.900 abitanti. La sede \u00e8 vacante.\nTerritorio.\nLa diocesi comprende 16 comuni nella parte meridionale dello stato brasiliano di Sergipe: Est\u00e2ncia, Arau\u00e1, Boquim, Cristin\u00e1polis, Indiaroba, Itabaianinha, Lagarto, Pedrinhas, Po\u00e7o Verde, Riach\u00e3o do Dantas, Salgado, Santa Luzia do Itanhy, Sim\u00e3o Dias, Tobias Barreto, Tomar do Geru, Umba\u00faba.\nSede vescovile \u00e8 la citt\u00e0 di Est\u00e2ncia, dove si trova la cattedrale di Nostra Signora di Guadalupe.\nIl territorio si estende su 6.736\u00a0km\u00b2 ed \u00e8 suddiviso in 28 parrocchie.\nStoria.\nLa diocesi \u00e8 stata eretta il 30 aprile 1960 con la bolla \"Ecclesiarum omnium\" di papa Giovanni XXIII, ricavandone il territorio dalla diocesi di Aracaju, che \u00e8 stata contestualmente elevata al rango di arcidiocesi metropolitana.\nCronotassi dei vescovi.\nSi omettono i periodi di sede vacante non superiori ai 2 anni o non storicamente accertati.\nStatistiche.\nLa diocesi nel 2019 su una popolazione di 482.900 persone contava 401.870 battezzati, corrispondenti all'83,2% del totale."}
{"id": "501214", "revid": "110157", "url": "https://it.wikipedia.org/wiki?curid=501214", "title": "Diocesi di Estel\u00ed", "text": "La diocesi di Estel\u00ed (in latino: \"Dioecesis Esteliensis\") \u00e8 una sede della Chiesa cattolica in Nicaragua suffraganea dell'arcidiocesi di Managua. Nel 2019 contava 1.169.400 battezzati su 1.466.000 abitanti. La sede \u00e8 vacante.\nTerritorio.\nLa diocesi comprende i dipartimenti di Estel\u00ed, Madriz e Nueva Segovia nella parte occidentale del Nicaragua.\nSede vescovile \u00e8 la citt\u00e0 di Estel\u00ed, dove si trova la cattedrale di Nostra Signora del Santissimo Rosario.\nIl territorio si estende su una superficie di 7.298\u00a0km\u00b2 ed \u00e8 suddiviso in 41 parrocchie.\nStoria.\nLa diocesi \u00e8 stata eretta il 17 dicembre 1962 con la bolla \"Supremi muneris\" di papa Giovanni XXIII, ricavandone il territorio dalla diocesi di Le\u00f3n en Nicaragua.\nCronotassi dei vescovi.\nSi omettono i periodi di sede vacante non superiori ai 2 anni o non storicamente accertati.\nStatistiche.\nLa diocesi nel 2019 su una popolazione di 1.466.000 persone contava 1.169.400 battezzati, corrispondenti al 79,8% del totale."}
{"id": "501215", "revid": "92723", "url": "https://it.wikipedia.org/wiki?curid=501215", "title": "Amministrazione apostolica di Estonia", "text": "Lamministrazione apostolica di Estonia (in latino: \"Administratio Apostolica Estoniensis\") \u00e8 una sede della Chiesa cattolica immediatamente soggetta alla Santa Sede. Nel 2020 contava 6.520 battezzati su 1.327.830 abitanti. \u00c8 retta dal vescovo Philippe Jean-Charles Jourdan.\nTerritorio.\nL'amministrazione apostolica comprende l'intero territorio dell'Estonia.\nSede dell'amministrazione apostolica \u00e8 la citt\u00e0 di Tallinn, dove si trova la cattedrale dei Santi Pietro e Paolo (\"Peeter-Pauli katedraal\").\nIl territorio \u00e8 suddiviso in 10 parrocchie.\nStoria.\nL'amministrazione apostolica fu eretta il 1\u00ba novembre 1924, ricavandone il territorio dall'arcidiocesi di Riga.\nNel 1941 l'amministratore apostolico Eduard Profittlich fu arrestato, trasferito nella prigione di Kirov in Russia, e condannato alla fucilazione per spionaggio a favore della Germania; mor\u00ec il 22 febbraio 1942, prima dell'esecuzione della sentenza. Da quel momento la sede rimase vacante per cinquant'anni.\nNel 1992 papa Giovanni Paolo II affid\u00f2 la sede al nunzio apostolico in Estonia, mentre dal 1\u00ba aprile 2005 torn\u00f2 ad avere un vescovo proprio.\nNel settembre 1993 ricevette la visita pastorale di papa Giovanni Paolo II e, il 25 settembre 2018, quella di papa Francesco.\nCronotassi dei vescovi.\nSi omettono i periodi di sede vacante non superiori ai 2 anni o non storicamente accertati.\nStatistiche.\nLa diocesi nel 2020 su una popolazione di 1.327.830 persone contava 6.520 battezzati, corrispondenti allo 0,5% del totale."}
{"id": "501216", "revid": "322321", "url": "https://it.wikipedia.org/wiki?curid=501216", "title": "Arcidiocesi di Esztergom-Budapest", "text": "Larcidiocesi di Esztergom-Budapest () \u00e8 una sede metropolitana della Chiesa cattolica in Ungheria. Nel 2019 contava 1.238.900 battezzati su 2.061.200 abitanti. \u00c8 retta dall'arcivescovo cardinale P\u00e9ter Erd\u0151.\nL'arcivescovo di Esztergom-Budapest \u00e8 primate d'Ungheria.\nTerritorio.\nSede arcivescovile \u00e8 la citt\u00e0 di Esztergom e comprende, oltre a Esztergom e gran parte di Budapest, il territorio tra le due citt\u00e0.\nA Esztergom si trova la cattedrale di Nostra Signora e di Sant'Adalberto. A Budapest si erge la concattedrale di Santo Stefano. A M\u00e1riaremete, quartiere di Budapest, sorge la basilica minore dell'Assunzione di Maria.\nIl territorio si estende su 1.543\u00a0km\u00b2 ed \u00e8 suddiviso in 157 parrocchie.\nProvincia ecclesiastica.\nLa provincia ecclesiastica di Esztergom-Budapest comprende due suffraganee:\nStoria.\nL'arcidiocesi di Esztergom fu eretta nell'XI secolo, nel contesto della cristianizzazione dell'Ungheria all'epoca del re santo Stefano, e ben presto i suoi prelati assunsero un ruolo predominante nella giovane Chiesa ungherese, che varr\u00e0 loro in seguito il titolo di primati d'Ungheria.\nTra i primi vescovi di Esztergom sono da segnalare: Luk\u00e1cs B\u00e1nfi (1161-1181), difensore del cattolicesimo contro i tentativi di Manuele I Comneno di inquadrare la Chiesa ungherese nel patriarcato di Costantinopoli; nel 1227 l'arcivescovo R\u00f3bert, insieme con il re Andrea II d'Ungheria, fond\u00f2 la nuova diocesi di Milcovia a oriente del territorio ungherese, nella regione storica della Moldavia, allora abitata dai Cumani; la diocesi sar\u00e0 soppressa nel XVI secolo; l'arcivescovo M\u00e1ty\u00e1s, che assieme ad altri vescovi ungheresi trov\u00f2 la morte sul campo di battaglia contro i Tartari nel 1241.\nIl vescovo L\u00e1szl\u00f3 Szalkay trov\u00f2 la morte assieme ad altri 7 vescovi ungheresi nella battaglia di Moh\u00e1cs del 1526 contro i Turchi, i quali conquistarono Esztergom nel 1543. L'arcivescovo P\u00e1l V\u00e1rdai fu costretto a trasferire la sede a Trnava, nell'attuale Slovacchia.\nIn un momento difficile per la Chiesa ungherese, con i Turchi padroni del Paese e il luteranesimo che si faceva strada tra i ceti medio alti della societ\u00e0 ungherese, emerse la figura di uno dei pi\u00f9 grandi arcivescovi di Esztergom di questo periodo, Mikl\u00f3s Ol\u00e1h (1554-1568), umanista, che seppe riformare la sua arcidiocesi nello spirito della riforma tridentina, non disdegnando di utilizzare il braccio secolare per difendere il cattolicesimo. La sua preoccupazione principale fu quella della formazione del clero: chiam\u00f2 i gesuiti (1561), a cui affid\u00f2 il seminario arcivescovile fondato nel 1566; nel 1560 indisse un sinodo con lo scopo di mettere in pratica i dettami del concilio tridentino.\nUn gesuita divenne cardinale-arcivescovo di Esztergom, P\u00e9ter P\u00e1zm\u00e1ny (1616-1637). Uomo di grande cultura e proficuo scrittore ecclesiastico, seppe contrastare il pensiero e la teologia luterana con il rigore scientifico della sua esposizione dottrinale, ma anche con la semplicit\u00e0 del linguaggio, capace di attrarre tutti i ceti della societ\u00e0 ungherese. Grazie alla sua azione, numerose famiglie dell'alta societ\u00e0 abbandonarono il luteranesimo per ritornare al cattolicesimo. P\u00e1zm\u00e1ny fond\u00f2 a Trnava un altro seminario e una universit\u00e0 cattolica; per primo, invi\u00f2 i migliori elementi del suo clero a Roma a perfezionarsi nelle universit\u00e0 pontificie.\nIl 13 marzo 1776 i territori settentrionali dell'arcidiocesi diedero origine alle nuove diocesi di Bansk\u00e1 Bystrica, di Ro\u017e\u0148ava e di Spi\u0161.\nL'arcivescovo J\u00f3zsef Batthy\u00e1ny tra il 1778 e il 1781 fece costruire a Presburgo, l'attuale Bratislava, l'imponente Palazzo Primaziale, in stile neoclassico, su progetto dell'architetto Melchior Hefele.\nNel 1820 Alexander Rudnay riport\u00f2 la sede dell'arcidiocesi, il capitolo dei canonici e il seminario arcivescovile a Esztergom. Nel 1822 dette avvio ai lavori di costruzione del nuovo seminario e della nuova residenza arcivescovile.\nL'8 giugno 1912 cedette la parrocchia di rito bizantino di Budapest a vantaggio dell'erezione dell'eparchia di Hajd\u00fadorog.\nDopo la Prima guerra mondiale l'arcidiocesi si trov\u00f2 divisa tra Ungheria e Cecoslovacchia. Il 29 maggio 1922 i territori cecoslovacchi dell'arcidiocesi furono costituiti in amministrazione apostolica di Trnava (oggi arcidiocesi di Trnava). In questo modo Esztergom perse oltre 370 parrocchie delle 481 che aveva prima della guerra.\nNel secondo dopo-guerra emerse la figura del cardinale J\u00f3zsef Mindszenty (1945-1973). Arrestato dalle autorit\u00e0 comuniste del Paese, fu condannato all'ergastolo nel 1948; venne liberato durante la rivolta ungherese del 1956, ma fallito il tentativo degli insorti, si rifugi\u00f2 nell'ambasciata americana di Budapest, dove rimase fino al 1971, non potendo cos\u00ec partecipare al concilio Vaticano II.\nIl 31 maggio 1993 con la bolla \"Hungarorum gens\" di papa Giovanni Paolo II furono rivisti i confini delle diocesi ungheresi. La sede di Esztergom acquis\u00ec quasi tutti i distretti che costituiscono la citt\u00e0 di Budapest, appartenuti alle diocesi di V\u00e1c e di Sz\u00e9kesfeh\u00e9rv\u00e1r, e al contempo cedette alcune parrocchie a queste stesse due diocesi e a quella di Gy\u0151r. Contestualmente assunse il presente nome di \"Arcidiocesi di Esztergom-Budapest\".\nRito strigoniense.\nFino all'edizione del Messale post-tridentino di San Pio V nell'arcidiocesi era in uso un rito proprio, il cui Messale, che trae origine da un Sacramentario della fine del XII secolo, fu stampato nel 1484. Le rubriche liturgiche erano raccolti nell\"Ordinarius Strigoniensis\" che ebbe otto edizioni fra il 1493 e il 1520. Gli stessi libri liturgici erano utilizzati anche nelle diocesi suffraganee. Dopo il Concilio di Trento, il Messale strigoniense rimasero in uso fino al sinodo del 1629 in cui fu votato all'unanimit\u00e0 l'accoglimento del Messale Romano di Pio V, con l'aggiunta per\u00f2 delle feste dei santi del Regno d'Ungheria, due dei quali furono inserite anche nel calendario romano generale: santo Stefano d'Ungheria e sant'Adalberto. Anche dopo l'introduzione del Messale Romano, nell'arcidiocesi fu in uso un Rituale proprio, che sebbene si richiamasse al \"Rituale Romanum\" del 1614, accoglieva le consuetudini proprie del Regno d'Ungheria. Il \"Rituale Strigoniense\" fu stampato per la prima volta nel 1625 come erede di libri liturgici precedenti stampati nell'arcidiocesi nel 1560 e nel 1583. Ebbe poi numerose riedizioni fino al 1909 e rimase in uso fino alla met\u00e0 del XX secolo. Altro libro liturgico che rivela dati interessanti sulla liturgia e sulla pastorale, anche perch\u00e9 destinato alle chiese di borghi e villaggi, \u00e8 il \"Cantionale Rituale\"; fu stampato nel 1681: oltre a canti in latino, ne raccoglie altri in slovacco.\nCronotassi dei vescovi.\nSi omettono i periodi di sede vacante non superiori ai 2 anni o non storicamente accertati.\nStatistiche.\nL'arcidiocesi nel 2019 su una popolazione di 2.061.200 persone contava 1.238.900 battezzati, corrispondenti al 60,1% del totale."}
{"id": "501218", "revid": "92723", "url": "https://it.wikipedia.org/wiki?curid=501218", "title": "Diocesi di Eun\u00e1polis", "text": "La diocesi di Eun\u00e1polis (in latino: \"Dioecesis Eunapolitana\") \u00e8 una sede della Chiesa cattolica in Brasile suffraganea dell'arcidiocesi di San Salvador di Bahia appartenente alla regione ecclesiastica Nordeste 3. Nel 2019 contava 222.500 battezzati su 451.970 abitanti. \u00c8 retta dal vescovo Jos\u00e9 Edson Santana de Oliveira.\nTerritorio.\nLa diocesi comprende 8 comuni nella parte sud-orientale dello stato brasiliano di Bahia: Eun\u00e1polis, Belmonte, Guaratinga, Itabela, Itagimirim, Itapebi, Porto Seguro e Santa Cruz Cabr\u00e1lia.\nSede vescovile \u00e8 la citt\u00e0 di Eun\u00e1polis, dove si trova la cattedrale di Nostra Signora Ausiliatrice (\"Nossa Senhora Auxiliadora\").\nIl territorio si estende su 12.133\u00a0km\u00b2 ed \u00e8 suddiviso in 45 parrocchie.\nStoria.\nLa diocesi \u00e8 stata eretta il 12 giugno 1996 con la bolla \"Apostolicum munus\" di papa Giovanni Paolo II, ricavandone il territorio dalle diocesi di Itabuna e di Teixeira de Freitas-Caravelas.\nCronotassi dei vescovi.\nSi omettono i periodi di sede vacante non superiori ai 2 anni o non storicamente accertati.\nStatistiche.\nLa diocesi nel 2019 su una popolazione di 451.970 persone contava 222.500 battezzati, corrispondenti al 49,2% del totale."}
{"id": "501219", "revid": "92723", "url": "https://it.wikipedia.org/wiki?curid=501219", "title": "Diocesi di Evansville", "text": "La diocesi di Evansville (in latino: \"Dioecesis Evansvicensis\") \u00e8 una sede della Chiesa cattolica negli Stati Uniti d'America suffraganea dell'arcidiocesi di Indianapolis appartenente alla regione ecclesiastica VII (IL, IN, WI). Nel 2019 contava 75.838 battezzati su 512.393 abitanti. \u00c8 retta dal vescovo Joseph Mark Siegel.\nTerritorio.\nLa diocesi comprende 12 contee dell'Indiana, negli Stati Uniti d'America: Vanderburgh, Posey, Warrick, Gibson, Knox, Daviess, Pike, Sullivan, Greene, Martin, Dubois e Spencer.\nSede vescovile \u00e8 la citt\u00e0 di Evansville, dove si trova la cattedrale di San Benedetto (\"St. Benedict Cathedral\"). A Vincennes si trova l'ex cattedrale di San Francesco Saverio, oggi basilica minore, che fu la sede primitiva dei vescovi di Indianapolis.\nIl territorio si estende su 12.975\u00a0km\u00b2 ed \u00e8 suddiviso in 45 parrocchie.\nStoria.\nLa diocesi \u00e8 stata eretta il 21 ottobre 1944 con la bolla \"Ecclesiae universalis\" di papa Pio XII, ricavandone il territorio dalla diocesi di Indianapolis, che lo stesso giorno \u00e8 stata elevata ad arcidiocesi.\nCronotassi dei vescovi.\nSi omettono i periodi di sede vacante non superiori ai 2 anni o non storicamente accertati.\nStatistiche.\nLa diocesi nel 2019 su una popolazione di 512.393 persone contava 75.838 battezzati, corrispondenti al 14,8% del totale."}
{"id": "501220", "revid": "110157", "url": "https://it.wikipedia.org/wiki?curid=501220", "title": "Arcidiocesi di \u00c9vora", "text": "Larcidiocesi di \u00c9vora (in latino: \"Archidioecesis Eborensis\") \u00e8 una sede metropolitana della Chiesa cattolica in Portogallo. Nel 2019 contava 269.500 battezzati su 314.000 abitanti. \u00c8 retta dall'arcivescovo Francisco Jos\u00e9 Villas-Boas Senra de Faria Coelho.\nTerritorio.\nL'arcidiocesi comprende il distretto di \u00c9vora, parte del distretto di Set\u00fabal e la parte meridionale del distretto di Santar\u00e9m.\nSede arcivescovile \u00e8 la citt\u00e0 di \u00c9vora, dove si trova la cattedrale dell'Assunzione di Maria Vergine.\nIl territorio si estende su 13.547\u00a0km\u00b2 ed \u00e8 suddiviso in 156 parrocchie, raggruppate in 9 vicariati: Alc\u00e1cer do Sal, Arraiolos, Coruche, Elvas, Estremoz, \u00c9vora, Montemor-o-Novo, Reguengos de Monsaraz e Vila Vi\u00e7osa.\nLa provincia ecclesiastica di \u00c9vora, istituita nel 1540, comprende due sole suffraganee, nella parte meridionale del Portogallo: le diocesi di Beja e di Faro.\nStoria.\nLa diocesi di \"Ebora\" fu eretta in epoca antica, durante l'epoca romana. Il primo riscontro storico risale all'inizio del IV secolo, quando il vescovo Quinciano partecip\u00f2 al concilio di Elvira. Sono noti i nomi di altri dieci vescovi, che parteciparono ai concili dell'epoca visigotica dal VI all'VIII. Evora era compresa nell'antica provincia romana della Lusitania e dipendeva, anche dal punto di vista religioso, dalla provincia ecclesiastica dell'arcidiocesi di Augusta Emerita.\nDurante il periodo della conquista araba non risultano vescovi ed \u00e8 probabile che la sede fosse soppressa. In seguito alla riconquista cristiana, la diocesi fu ristabilita come suffraganea dell'arcidiocesi di Braga e la moschea della citt\u00e0 fu convertita in cattedrale. Il primo vescovo noto di questo secondo periodo della storia della diocesi \u00e8 Soeiro I, menzionato a partire dal 1166.\nIl 2 luglio 1199, con la bolla \"In causa duorum\", papa Innocenzo III sottomise la diocesi di \u00c9vora al metropolita di Santiago di Compostela. Nel 1394, con la bolla \"In eminentissimae dignitatis\" di papa Bonifacio IX, entr\u00f2 a far parte della provincia ecclesiastica dell'arcidiocesi di Lisbona (oggi patriarcato).\nNel maggio 1186 fu iniziata con il vescovo Paio la costruzione di una nuova cattedrale, che sub\u00ec un completo rifacimento nella seconda met\u00e0 del XIII secolo con il vescovo Durando Pais; questa nuova cattedrale fu consacrata nel 1308. Al vescovo Paio si deve anche l'istituzione del capitolo dei canonici, il cui atto di fondazione, conservato negli archivi della cattedrale, \u00e8 datato 24 aprile 1200.\nIl 24 settembre 1540 la diocesi fu elevata al rango di arcidiocesi metropolitana con la bolla \"Gratiae divinae praemium\" di papa Paolo III. Originariamente aveva come suffraganee le diocesi di Silves, di Tangeri e di Ceuta.\nIl 21 agosto 1549, il 9 giugno 1570 e il 10 luglio 1770 cedette porzioni del suo territorio a vantaggio dell'erezione rispettivamente delle diocesi di Portalegre (oggi diocesi di Portalegre-Castelo Branco), di Elvas e di Beja. Queste ultime due furono sempre sue suffraganee.\nIl 30 settembre 1881 la diocesi di Elvas fu soppressa e il suo territorio fu in parte aggregato all'arcidiocesi di \u00c9vora.\nIl 16 luglio 1975 ha ceduto una piccola porzione del suo territorio a vantaggio dell'erezione della diocesi di Set\u00fabal.\nCronotassi dei vescovi e arcivescovi.\nSi omettono i periodi di sede vacante non superiori ai 2 anni o non storicamente accertati.\nStatistiche.\nL'arcidiocesi nel 2019 su una popolazione di 314.000 persone contava 269.500 battezzati, corrispondenti all'85,8% del totale."}
{"id": "501223", "revid": "287204", "url": "https://it.wikipedia.org/wiki?curid=501223", "title": "Diocesi di \u00c9vreux", "text": "La diocesi di \u00c9vreux (in latino: \"Dioecesis Ebroicensis\") \u00e8 una sede della Chiesa cattolica in Francia suffraganea dell'arcidiocesi di Rouen. Nel 2019 contava 348.000 battezzati su 606.419 abitanti. \u00c8 retta dal vescovo Christian Philippe Pierre Robert Nourrichard.\nTerritorio.\nLa diocesi comprende il dipartimento francese dell'Eure.\nSede vescovile \u00e8 la citt\u00e0 di \u00c9vreux, dove si trova la cattedrale di \"Notre-Dame\". A Bernay sorge la basilica minore di \"Notre-Dame-de-la-Couture\".\nIl territorio \u00e8 suddiviso in 32 parrocchie, raggruppate in 7 decanati.\nStoria.\nLa diocesi fu eretta in epoca antica. Secondo fonti tradizionali, evangelizzatore e primo vescovo sarebbe stato san Taurino, vissuto tra il IV e V secolo; questa era una certezza all'epoca di Carlo il Calvo (met\u00e0 del IX secolo), quando fu scritto il racconto della traslazione delle sue reliquie, avvenuta durante l'episcopato di san Laudulfo alla fine del VI secolo, il quale edific\u00f2 la basilica in onore del protovescovo della diocesi. Per i primi riscontri storici di un vescovo di \u00c9vreux occorre attendere il concilio di Orl\u00e9ans del 511, cui assistette il vescovo Maurusio; ai successivi concili di Orl\u00e9ans della prima met\u00e0 del secolo prese parte il vescovo Licinio.\n\"Mediolanum Aulercorum\", capitale del popolo celtico degli Aulerci Eburovici, era una \"civitas\" della provincia romana della Gallia Lugdunense seconda, come attestato dalla \"Notitia Galliarum\" dell'inizio del V secolo. Dal punto di vista religioso, come di quello civile, Evreux dipendeva dalla provincia ecclesiastica dell'arcidiocesi di Rouen, sede metropolitana provinciale.\nDurante l'Alto Medioevo le abbazie di \"Notre-Dame de l'Estr\u00e9e\", di Lyre e di Conches completarono il processo di cristianizzazione delle campagne.\nSi deve al vescovo Guillaume Flertel (\u2020 1066), la ricostruzione della cattedrale, caduta in rovina dopo le incursioni dei Normanni, che fu consacrata nel 1077. Distrutta nel 1119 da un incendio, l'attuale cattedrale fu eretta in stile gotico a partire dal 1220 e ultimata, dopo numerose interruzioni a causa delle continue guerre, nel XV secolo.\nNel 1667 il vescovo Henri Cauchon de Maupas du Tour istitu\u00ec il seminario diocesano.\nAl momento dell'insorgere della rivoluzione, la diocesi comprendeva 473 parrocchie, raggruppate in 3 arcidiaconati (\u00c9vreux, Ouche e Neubourg) e 12 decanati.\nIn seguito al concordato con la bolla \"Qui Christi Domini\" di papa Pio VII del 29 novembre 1801 la diocesi si ampli\u00f2, incorporando parti della soppressa diocesi di Lisieux, e porzioni dell'arcidiocesi di Rouen; contestualmente cedette una porzione di territorio alla diocesi di S\u00e9ez.\nNell'Ottocento, un prete diocesano, Jacques-D\u00e9sir\u00e9 Laval, che prima dell'ordinazione sacerdotale era stato un medico, part\u00ec come missionario per le Mauritius, dove divenne l'apostolo degli africani liberati dalla schiavit\u00f9. \u00c8 stato beatificato da papa Giovanni Paolo II nel 1979.\nCronotassi dei vescovi.\nSi omettono i periodi di sede vacante non superiori ai 2 anni o non storicamente accertati.\nStatistiche.\nLa diocesi nel 2019 su una popolazione di 606.419 persone contava 348.000 battezzati, corrispondenti al 57,4% del totale."}
{"id": "501224", "revid": "322321", "url": "https://it.wikipedia.org/wiki?curid=501224", "title": "Diocesi di \u00c9vry-Corbeil-Essonnes", "text": "La diocesi di \u00c9vry-Corbeil-Essonnes (in latino: \"Dioecesis Evriensis-Corbiliensis-Exonensis\") \u00e8 una sede della Chiesa cattolica in Francia suffraganea dell'arcidiocesi di Parigi. Nel 2019 contava 901.000 battezzati su 1.300.000 abitanti. \u00c8 retta dal vescovo Michel Armand Alexis Jean Pansard.\nTerritorio.\nLa diocesi comprende il territorio del dipartimento francese dell'Essonne, a cui si aggiungono i comuni di Bonnelles e Sainte-Mesme nel dipartimento delle Yvelines. Confina ad ovest con la diocesi di Versailles, a nord con quelle di Nanterre e di Cr\u00e9teil, ad est con la diocesi di Meaux e a sud con quelle di Chartres e di Orl\u00e9ans.\nSede vescovile \u00e8 la citt\u00e0 di \u00c9vry, dove si trova la cattedrale della Resurrezione. A Corbeil-Essonnes sorge la concattedrale di Sant'Esuperio. A Longpont-sur-Orge si trova la basilica minore della Madonna di Buonaguardia (\"Notre-Dame de Bonne-Garde\").\nIl territorio si estende su 1.819\u00a0km\u00b2 ed \u00e8 suddiviso in 102 parrocchie, raggruppate in 5 decanati e 22 settori parrocchiali.\nStoria.\nLa diocesi di Corbeil fu eretta il 9 ottobre 1966 con la bolla \"Qui volente Deo\" di papa Paolo VI, ricavandone il territorio dalla diocesi di Versailles. La diocesi appartiene, fin dalla fondazione, alla provincia ecclesiastica dell'arcidiocesi di Parigi. Fu nominato primo vescovo Albert-Georges-Yves Malbois, che era vescovo ausiliare a Versailles.\nLa primitiva sede vescovile era la citt\u00e0 di Corbeil, dove venne eretta a cattedrale la chiesa di Sant'Esuperio, dedicata al primo vescovo di Bayeux e costruita a partire dal XII secolo.\nHa assunto il nome di diocesi di \u00c9vry-Corbeil-Essonnes l'11 giugno 1988, in forza del decreto \"Cum intra fines\" della Congregazione per i Vescovi. Contestualmente la sede episcopale \u00e8 stata trasferita nella citt\u00e0 di \u00c9vry. La nuova cattedrale \u00e8 stata consacrata l'8 maggio 1997 e ha ricevuto la visita di papa Giovanni Paolo II il 22 agosto successivo.\nLa diocesi ha celebrato due sinodi, che si sono svolti nei trienni 1987-1990 e 2004-2007.\nCronotassi dei vescovi.\nSi omettono i periodi di sede vacante non superiori ai 2 anni o non storicamente accertati.\nStatistiche.\nLa diocesi nel 2019 su una popolazione di 1.300.000 persone contava 901.000 battezzati, corrispondenti al 69,3% del totale."}
{"id": "501227", "revid": "629789", "url": "https://it.wikipedia.org/wiki?curid=501227", "title": "Vicariato apostolico di Derna", "text": "Il vicariato apostolico di Derna (in latino: \"Vicariatus Apostolicus Dernensis\") \u00e8 una sede della Chiesa cattolica in Libia immediatamente soggetta alla Santa Sede. La sede \u00e8 vacante.\nTerritorio.\nIl vicariato apostolico comprende la citt\u00e0 di Derna.\nStoria.\nIl vicariato apostolico \u00e8 stato eretto il 22 giugno 1939 con la bolla \"Quo Evangelicae\" di papa Pio XII, ricavandone il territorio dal vicariato apostolico della Cirenaica, che contestualmente ha assunto il nome di vicariato apostolico di Bengasi.\nDal 1948 \u00e8 amministrato dal vicario apostolico di Bengasi.\nCronotassi dei vescovi.\nSi omettono i periodi di sede vacante non superiori ai 2 anni o non storicamente accertati.\nStatistiche.\nIl vicariato apostolico nel 1966 contava su una popolazione di 100.000 persone 500 battezzati, corrispondenti allo 0,5% del totale. Per gli anni successivi, l'Annuario Pontificio include i dati statistici tra quelli del vicariato apostolico di Bengasi."}
{"id": "501238", "revid": "298229", "url": "https://it.wikipedia.org/wiki?curid=501238", "title": "Progressione del record olimpico dei 5000 metri piani maschili", "text": "La tabella sottostante riporta la progressione del record olimpico nella specialit\u00e0 dei 5000 metri piani maschili."}
{"id": "501239", "revid": "1013865", "url": "https://it.wikipedia.org/wiki?curid=501239", "title": "Wellington (regione)", "text": "La regione di Wellington (in inglese \"Wellington Region\") \u00e8 una delle 16 regioni della Nuova Zelanda. \nOccupa la parte pi\u00f9 meridionale dell'Isola del Nord e il suo capoluogo \u00e8 Wellington.\nCollegamenti esterni.\n "}
{"id": "501241", "revid": "439868", "url": "https://it.wikipedia.org/wiki?curid=501241", "title": "Richard Adolf Zsigmondy", "text": "Vinse il premio Nobel per la chimica nel 1925. Il cratere Zsigmondy presente sulla superficie della Luna \u00e8 stato cos\u00ec battezzato in suo onore.\nVita e lavoro.\nZsigmondy nacque da Irma von Szakmary e dallo scienziato Adolf Zsigmondy Sr., che invent\u00f2 alcuni ferri chirurgici odontoiatrici. Fu ottimamente educato da sua madre dopo la morte di suo padre, che avvenne alla fine del 1880. Ricevette un'educazione molto comprensiva ricca di svaghi e hobby come l'arrampicata e il trekking. A scuola svilupp\u00f2 un grande interesse per le scienze naturali, specialmente per la chimica e la fisica, tale interesse lo port\u00f2 a cominciare numerosi esperimenti nel laboratorio allestito a casa sua.\nLa sua formazione universitaria cominci\u00f2 all'Universit\u00e0 di Vienna alla Facolt\u00e0 di Medicina, ma presto si trasfer\u00ec alla Technische Universit\u00e4t Wien e in seguito all'Universit\u00e0 di Monaco. A Monaco il suo insegnante fu Wilhelm von Miller (1848-1899) e qui cominci\u00f2 la sua carriera nella ricerca scientifica. Zsigmondy ritorn\u00f2 in Austria nel 1893 per ricoprire il ruolo di assistente professore a Graz. Durante il suo lavoro a Graz complet\u00f2 il suo pi\u00f9 importante lavoro, che concerneva la chimica dei colloidi. Negli anni successivi lavor\u00f2 sugli idros\u00f2l d'oro sviluppando l'ultramicroscopio a fenditura.\nNel 1911 mise in evidenza il fenomeno della condensazione capillare.\nLa sua carriera scientifica continu\u00f2 in Germania, a Gottinga come professore di chimica dove rimase per il resto della sua carriera professionale. Nel 1925 Zsigmondy ricevette il Premio Nobel per la Chimica per i suoi lavori sui colloidi.\nMor\u00ec qualche anno dopo il suo ritiro a Gottinga nel 1929."}
{"id": "501244", "revid": "22356", "url": "https://it.wikipedia.org/wiki?curid=501244", "title": "Euparkeria", "text": ""}
{"id": "501247", "revid": "1013865", "url": "https://it.wikipedia.org/wiki?curid=501247", "title": "West Coast (Nuova Zelanda)", "text": "West Coast \u00e8 una delle 16 regioni della Nuova Zelanda. La regione occupa la maggior parte della costa Occidentale dell'Isola del Sud.\nCollegamenti esterni.\n "}
{"id": "501248", "revid": "767487", "url": "https://it.wikipedia.org/wiki?curid=501248", "title": "Elements Pt. 2", "text": "Elements Pt. 2 \u00e8 l'undicesimo album della band power metal finlandese Stratovarius."}
{"id": "501251", "revid": "68105", "url": "https://it.wikipedia.org/wiki?curid=501251", "title": "Robert Flynn", "text": ""}
{"id": "501252", "revid": "33751", "url": "https://it.wikipedia.org/wiki?curid=501252", "title": "Westfalenstadion", "text": ""}
{"id": "501253", "revid": "110157", "url": "https://it.wikipedia.org/wiki?curid=501253", "title": "Prelatura territoriale di De\u00e1n Funes", "text": "La prelatura territoriale di De\u00e1n Funes (in latino: \"Praelatura Territorialis Funesiopolitana\") \u00e8 una sede della Chiesa cattolica in Argentina suffraganea dell'arcidiocesi di C\u00f3rdoba. Nel 2019 contava 65.692 battezzati su 66.840 abitanti. \u00c8 retta dal vescovo Gustavo Gabriel Zurbriggen.\nTerritorio.\nLa prelatura territoriale comprende quattro dipartimenti della provincia di C\u00f3rdoba in Argentina: Ischil\u00edn, R\u00edo Seco, Sobremonte e Tulumba.\nSede prelatizia \u00e8 la citt\u00e0 di De\u00e1n Funes, dove si trova la cattedrale di Nostra Signora del Carmine.\nIl territorio si estende su 28.700\u00a0km\u00b2 ed \u00e8 suddiviso in 8 parrocchie.\nStoria.\nLa prelatura territoriale \u00e8 stata eretta il 25 gennaio 1980 con la bolla \"Cum Episcopus\" di papa Giovanni Paolo II, ricavandone il territorio dalla diocesi di Cruz del Eje.\nIl 3 febbraio 1982, con la lettera apostolica \"Cultum Sanctorum\", papa Giovanni Paolo II ha confermato la Beata Maria Vergine della Mercede patrona principale della prelatura, e San Francesco Solano patrono secondario.\nCronotassi dei vescovi.\nSi omettono i periodi di sede vacante non superiori ai 2 anni o non storicamente accertati.\nStatistiche.\nLa prelatura territoriale nel 2019 su una popolazione di 66.840 persone contava 65.692 battezzati, corrispondenti al 98,3% del totale."}
{"id": "501256", "revid": "1543377", "url": "https://it.wikipedia.org/wiki?curid=501256", "title": "ENIGMA2000", "text": "ENIGMA2000 (\"European Numbers Information Gathering and Monitoring Association\", dalla lingua inglese \"associazione europea per la raccolta di informazioni e il monitoraggio delle numbers station\") \u00e8 un gruppo di radioascolto in onde corte, dedicato alle \"numbers station\" e ad altre trasmissioni misteriose. Il gruppo \u00e8 nato da alcuni membri dell'originario gruppo ENIGMA che, dopo la cessazione delle \"newsletter\" e lo scioglimento di quest'ultimo, hanno deciso di continuare le attivit\u00e0 di raccolta informazioni e monitoraggio.\nMentre le \"newsletter\" di ENIGMA erano cartacee, ENIGMA2000 si coordina mediante internet, tramite un gruppo Yahoo e pubblicando una \"newsletter\" ogni due mesi. Tramite il mezzo digitale, i membri del gruppo condividono i dati raccolti da ognuno e condividono i propri libri di stazione, attivit\u00e0 che nel gruppo ENIGMA avvenivano per via postale."}
{"id": "501260", "revid": "1543377", "url": "https://it.wikipedia.org/wiki?curid=501260", "title": "Lawrence Alma-Tadema", "text": "Formatosi in Belgio alla Reale Accademia di Belle Arti di Anversa (\"Koninklijke Academie voor Schone Kunsten van Antwerpen\"), dal 1870 e sino alla morte si stabil\u00ec in Inghilterra, dove ottenne una speciale cittadinanza. Fu un pittore celebrato e conosciuto per i suoi soggetti ispirati all'antichit\u00e0 classica, nei quali raffigur\u00f2 il lusso e la decadenza dell'Impero Romano. Sebbene ammirato in vita per la sua abilit\u00e0, il suo lavoro fu disistimato dopo la sua morte, e solo a partire dagli anni '60 \u00e8 stato rivalutato per l'importanza che ebbe nell'arte del diciannovesimo secolo.\nBiografia.\nFanciullezza.\nLourens Alma Tadema nacque l'8 gennaio 1836 nel villaggio di Dronrijp, in Frisia, nei Paesi Bassi. Il cognome Tadema, con il quale l'artista \u00e8 universalmente noto, era in origine un patronimico (\u00abfiglio di Tade\u00bb); i nomi Lourens ed Alma furono scelti dal padrino.\nIl padre, il notaio Pieter Jiltes Tadema (1797\u20131840), si spos\u00f2 due volte: dal primo matrimonio ebbe tre figli; dal secondo matrimonio con Hinke Dirks Brouwer (c. 1800\u20131863) nacque Lourens, terzo di tre. \nNel 1838 i Tadema si trasferirono nel vicino villaggio di Leeuwarden, ma il padre Pieter mor\u00ec due anni dopo. Rimasta vedova, la madre allev\u00f2 da sola tutti e cinque i figli (i due propri, superstiti, e i tre del precedente matrimonio del marito), educandoli e assumendo un maestro locale per far impartire loro lezioni di disegno. Inizialmente orientata a far seguire la carriera paterna al giovane Lourens, questi nel 1851 inizi\u00f2 a soffrire di seri problemi fisici e psichici. I medici diagnosticarono una consunzione, e prospettarono per lui una breve vita; fu per tale motivo che la madre gli permise di trascorrere i giorni restanti disegnando e dipingendo, seguendo il suo desiderio. Lourens ritrov\u00f2 invece la salute e decise di intraprendere seriamente gli studi artistici.\nFormazione.\nAlma-Tadema si trasfer\u00ec nel 1852 ad Anversa, in Belgio, dove entr\u00f2 alla Reale Accademia di Belle Arti e studi\u00f2 l'antica arte olandese e fiamminga con Gustaf Wappers, pittore di impronta romantica e antidavidiana, seguace di Gericault, Delacroix e appassionato delle opere degli antichi maestri fiamminghi. \nPrima di terminare i quattro anni di frequentazione all'Accademia, durante i quali vinse numerosi premi, il giovane Laurens strinse amicizia con Louis (Lodewijk) Jan de Taeye, pittore di soggetti storici, e nel 1855 ne divenne assistente. De Taeye trasmise all'allievo l'interesse per i soggetti desunti dalla storia francese e dall\"epos\" della Gallia merovingia, imprimendo un'esperienza formativa molto stimolante per il pittore, che tra l'altro poteva usufruire anche della ricchissima biblioteca del maestro e consultare volumi come la \"Storia dei Franchi\" di Gregorio di Tours e i \"R\u00e9cits des temps m\u00e9rovingiens\" di Augustin Thierry. \nL'interesse di Alma-Tadema per questo genere di soggetti crebbe nel novembre 1858, quando abbandon\u00f2 lo studio di Taeye e inaugur\u00f2 una fattiva collaborazione con il pittore Jan August Hendrik Leys, titolare di uno degli \"atelier\" pi\u00f9 fiorenti del Belgio. Grazie ai consigli di Leys (maestro anche di James Tissot), Alma-Tadema orient\u00f2 decisamente il proprio stile rivolgendosi ai temi tratti dalla pittura romantica e dalla storia di genere. A questi anni risale la prima opera di rilievo, \"L'educazione dei figli di Clodoveo\", esposto nel 1861 presso il Congresso Artistico di Anversa. L'accoglienza fu molto calorosa e segn\u00f2 la prima, importante tappa della brillante carriera del pittore; il suo biografo, Georg Moritz Ebers, disse del quadro: \u00abun magnifico dipinto destinato a portare istantaneamente Alma-Tadema tra i ranghi dei pi\u00f9 importanti artisti del suo tempo e a rendere celebre il suo nome\u00bb. Al 1862 risale invece il \"Venanzio Fortunato che legge i suoi poemi a Radegonda VI: AD 555\", altro quadro di successo pure ispirato a temi merovingi.\nPrimi passi.\nNel 1862 Alma-Tadema si svincol\u00f2 definitivamente da Leys.\nIl 3 gennaio del 1863 mor\u00ec la madre, gi\u00e0 invalida. Il 24 settembre dello stesso anno, Tadema spos\u00f2 Marie-Pauline Gressin Dumoulin, figlia di Eug\u00e8ne Gressin Dumoulin, un giornalista francese di stanza a Bruxelles. Nulla sappiamo, n\u00e9 del loro fidanzamento, n\u00e9 di Pauline, della quale il marito parl\u00f2 sempre pochissimo. Dal loro matrimonio nacquero tre bambini: il primogenito mor\u00ec presto a causa del vaiolo; le due figlie, Laurense (1864\u20131940) e Anna (1867\u20131943), divennero la prima scrittrice e poetessa, e l'altra pittrice. Nessuna delle due si spos\u00f2.\nAlma-Tadema nel 1863 si rec\u00f2 in Italia con Pauline, in luna di miele. Visit\u00f2 Firenze, Roma, Napoli e Pompei, e ne rimase profondamente colpito, anche per l'interesse che nutriva nei confronti della storia dell'Impero Romano e del primo Medioevo. Tuttavia, fu particolarmente impressionato non tanto dalle vestigia romane, quanto dagli scavi vesuviani, dal carattere spiccatamente domestico, \u00abda tutti i giorni\u00bb; a suo giudizio, fornivano elementi perfetti per i soggetti delle sue opere. Come osservato da Eugenia Querci, a Pompei Alma-Tadema \u00abmisura[va], disegna[va], prende[va] appunti delle mura, delle rovine e degli scavi [...] l'illusione di vite appena consumate, esistenze da poco interrotte, di antichi abitanti pronti a riprendere possesso delle loro dimore mano a mano che gli scavi le riporta[va]no alla luce, [fu] una suggestione tanto forte per l'artista da imprimere un carattere indelebile alla sua opera\u00bb. Non casuale, infatti, fu l'amicizia che strinse con Giuseppe Fiorelli, professore di archeologia all'universit\u00e0 di Napoli e autentico conoscitore della cultura pompeiana.\nNell'estate del 1864 Tadema fece la conoscenza di Ernest Gambart, mercante d'arte belga particolarmente rinomato, che ne promosse la fama in tutta Europa.\nIl 28 maggio 1869, dopo anni di malattia, la moglie Pauline mor\u00ec a Schaerbeek, in Belgio, a soli trentadue anni. Tadema, addolorato dalla sua morte, non dipinse per quasi quattro mesi; ma, grazie anche all'aiuto della sorella Atje, che si prese cura delle figlie (che all'epoca avevano cinque e due anni), super\u00f2 questo difficile periodo.\nLondra.\nTadema si trasfer\u00ec a Londra nel 1869, in seguito ai sintomi di una malattia che i medici non furono in grado di diagnosticare. L'amico Gambert gli sugger\u00ec di recarsi nella capitale britannica per consultare dottori pi\u00f9 competenti. Giunto in Inghilterra nel dicembre 1869, fu invitato a casa dal pittore preraffaellita Ford Madox Brown, che ne conosceva la fama; l\u00ec incontr\u00f2 Laura Theresa Epps, all'epoca diciassettenne, che sposer\u00e0 nel 1871.\nIl soggiorno londinese divenne definitivo dopo che nel luglio 1870 scoppi\u00f2 la guerra franco-prussiana, che arrec\u00f2 un grave scompiglio nello scacchiere geopolitico dell'Europa. Alma-Tadema nel settembre dello stesso anno si trasfer\u00ec una volta per tutte a Londra, dove si prospettava l'opportunit\u00e0 sia di suggellare il suo rapporto con la giovane Laura che di consolidare felicemente la propria carriera. \u00abNel 1869 ho perso la mia prima moglie, una signora francese che sposai nel 1863\u00bb avrebbe poi ricordato il pittore \u00ab [...] avendo sempre avuto una speciale predilezione per Londra, patria in quel momento di tutti i miei acquirenti, risult\u00f2 naturale per me la decisione di lasciare il continente e stabilirmi in Inghilterra, alla ricerca di una casa che potessi dire vera\u00bb.\nTornato a Londra con le due sue figliole e la sorella Atje, Alma-Tadema diede per qualche tempo lezioni di pittura a Laura. Nel corso di una di queste le chiese di sposarla; tuttavia, per l'iniziale opposizione del padre di lei dovuta alla differenza d'et\u00e0, i due si sarebbero sposati solo nel luglio del 1871.\nOrmai ben inserito nella societ\u00e0 inglese, Tadema cambi\u00f2 il nome da \u00abLourense\u00bb a \u00abLawrence\u00bb, e aggiunse al cognome il suo secondo nome \u00abAlma\u00bb, in modo tale da comparire prima nei cataloghi delle mostre, alla lettera A e non T. Quest'iniziativa forse mirava a captare il gusto del pubblico inglese, che gli tribut\u00f2 un crescente successo.\nLa conoscenza dei Preraffaelliti influenz\u00f2 Alma-Tadema che apport\u00f2 sensibili modifiche alla sua tavolozza pittorica, come anche alla consistenza delle pennellate. John Everett Millais, James Tissot, Dante Gabriel Rossetti, George Frederic Watts, John Singer Sargent ed Edward Burne-Jones sono solo alcuni dei grandi nomi che il pittore conobbe personalmente e apprezz\u00f2.\nFu questa una stagione felice e vitale per il pittore. Acquisita la cittadinanza inglese nel 1873, nel 1883 Alma-Tadema si rec\u00f2 per una seconda volta in Italia. Visit\u00f2 Roma e, ovviamente, Pompei, che aveva subito ampliamenti assai significativi in seguito alla sua prima visita: questo secondo soggiorno italiano lo stimol\u00f2 ad approfondire pittoricamente temi legati alla vita romana di tutti i giorni e a creare capolavori come \"Le rose di Eliogabalo\" (1888). Altra importante creazione artistica di questo periodo \u00e8 la trasformazione della sua sontuosa casa a Grove End Road, che Alma-Tadema modific\u00f2 in stile eclettico-pompeiano con radicali interventi architettonici e decorativi. La \u00abCasa Tadema\u00bb - come venne prontamente battezzata - era dotata di un'ampia finestra e di una parete absidata ricoperta di foglia d'alluminio e, per questo motivo, favoriva il riverbero della luce, simulando, nonostante il proverbiale clima anglosassone, il caldo tepore della \"lux mediterranea\".\nQuesto suo impegno gli cost\u00f2 un rallentamento dei suoi ritmi produttivi, dovuto forse anche all'et\u00e0, ma non per questo il pittore cess\u00f2 di essere inondato di riconoscimenti accademici: al 1879 risale la nomina ad accademico della Royal Academy of Arts di Londra (la relativa opera di diploma \u00e8 \"La processione verso il tempio\"), mentre nel 1881 venne eletto membro della Royal Watercolour Society (in questo caso come opera di diploma port\u00f2 \"Pandora\"). A cavallo tra il 1882 e il 1883, invece, Alma-Tadema fu omaggiato con una notevolissima mostra monografica organizzata dalla Grosvenor Gallery di Londra che contribu\u00ec a riflettere ulteriormente la sua notoriet\u00e0 gi\u00e0 stellare. Importanti anche le due medaglie d'oro ricevute in occasione dell'Esposizione Universale parigina del 1889 e dell'Esposizione Internazionale di Bruxelles del 1897, l'elezione a membro onorario dell'Oxford University Dramatic Society nel 1890 e il cavalierato che gli venne attribuito in Inghilterra nel 1899.\nNegli ultimi tempi Alma-Tadema raccolse i frutti di decenni di lavoro, ma continu\u00f2 ancora a produrre, soprattutto in ambito teatrale e decorativo: individuandovi un modo congeniale per ampliare il suo bagaglio artistico, Lawrence in questi anni collabor\u00f2 attivamente all'esecuzione di costumi e scene, soprattutto per gli spettacoli ispirati alla storia dell'antica Roma (come i toga party). Dall'Italia, culla di quell'Impero tanto amato, giunse inoltre la commissione del suo autoritratto (esposto agli Uffizi di Firenze), e nel 1902 il pittore si spinse persino in Egitto. Non tutto, per\u00f2, and\u00f2 per il meglio: sugli scorci del nuovo secolo, infatti, il pittore sessantenne inizi\u00f2 ad accusare intensi dolori gastrici: il 15 agosto 1909 il suo equilibrio familiare fu nuovamente funestato dalla morte di Laura. Tre anni dopo, il 28 giugno 1912, dopo essersi recato al Kaiserhof Spa di Wiesbaden in Germania per alcuni trattamenti termali, mor\u00ec stroncato da un'ulcera allo stomaco. Il suo corpo riposa in una cripta della cattedrale di San Paolo, a Londra.\nStile e contenuti.\nConsiderato uno dei pittori vittoriani pi\u00f9 influenti, Alma-Tadema costituisce una presenza molto particolare nel panorama artistico del XIX secolo; lo stile e i contenuti delle sue opere manifestano allo stesso tempo elementi antichi e moderni, visitati in chiave personale, tanto che l\"Art Journal\" del 1870 scrisse su di lui: \u00abAlma-Tadema \u00e8 difficile da classificare: non appartiene a nessuna scuola, o per meglio dire, \u00e8 lui stesso una scuola\u00bb.\nTuttavia \u00abAlma-Tadema\u00bb, pur nella sua peculiarit\u00e0, si inserisce nell'estetica ottocentesca volta al recupero del passato, con una generale ripresa di stili artistici e aspetti formali propri di epoche storicamente lontane e neoclassiciste; le innovative e originali formule neopompeiane di Alma-Tadema, dettate della sua passione per l'archeologia vesuviana, trovarono a Londra un'accoglienza pi\u00f9 che favorevole.\nAl fine di soddisfare non solo il proprio amore per l'archeologia, ma anche le stravaganze intellettuali della sua committenza vittoriana, Alma-Tadema non esit\u00f2 a rifugiarsi fantasiosamente nell'ancestrale dimensione domestica di Pompei. \u00abPompei \u00e8 cos\u00ec caratteristica, interessante, triste, cos\u00ec poetica e incantevole che veramente non vorrei staccarmene mai. Pi\u00f9 si conosce questo luogo e pi\u00f9 lo si ama\u00bb disse una volta il pittore, preferendo l'antica citt\u00e0 campana alle pi\u00f9 magniloquenti rovine dell'antica Roma e assecondando pienamente un gusto, iniziato con la pubblicazione di \"Gli ultimi giorni di Pompei\" dell'inglese Edward Bulwer-Lytton, per il quale la \"civitas\" pompeiana era una \u00abminiatura della civilt\u00e0 del suo secolo\u00bb, \u00abun modello dell'Impero\u00bb dove si pu\u00f2 godere \u00ablo splendore del lusso senza il peso della sua pompa\u00bb, differenziandosi dunque dall'Urbe, dove \u00abi piaceri sono troppo solenni e pomposi\u00bb. Come osservato da Ugo Fleres nel 1883, Alma-Tadema \u00absi slancia indietro attraverso i secoli e pianta il suo cavalletto nella vera vita pagana\u00bb, quasi a voler tradurre col pennello il giudizio della letterata francese Madame de Sta\u00ebl, per la quale \u00aba Roma non si trovano altro che resti di pubblici monumenti, e questi non rammentano altro che la storia politica dei secoli passati. Ma a Pompei vi \u00e8 la vita privata degli antichi, che si presenta tal quale essa era\u00bb.\nEcco, allora, che Alma-Tadema nella sua stagione pittorica pi\u00f9 felice si occup\u00f2 di rievocare con scrupolo encomiabile la dimensione pi\u00f9 intima, insieme fastosa e domestica, dell'antica Pompei, dipingendo opere enciclopediche, citazioniste, che descrivono minuziosamente le scene ritratte. Avvantaggiandosi di una conoscenza approfonditissima delle realt\u00e0 archeologiche italiane, ma anche dell'ampia documentazione fotografica che circolava in Europa in quegli anni, Alma-Tadema poteva infatti avventurarsi in operazioni filologicamente avanzate, ricolmando le proprie opere non solo di oggetti romani relativi alla sfera quotidiana (\"tricliniares\", \"cartibulum\", trapezofori) ma anche di noti capolavori dell'arte antica (tanto a che nei suoi dipinti sono riconoscibili opere rinomate come il \"Laocoonte\", la \"Matrona seduta\", il \"Sofocle\", il \"Fauno danzante\", il mosaico della \"Battaglia di Isso\", o la statuetta in bronzo e oro di \"Afrodite\" del museo archeologico di Napoli). Non fu un caso, dunque, se inizi\u00f2 a circolare, per riferirsi al pittore, l'appellativo di \u00abWinckelmann della pittura moderna\u00bb, o se l'italiano Francesco Netti valut\u00f2 le composizioni tademiane in questi termini: \u00abNei suoi quadri quindi vi \u00e8 un po' di tutto. Sono musei. Non vi manca nulla, dai grandi ornati di porta che sono a Napoli sino all'ultimo oggetto, o statua, o pittura, o mosaico, o vaso, o utensile scoperto a Pompei, o a Roma, o nel resto dell'Italia, o in Grecia, o in Egitto\u00bb. Va ricordato, tuttavia, che i dipinti tademiani, pur delineando (come si \u00e8 gi\u00e0 detto) la realt\u00e0 pompeiana con una tecnica impeccabile, non si rapportano al soggetto con esattezza filologica, in quanto il pittore spesso si divertiva a giocare con le fonti: non \u00abmanuali archeologici illustrati\u00bb, dunque, bens\u00ec scene che, in seguito a libere manipolazioni e disinvolti assemblaggi, potevano dirsi verosimili testimonianze di una favolosa epoca passata, senza per questo scadere in uno zelo documentativo eccessivo.\nDietro questo piglio archeologico e delicatamente erudito, tuttavia, si nascondeva un simbolismo estetizzante tipicamente ottocentesco. L'antica Roma di Alma-Tadema, infatti, non era quel serbatoio di esempi virtuosi ed edificanti che era stato cos\u00ec tante volte evocato nel corso dei secoli, bens\u00ec era un luogo popolato da figure decadenti, antieroiche, pervase da un romantico languore, e tutte dedite alla sensualit\u00e0, alla piacevolezza e agli ozi conviviali. L'interpretazione dell'antica Roma offerta dal pittore, dunque, \u00e8 priva di intenti moralisti o edificanti e, anzi, tradisce un edonismo il cui scopo \u00e8 quello di \u00abraggiungere e sollecitare il piacere di tutti i sensi\u00bb (StileArte). Quest'obiettivo viene perseguito dal pittore anche con una minuziosissima indagine della materia, restituita sulla tela con grande virtuosismo: di tutti i marmi, le stoffe, i fiori riprodotti nelle opere tademiane \u00e8 possibile saggiarne la consistenza, la qualit\u00e0 in maniera quasi tattile. Di seguito si riporta una citazione desunta dal sito web StileArte che afferma in proposito:\nAl di l\u00e0 del citazionismo archeologico e di queste sollecitazioni polisensoriali i quadri di Alma-Tadema sono costellati anche di conturbanti figure muliebri dagli sguardi enigmatici e seducenti e dai corpi sensualmente ingentiliti da panneggi volatili. Queste autentiche \"femme fatales\", ammaliatrici ma anche angelicate, veicolavano una denuncia molto velata verso una societ\u00e0, come quella vittoriana, che era bigotta, ipocrita, macchiata di un'etica sessuale convulsamente austera, e incompatibile con la nuova sensibilit\u00e0 decadente di fine secolo. Va da s\u00e9 che questo stile, tralasciando le feroci critiche di John Ruskin (per il quale Alma-Tadema, a causa del suo disimpegno etico, era \u00abil peggior pittore del XIX secolo\u00bb), da una parte fu calorosamente acclamato, soprattutto da quella classe alto-borghese che \u00abama[va] riconoscervisi, nobilitando cos\u00ec i propri vizi e virt\u00f9, nei riti e nei costumi di una societ\u00e0 ormai remota ma anche riproposta nel presente grazie ai reperti archeologici le cui scoperte erano largamente pubblicizzate\u00bb (Vittoria Garibaldi). Pensiamo, ad esempio al giudizio di Gabriele d'Annunzio, il quale - ammirando incondizionatamente l'enigmatico fascino delle donne tademiane e la raffinatezza delle sue scenografie - rilasci\u00f2 il seguente commento sul \"Fanfulla della Domenica\": \u00ab[La pittura di Alma-Tadema si pu\u00f2 paragonare ad] un raro pezzo di argenteria qualche cosa come un gioiello carico di cesellature, un avorio scolpito e inciso, un alabastro meticolosamente traforato\u00bb.\nAlma Tadema influenz\u00f2 profondamente il gusto neopompeiano dell'epoca ed ispir\u00f2 numerosi pittori orientalisti suoi contemporanei tra cui Cesare Saccaggi. \nOpere.\nDi seguito si riporta un elenco parziale delle opere di Lawrence Alma-Tadema. Il numero romano talora presente a lato indica il numero d'opera assegnato dallo stesso artista."}
{"id": "501262", "revid": "1520536", "url": "https://it.wikipedia.org/wiki?curid=501262", "title": "AIMD", "text": ""}
{"id": "501263", "revid": "92723", "url": "https://it.wikipedia.org/wiki?curid=501263", "title": "Diocesi di Facatativ\u00e1", "text": "La diocesi di Facatativ\u00e1 (in latino: \"Dioecesis Facatativensis\") \u00e8 una sede della Chiesa cattolica in Colombia suffraganea dell'arcidiocesi di Bogot\u00e0. Nel 2019 contava 572.000 battezzati su 634.300 abitanti. La sede \u00e8 vacante.\nTerritorio.\nLa diocesi comprende 22 comuni nella parte centrale del dipartimento colombiano di Cundinamarca: Alb\u00e1n, Bojac\u00e1, El Rosal, Facatativ\u00e1, Funza, Guayabal de S\u00edquima, La Vega, Madrid, Mosquera, Nimaima, Nocaima, Quebradanegra, San Francisco de Sales, Sasaima, Subachoque, Supat\u00e1, Tabio, Tenjo, \u00datica, Vergara, Villeta e Zipac\u00f3n.\nSede vescovile \u00e8 la citt\u00e0 di Facatativ\u00e1, dove si trova la cattedrale della Santissima Vergine del Rosario.\nIl territorio si estende su una superficie di 2.311\u00a0km\u00b2 ed \u00e8 suddiviso in 43 parrocchie, raggruppate in 6 vicariati: San Miguel Arc\u00e1ngel, San Pio X, Santo Cura de Ars, Nuestra Se\u00f1ora de la Salud, San Pablo, San Jos\u00e9.\nStoria.\nLa diocesi \u00e8 stata eretta il 16 marzo 1962 con la bolla \"Summi Pastoris\" di papa Giovanni XXIII, ricavandone il territorio dall'arcidiocesi di Bogot\u00e0 e dalla diocesi di Zipaquir\u00e1.\nIl 27 novembre 1963, con la lettera apostolica \"Opifera Mater\", papa Paolo VI ha proclamato la Beata Maria Vergine, invocata con il titolo di \"Salute degli Infermi\" (\"Salus informorum\"), patrona principale della diocesi.\nNel 1971 restitu\u00ec quattro parrocchie alla diocesi di Zipaquir\u00e1.\nIl 29 marzo 1984 ha ceduto un'altra porzione del suo territorio a vantaggio dell'erezione della diocesi di La Dorada-Guaduas.\nCronotassi dei vescovi.\nSi omettono i periodi di sede vacante non superiori ai 2 anni o non storicamente accertati.\nStatistiche.\nLa diocesi nel 2019 su una popolazione di 634.300 persone contava 572.000 battezzati, corrispondenti al 90,2% del totale."}
{"id": "501264", "revid": "110157", "url": "https://it.wikipedia.org/wiki?curid=501264", "title": "Diocesi di Fada N'Gourma", "text": "La diocesi di Fada N'Gourma (in latino: \"Dioecesis Fada Ngurmaensis\") \u00e8 una sede della Chiesa cattolica in Burkina Faso suffraganea dell'arcidiocesi di Koup\u00e9la. Nel 2019 contava 123.825 battezzati su 1.663.440 abitanti. \u00c8 retta dal vescovo Pierre Claver Malgo.\nTerritorio.\nLa diocesi comprende l'intera Regione dell'Est in Burkina Faso.\nSede vescovile \u00e8 la citt\u00e0 di Fada N'Gourma, dove si trova la cattedrale di San Giuseppe.\nIl territorio \u00e8 suddiviso in 15 parrocchie.\nStoria.\nLa prefettura apostolica di Fada N'Gourma fu eretta il 12 febbraio 1959 con la bolla \"Quamquam cotidie\" di papa Giovanni XXIII, ricavandone il territorio dalla prefettura apostolica di Niamey (oggi arcidiocesi).\nIl 16 giugno 1964 la prefettura apostolica \u00e8 stata elevata a diocesi con la bolla \"Quod sanctissimum\" di papa Paolo VI.\nIl 20 novembre 2004 ha ceduto una porzione del suo territorio a vantaggio dell'erezione della diocesi di Dori.\nL'11 febbraio 2012 ha ceduto la parrocchia di Salembaor\u00e9 a vantaggio dell'erezione della diocesi di Tenkodogo.\nCronotassi dei vescovi.\nSi omettono i periodi di sede vacante non superiori ai 2 anni o non storicamente accertati.\nStatistiche.\nLa diocesi nel 2019 su una popolazione di 1.663.440 persone contava 123.825 battezzati, corrispondenti al 7,4% del totale."}
{"id": "501265", "revid": "1123126", "url": "https://it.wikipedia.org/wiki?curid=501265", "title": "Arcieparchia di F\u0103g\u0103ra\u0219 e Alba Iulia", "text": "Larcieparchia di F\u0103g\u0103ra\u0219 e Alba Iulia (in latino: \"Archieparchia Fagarasiensis et Albae Iuliensis Romenorum\") \u00e8 una sede metropolitana della Chiesa greco-cattolica rumena. Nel 2019 contava 201.000 battezzati. \u00c8 retta dall'arcivescovo maggiore cardinale Lucian Mure\u0219an.\nTerritorio.\nL'arcieparchia estende la sua giurisdizione sui fedeli cattolici di rito bizantino che risiedono in Transilvania, ad eccezione della parte nord-occidentale e del distretto di Hunedoara, e nella Moldavia romena.\nSede arcieparchiale \u00e8 la citt\u00e0 di Blaj, dove si trova la cattedrale della Santissima Trinit\u00e0.\nIl territorio \u00e8 suddiviso in 581 parrocchie.\nStoria.\nDopo la ratifica dell'Unione con Roma degli ortodossi della Transilvania (7 maggio 1700), papa Innocenzo XIII istitu\u00ec il 18 maggio 1721 con la bolla \"Rationi congruit\" una diocesi per gli \"uniti di Transilvania\" con sede a F\u0103g\u0103ra\u0219.\nNel 1737 la sede fu trasferita a Blaj, mantenendo per\u00f2 il titolo di F\u0103g\u0103ra\u0219.\nIl 26 novembre 1853 con la bolla \"Ecclesiam Christi\" di papa Pio IX la diocesi fu elevata al rango di arcieparchia metropolitana. Contemporaneamente cedette una porzione del suo territorio a vantaggio dell'erezione dell'eparchia di Lugoj. Il 19 dicembre dello stesso anno cedette un'altra porzione di territorio a vantaggio dell'erezione dell'eparchia di Gherla (oggi eparchia di Cluj-Gherla).\nL'8 giugno 1912 cedette le parrocchie di lingua ungherese a vantaggio dell'erezione dell'eparchia di Hajd\u00fadorog.\nIl 5 giugno 1930 cedette ancora una porzione di territorio a vantaggio dell'erezione dell'eparchia di Maramure\u0219.\nIl 9 aprile 1934 incorpor\u00f2 35 parrocchie che erano appartenute all'eparchia di Hajd\u00fadorog.\nIl 14 dicembre 2005 con la bolla \"Ad totius Dominici\" papa Benedetto XVI ha elevato la Chiesa greco-cattolica rumena alla dignit\u00e0 di Chiesa arcivescovile maggiore e contestualmente l'arcieparchia di F\u0103g\u0103ra\u0219 e Alba Iulia \u00e8 divenuta la sede propria dell'arcivescovo maggiore.\nIl 29 maggio 2014 ha ceduto una porzione di territorio a vantaggio dell'erezione dell'eparchia di San Basilio Magno di Bucarest.\nCronotassi dei vescovi.\nSi omettono i periodi di sede vacante non superiori ai 2 anni o non storicamente accertati.\nStatistiche.\nL'arcieparchia nel 2019 contava 201.000 battezzati."}
{"id": "501266", "revid": "92723", "url": "https://it.wikipedia.org/wiki?curid=501266", "title": "Diocesi di Fairbanks", "text": "La diocesi di Fairbanks (in latino: \"Dioecesis de Fairbanks\") \u00e8 una sede della Chiesa cattolica negli Stati Uniti d'America suffraganea dell'arcidiocesi di Anchorage-Juneau appartenente alla regione ecclesiastica XII (AK, ID, MT, OR, WA). Nel 2019 contava 12.300 battezzati su 165.131 abitanti. \u00c8 retta dal vescovo Chad William Zielinski.\nTerritorio.\nLa diocesi comprende la parte centro-settentrionale dell'Alaska.\nSede vescovile \u00e8 la citt\u00e0 di Fairbanks, dove si trova la cattedrale del Sacro Cuore (\"Sacred Heart Cathedral\").\nIl territorio si estende su 1.061.508\u00a0km\u00b2 ed \u00e8 suddiviso in 46 parrocchie.\nStoria.\nLe prime missioni in Alaska iniziarono nella seconda met\u00e0 del XIX secolo, con una serie di viaggi missionari intrapresi da Charles-Jean Seghers, vescovo della diocesi dell'Isola di Vancouver (oggi diocesi di Victoria), da cui dipendeva il territorio.\nNegli anni Ottanta dell'Ottocento i gesuiti si presero carico della missione in Alaska.\nLa prefettura apostolica dell'Alaska fu eretta il 27 luglio 1894, ricavandone il territorio dalla diocesi di New Westminster (oggi arcidiocesi di Vancouver) e dalla diocesi dell'Isola di Vancouver. Primo prefetto apostolico fu il gesuita italiano Pasquale Tosi.\nIl 15 febbraio 1917 la prefettura apostolica fu elevata a vicariato apostolico con il breve \"Quae catholico\" di papa Benedetto XV.\nIl 23 giugno 1951 e il 22 gennaio 1966 ha ceduto porzioni del proprio territorio a vantaggio dell'erezione rispettivamente della diocesi di Juneau e dell'arcidiocesi di Anchorage, oggi unite nell'arcidiocesi di Anchorage-Juneau.\nL'8 agosto 1962 per effetto della bolla \"Ad sacerdotalis dignitatis\" di papa Giovanni XXIII il vicariato apostolico \u00e8 stato elevato a diocesi e ha assunto il nome attuale. Inizialmente era immediatamente soggetta alla Santa Sede, fino alla sua incorporazione nella provincia ecclesiastica di Anchorage nel 1966.\nNel febbraio del 2008 la diocesi ha dichiarato bancarotta, affermando di non poter pagare le 140 presunte vittime di abusi sessuali da parte di sacerdoti, abusi avvenuti tra gli anni 1950 e l'inizio degli anni 1980. La Compagnia di Ges\u00f9, provincia dell'Oregon, era stata dichiarata co-difendente nel processo e si era accordata per 50 milioni di dollari. La diocesi, che dichiara un bilancio operativo di circa 6 milioni, ha affermato che una delle assicurazioni non \u00e8 intervenuta.\nCronotassi dei vescovi.\nSi omettono i periodi di sede vacante non superiori ai 2 anni o non storicamente accertati.\nStatistiche.\nLa diocesi nel 2019 su una popolazione di 165.131 persone contava 12.300 battezzati, corrispondenti al 7,4% del totale."}
{"id": "501267", "revid": "110157", "url": "https://it.wikipedia.org/wiki?curid=501267", "title": "Diocesi di Faisalabad", "text": "La diocesi di Faisalabad (in latino: \"Dioecesis Faisalabadensis\") \u00e8 una sede della Chiesa cattolica in Pakistan suffraganea dell'arcidiocesi di Lahore. Nel 2019 contava 200.200 battezzati su 44.874.000 abitanti. \u00c8 retta dal vescovo Joseph Indrias Rehmat.\nTerritorio.\nLa diocesi comprende i distretti civili di Faisalabad, Toba Tek Singh, Jhang, Sahiwal, Pakpattan e Okara nella provincia del Punjab in Pakistan.\nSede vescovile \u00e8 la citt\u00e0 di Faisalabad, dove si trova la cattedrale dei Santi Pietro e Paolo.\nIl territorio \u00e8 suddiviso in 24 parrocchie.\nStoria.\nLa diocesi di Lyallpur, antico nome della citt\u00e0 di Faisalabad, \u00e8 stata eretta il 13 aprile 1960 con la bolla \"Caelestis civitas\" di papa Giovanni XXIII, ricavandone il territorio dalla diocesi di Multan. Originariamente era suffraganea dell'arcidiocesi di Karachi.\nIl 1\u00ba settembre 1977 ha assunto il nome attuale con il decreto \"Cum propositum\" della Congregazione per l'evangelizzazione dei popoli.\nIl 23 aprile 1994 \u00e8 entrata a far parte della provincia ecclesiastica dell'arcidiocesi di Lahore.\nLa morte del vescovo John Joseph nel 1998 ha provocato disordini. Secondo fonti musulmane il vescovo si sarebbe suicidato sparandosi alla tempia in seguito della condanna a morte (poi sospesa) di Ayoub Masih, un cristiano, per il reato di blasfemia. Il vescovo Kenneth Lesley, avanzando sospetti sul fatto che in realt\u00e0 il vescovo Joseph sia stato ucciso, ha chiesto alle autorit\u00e0 civili di indagare.\nCronotassi dei vescovi.\nSi omettono i periodi di sede vacante non superiori ai 2 anni o non storicamente accertati.\nStatistiche.\nLa diocesi nel 2019 su una popolazione di 44.874.000 persone contava 200.200 battezzati, corrispondenti allo 0,4% del totale."}
{"id": "501268", "revid": "92723", "url": "https://it.wikipedia.org/wiki?curid=501268", "title": "Prelatura territoriale di Chota", "text": "La prelatura territoriale di Chota (in latino: \"Praelatura Territorialis Chotensis\") \u00e8 una sede della Chiesa cattolica in Per\u00f9 suffraganea dell'arcidiocesi di Piura. Nel 2019 contava 288.000 battezzati su 318.325 abitanti. \u00c8 retta dal vescovo Fortunato Pablo Urcey, O.A.R.\nTerritorio.\nLa prelatura territoriale comprende due province della regione peruviana di Cajamarca: Chota e Cutervo.\nSede prelatizia \u00e8 la citt\u00e0 di Chota, dove si trova la cattedrale di Ognissanti.\nIl territorio \u00e8 suddiviso in 17 parrocchie.\nStoria.\nLa prelatura territoriale \u00e8 stata eretta il 7 aprile 1963 con la bolla \"Pontificale munus\" di papa Giovanni XXIII, ricavandone il territorio dalla diocesi di Chiclayo.\nOriginariamente suffraganea dell'arcidiocesi di Trujillo, il 30 giugno 1966 \u00e8 entrata a far parte della provincia ecclesiastica di Piura.\nCronotassi dei vescovi.\nSi omettono i periodi di sede vacante non superiori ai 2 anni o non storicamente accertati.\nStatistiche.\nLa prelatura territoriale nel 2019 su una popolazione di 318.325 persone contava 288.000 battezzati, corrispondenti al 90,5% del totale."}
{"id": "501269", "revid": "92723", "url": "https://it.wikipedia.org/wiki?curid=501269", "title": "Diocesi di Fall River", "text": "La diocesi di Fall River (in latino: \"Dioecesis Riverormensis\") \u00e8 una sede della Chiesa cattolica negli Stati Uniti d'America suffraganea dell'arcidiocesi di Boston appartenente alla regione ecclesiastica I (CT, MA, ME, NH, RI, VT). Nel 2019 contava 278.863 battezzati su 836.255 abitanti. \u00c8 retta dal vescovo Edgar Moreira da Cunha, S.D.V.\nTerritorio.\nLa diocesi comprende 4 contee del Massachusetts negli Stati Uniti d'America: Barnstable, Bristol, Dukes e Nantucket, e le citt\u00e0 di Mattapoisett, Marion e Wareham nella contea di Plymouth.\nSede vescovile \u00e8 la citt\u00e0 di Fall River, dove si trova la cattedrale di Santa Maria (\"Saint Mary\").\nIl territorio si estende su 3.107\u00a0km\u00b2 ed \u00e8 suddiviso in 80 parrocchie.\nStoria.\nLa diocesi \u00e8 stata eretta il 12 marzo 1904 con il breve \"Superni apostolatus\" di papa Pio X, ricavandone il territorio dalla diocesi di Providence.\nCronotassi dei vescovi.\nSi omettono i periodi di sede vacante non superiori ai 2 anni o non storicamente accertati.\nStatistiche.\nLa diocesi nel 2019 su una popolazione di 836.255 persone contava 278.863 battezzati, corrispondenti al 33,3% del totale."}
{"id": "501270", "revid": "92723", "url": "https://it.wikipedia.org/wiki?curid=501270", "title": "Diocesi di Farafangana", "text": "La diocesi di Farafangana (in latino: \"Dioecesis Farafanganensis\") \u00e8 una sede della Chiesa cattolica in Madagascar suffraganea dell'arcidiocesi di Fianarantsoa. Nel 2019 contava 179.140 battezzati su 1.574.555 abitanti. \u00c8 retta dal vescovo Gaetano Di Pierro, S.C.I.\nTerritorio.\nLa diocesi comprende la citt\u00e0 di Farafangana, dove si trova la cattedrale del Sacro Cuore\nIl territorio \u00e8 suddiviso in 10 parrocchie.\nStoria.\nLa diocesi \u00e8 stata eretta l'8 aprile 1957 con la bolla \"Sacratissima verba\" di papa Pio XII, ricavandone il territorio dalla diocesi di Fort-Dauphin (oggi diocesi di T\u00f4lagnaro).\nIl 13 aprile 1967 ha ceduto una porzione del suo territorio a vantaggio dell'erezione della diocesi di Ihosy.\nCronotassi dei vescovi.\nSi omettono i periodi di sede vacante non superiori ai 2 anni o non storicamente accertati.\nStatistiche.\nLa diocesi nel 2019 su una popolazione di 1.574.555 persone contava 179.140 battezzati, corrispondenti all'11,4% del totale."}
{"id": "501271", "revid": "92723", "url": "https://it.wikipedia.org/wiki?curid=501271", "title": "Diocesi di Fargo", "text": "La diocesi di Fargo (in latino: \"Dioecesis Fargensis\") \u00e8 una sede della Chiesa cattolica negli Stati Uniti d'America suffraganea dell'arcidiocesi di Saint Paul e Minneapolis appartenente alla regione ecclesiastica VIII (MN, ND, SD). Nel 2019 contava 73.434 battezzati su 421.288 abitanti. \u00c8 retta dal vescovo John Thomas Folda.\nTerritorio.\nLa diocesi comprende l'intera met\u00e0 orientale del Dakota del Nord e pi\u00f9 precisamente le contee di Cass, Richland, Sargent, Ransom, Dickey, LaMoure, Barnes, McIntosh, Logan, Kidder, Stutsman, Sheridan, Wells, Foster, Griggs, Steele, Traill, Grand Forks, Nelson, Eddy, Benson, Pierce, Rolette, Towner, Ramsey, McHenry, Bottineau, Cavalier, Walsh e Pembina.\nSede vescovile \u00e8 la citt\u00e0 di Fargo, dove si trova la cattedrale di Santa Maria (\"Cathedral of St. Mary\").\nIl territorio si estende su 92.650\u00a0km\u00b2 ed \u00e8 suddiviso in 131 parrocchie.\nStoria.\nLa diocesi di Jamestown fu eretta da papa Leone XIII il 12 novembre 1889 con la bolla \"Quae catholico nomini\", ricavandone il territorio dal vicariato apostolico del Dakota, contestualmente eretto in diocesi con il nome di diocesi di Sioux Falls. In origine la diocesi comprendeva l'intero Stato del Dakota del Nord.\nIl 6 aprile 1897, in forza del breve apostolico \"Quum ex apostolico munere\" del medesimo papa, la sede vescovile fu trasferita da Jamestown a Fargo, e la diocesi ha assunto il nome attuale.\nIl 31 dicembre 1909 ha ceduto una porzione del suo territorio a vantaggio dell'erezione della diocesi di Bismarck.\nNel 1995 Jamestown \u00e8 diventata una sede vescovile titolare della Chiesa cattolica.\nIl 13 gennaio 2018 in forza del decreto \"Quo aptius\" della Congregazione per i vescovi ha ceduto la parrocchia di Lansford alla diocesi di Bismarck.\nCronotassi dei vescovi.\nSi omettono i periodi di sede vacante non superiori ai 2 anni o non storicamente accertati.\nStatistiche.\nLa diocesi nel 2019 su una popolazione di 421.288 persone contava 73.434 battezzati, corrispondenti al 17,4% del totale."}
{"id": "501272", "revid": "92723", "url": "https://it.wikipedia.org/wiki?curid=501272", "title": "Diocesi di Faro", "text": "La diocesi di Faro (in latino: \"Dioecesis Pharaonensis\") \u00e8 una sede della Chiesa cattolica in Portogallo suffraganea dell'arcidiocesi di \u00c9vora. Nel 2019 contava 266.000 battezzati su 442.800 abitanti. \u00c8 retta dal vescovo Manuel Neto Quintas, S.C.I.\nTerritorio.\nFaro \u00e8 la diocesi pi\u00f9 meridionale del Portogallo continentale e corrisponde, nella sua totalit\u00e0, alla regione dell'Algarve.\nSede vescovile \u00e8 la citt\u00e0 di Faro, dove si trova la cattedrale di Santa Maria. A Silves si trova l'antica cattedrale di Nostra Signora dell'Assunzione.\nIl territorio si estende su 5.071\u00a0km\u00b2 ed \u00e8 suddiviso in 80 parrocchie.\nStoria.\nL'attuale diocesi fonda le sue radici nell'antica diocesi di Ossonoba, eretta in epoca romana, i cui primi riscontri storici risalgono al 306, quando il suo vescovo Vicente partecip\u00f2 al concilio di Elvira. Ossonoba, corrispondente al villaggio di Estoi, a nord dell'odierna Faro, era una ricca citt\u00e0 romana, che ebbe altri vescovi fino alla fine del VII secolo. L'invasione degli Arabi nel 711 pose fine alla diocesi, che fino a quel momento era stata suffraganea dell'arcidiocesi di \"Augusta Emerita\", sede metropolitana della provincia romana della Lusitania.\nQuando Sancho I del Portogallo, sull'onda della riconquista cristiana della penisola iberica, liber\u00f2 la citt\u00e0 di Silves e altre localit\u00e0 della regione dell'Algarve (1188), fu eretta una nuova diocesi, con sede a Silves; primo vescovo fu nominato Nicola. Ma la diocesi ebbe vita breve perch\u00e9 due anni dopo la citt\u00e0 e la regione furono riconquistate dagli Arabi.\nNel 1243 il re Alfonso III port\u00f2 a termine la \"reconquista\" dell'Algarve. La diocesi di Silves per\u00f2 fu ristabilita solo nel 1253 dal re di Castiglia Alfonso X, il quale avanz\u00f2 pretese per il controllo della regione, e in quest'ottica nomin\u00f2 vescovo il domenicano Roberto. Il re del Portogallo, rivendicando la sua giurisdizione sull'Algarve, rifiut\u00f2 di riconoscere il nuovo vescovo. La disputa fra i due reami ebbe termine nel 1263, e da quel momento la diocesi fece parte a tutti gli effetti del regno del Portogallo, suffraganea dapprima dell'arcidiocesi di Braga, dal 10 novembre 1394 dell'arcidiocesi di Lisbona, e dal 24 settembre 1540 della nuova provincia ecclesiastica dell'arcidiocesi di \u00c9vora. Mentre l'antica diocesi di Ossonoba adottava il rito mozarabico, dal XII secolo si impose il rito romano proveniente dal nord del Portogallo.\nSu richiesta del vescovo Manuel de Sousa, e con il consenso del re Giovanni III, papa Paolo III autorizz\u00f2 il trasferimento della sede episcopale da Silves a Faro il 20 ottobre 1539 con la bolla \"Sacrosancta Romana Ecclesia\". Silves infatti era oramai ridotta ad un piccolo villaggio, spesso insalubre durante i periodi pi\u00f9 caldi dell'anno. Tuttavia le disposizioni del papa trovarono delle forti opposizioni che ritardarono l'applicazione delle normative contenute nella bolla; solo il 30 marzo 1577 il vescovo Jer\u00f3nimo Os\u00f3rio con il suo capitolo pot\u00e9 trasferirsi a Faro e prendere possesso della nuova cattedrale. Da questo momento la diocesi assunse il nome attuale.\nNel 1773 il vescovo Louren\u00e7o de Santa Maria, sotto la pressione del potente marchese di Pombal, dette le dimissioni, per permettere la divisione della diocesi in due, con sedi a Faro e a Villa Nova de Portim\u00e3o, con l'approvazione del re Giuseppe I, che nomin\u00f2 per Faro il canonico Jo\u00e3o Teixeira de Carvalho e per Villa Nova de Portim\u00e3o il canonico di Guarda Manuel Tavares Coutinho. Mentre la corte attendeva la conferma papale per l'erezione di questa nuova diocesi, il re mor\u00ec e anche il ministro Pombal perse il suo potere; le decisioni prese, revocate dalla regina Maria I, non ebbero perci\u00f2 alcun effetto e il vescovo Louren\u00e7o de Santa Maria, le cui dimissioni non furono mai accolte dalla Santa Sede, pot\u00e9 riprendere possesso della sua diocesi.\nLa riforma degli studi ecclesiastici fu piuttosto tardiva. Solo verso la fine del Settecento il vescovo Andr\u00e9 Teixeira Palha istitu\u00ec delle cattedre di teologia dogmatica, di diritto canonico, di storia ecclesiastica e di teologia morale, alle cui lezioni, tenute pubblicamente, erano obbligati a partecipare tutti i preti che non avessero ancora sessant'anni. La riforma degli studi fu continuata dal suo successore, il vescovo Jos\u00e9 Maria de Melo, che pose le fondamenta del seminario diocesano, ultimato durante l'episcopato di Francisco Gomes de Avelar (\u2020 1816).\nNel corso dell'Ottocento, a causa degli attriti tra il patronato regio portoghese e la Santa Sede, la diocesi visse lunghi momenti di sede vacante.\nA seguito della bolla \"Gravissimum Christi\" di papa Leone XIII del 30 settembre 1881, con la quale furono riviste e riorganizzate le diocesi portoghesi, la diocesi di Faro assunse la fisionomia territoriale che conserva tutt'oggi.\nCronotassi dei vescovi.\nSi omettono i periodi di sede vacante non superiori ai 2 anni o non storicamente accertati.\nStatistiche.\nLa diocesi nel 2019 su una popolazione di 442.800 persone contava 266.000 battezzati, corrispondenti al 60,1% del totale."}
{"id": "501273", "revid": "3732", "url": "https://it.wikipedia.org/wiki?curid=501273", "title": "Arcidiocesi di Ferrara-Comacchio", "text": "Larcidiocesi di Ferrara-Comacchio (in latino: \"Archidioecesis Ferrariensis-Comaclensis\") \u00e8 una sede della Chiesa cattolica in Italia suffraganea dell'arcidiocesi di Bologna appartenente alla regione ecclesiastica Emilia-Romagna. Nel 2019 contava 273.700 battezzati su 277.000 abitanti. \u00c8 retta dall'arcivescovo Gian Carlo Perego.\nTerritorio.\nL'arcidiocesi comprende 23 comuni della provincia di Ferrara.\nSede arcivescovile \u00e8 la citt\u00e0 di Ferrara, dove si trova la cattedrale di San Giorgio. A Comacchio si trova la concattedrale di San Cassiano.\nIl territorio \u00e8 suddiviso in 169 parrocchie, raggruppate in 8 vicariati:\nStoria.\nSede di Ferrara.\nLa sede di Ferrara ebbe origine dalla pi\u00f9 antica diocesi di Voghenza. Con molta probabilit\u00e0 il cristianesimo arriv\u00f2 a Voghenza dalla vicina Ravenna grazie ai numerosi scambi commerciali che, per via fluviale, intercorrevano tra le due citt\u00e0. Le notizie storiche scarseggiano, ma secondo la tradizione il primo vescovo di Voghenza fu Oltrando (o Otrado) che, attorno al 330, fu ordinato da papa Silvestro I. Dopo di lui furono vescovi Giulio (331) e Leone (364). Maggiori notizie riguardano il vescovo Costanzo, al quale scrisse sant'Ambrogio in occasione della morte del vescovo di Imola.\nOriginariamente fu diocesi suffraganea dell'arcidiocesi di Milano e nella prima met\u00e0 del V secolo entr\u00f2 a far parte della provincia ecclesiastica dell'arcidiocesi di Ravenna. Nel 442 il metropolita di Ravenna, Pietro Crisologo, consacr\u00f2 il vescovo Marcellino.\nLeone II (611-620) fu il primo vescovo di Voghenza ad essere venerato come santo. Nel XIX secolo le sue spoglie furono trasferite a Ferrara e vengono conservate nella chiesa di santo Stefano. \nL'ultimo vescovo di Voghenza fu Maurelio (o Maurilio) nel 644. Dopo la sua morte la diocesi fu trasferita pi\u00f9 a nord per ragioni di sicurezza e questo spostamento corrisponde temporalmente al momento di fondazione della citt\u00e0 estense. Il luogo fu scelto perch\u00e9 difendibile dalle incursioni barbariche e considerando la posizione aggressiva dello scismatico arcivescovo di Ravenna, Mauro. \nNacque Ferrariola (\"Forum Alieni\" in latino, detta anche \"Babilonia\"), dove fu costruita la prima basilica di San Giorgio (San Giorgio Transpadano). I vescovi continuarono a portare il titolo legato a Voghenza per altri tre secoli e sar\u00e0 necessario attendere il 965 per avere un primo documento in cui un vescovo si intitola \"Episcopus Ferrariensis\". Per tutto il resto del X secolo si alternarono nelle intestazioni il vecchio e il nuovo titolo.\nAll'inizio del XII secolo durante l'episcopato di Landolfo la sede vescovile fu trasferita ancora pi\u00f9 a nord, sulla riva opposta del Po di Volano, dove fu edificata l'attuale cattedrale, anch'essa dedicata a san Giorgio, consacrata nel 1135. Nello stesso periodo la diocesi si sottrasse alla giurisdizione metropolitica dell'arcivescovo di Ravenna, ottenendo da papa Pasquale II la bolla di esenzione \"Officii nostri\" dell'8 aprile 1106, confermata da altre due bolle di papa Innocenzo II, che iniziano entrambe con le parole \"Ad hoc in Apostolicae sedis cathedra\" e datate 11 maggio 1133 e 22 aprile 1139.\nLe cronache del 28 marzo 1171 registrano un miracolo eucaristico che sarebbe avvenuto nella chiesa di Santa Maria in Vado a Ferrara. Secondo la versione pi\u00f9 comune del miracolo, dall'Ostia spezzata sarebbe uscito del sangue, ma non mancano versioni diverse, scritte in epoche posteriori.\nNel 1187 papa Urbano III mor\u00ec a Ferrara e nella citt\u00e0 si riun\u00ec il conclave che elesse come suo successore papa Gregorio VIII.\nNel 1269 mor\u00ec Armanno Pungilupi, che dopo una vita di mortificazione era venerato dal popolo come beato. Fu sepolto nella cattedrale e successivamente la salma fu posta in un'arca di marmo e gli fu innalzato un altare. Il suo culto crebbe e fra il popolo circolavano voci su presunti miracoli dovuti alla sua intercessione. Tuttavia, il processo canonico istituito dal vescovo Alberto non solo rigett\u00f2 il culto, ma reput\u00f2 il Pungilupi colpevole di eresia, visto che nel 1254 era stato condannato dall'Inquisizione per alcuni errori circa l'Eucaristia. Nel 1300 il corpo del Pungilupi fu arso lungo le rive del Po, la sua arca venne distrutta e l'altare demolito. Ne segu\u00ec un tumulto popolare, sedato dalla forza pubblica.\nNel 1438 la sede del concilio di Basilea fu spostata a Ferrara, dove rimase fino all'anno successivo, quando venne nuovamente spostata a Firenze.\nIl 22 luglio 1584 il vescovo Pietro Leoni istitu\u00ec il seminario diocesano. Nel 1755 fu trasferito in nuovi locali ed ampliato.\nIl 27 luglio 1735 la diocesi di Ferrara fu elevata al rango di arcidiocesi con la bolla \"Paterna pontificii nobis\" di papa Clemente XII.\nNel 1798 la Repubblica Cisalpina costrinse l'arcivescovo all'esilio e impose pesanti limitazioni al culto. Soppresse sette conventi di monache e obblig\u00f2 le monache di un ottavo ad abbandonare la tonaca. Anche molte chiese, con le soppressioni napoleoniche, vennero chiuse e vendute, tra queste un'antica basilica, la chiesa di San Pietro. Furono soppresse tutte le confraternite, vietate tutte le manifestazioni pubbliche del culto comprese le processioni, venne soppresso il capitolo dei canonici della cattedrale e confiscati i beni ecclesiastici. I parroci avrebbero dovuto essere scelti tenendo conto solo del livello della loro istruzione.\nNel 1799 l'Impero austriaco ebbe il sopravvento sui francesi e l'arcivescovo rientr\u00f2 a Ferrara ponendo fine a tutte le limitazioni previste l'anno addietro. Le truppe francesi ritornarono nel 1801 e ripresero la loro politica precedente.\nIl concordato fra Napoleone Bonaparte e papa Pio VII del 1803 elev\u00f2 l'arcidiocesi di Ferrara al rango di sede metropolitana e le furono date come suffraganee le diocesi di Adria, di Comacchio, di Mantova e di Verona. Nel 1806 fu imposta la riduzione del numero delle parrocchie e l'arcivescovo Alessandro Mattei fu destituito per attivit\u00e0 antirepubblicana con il decreto del 16 ventoso VI.\nNel 1815 il Congresso di Vienna sottrasse a Ferrara le suffraganee a nord del Po e anche la diocesi di Comacchio ritorn\u00f2 nella provincia ecclesiastica di Ravenna. Da quel momento l'arcidiocesi non ebbe pi\u00f9 suffraganee e negli Annuari pontifici di fine secolo venne segnalata come diocesi immediatamente soggetta alla Santa Sede.\nL'8 dicembre 1976, con il decreto \"Ad maius Christifidelium\" della Congregazione per i vescovi, Ferrara, pur mantenendo il titolo arcivescovile, divenne suffraganea dell'arcidiocesi di Bologna.\nSede di Comacchio.\n\u00c8 difficile datare l'origine della diocesi di Comacchio, anche se gli studiosi unanimemente attribuiscono la nascita della sede nel VI secolo. Il primo vescovo storicamente documentato \u00e8 Vincenzo; una lapide, che lo descrive come \"primus episcopus civitatis Cumiacli\", \u00e8 stata scoperta nella cattedrale cittadina, che lui stesso fece edificare all'epoca dell'arcivescovo ravennate Felice, ossia tra il 708 ed il 724.\nLa diocesi fu per lungo tempo, fin dagli inizi della sua storia, suffraganea dell'arcidiocesi di Ravenna. Durante il periodo napoleonico entr\u00f2 a far parte della neo-costituita provincia ecclesiastica di Ferrara, ma poi nel 1815 ritorn\u00f2 ad essere suffraganea di Ravenna. Nel dicembre 1976 la diocesi fu sottratta alla sua antica metropolia per entrare a far parte della provincia ecclesiastica di Bologna.\nIl 18 maggio 1965 con la bolla \"Pomposiana Abbatia\" di papa Paolo VI ai vescovi \"pro tempore\" di Comacchio fu concesso il titolo di abate di Pomposa.\nAl momento della \"plena unione\" con l'arcidiocesi di Ferrara, la diocesi di Comacchio comprendeva 44 parrocchie nei comuni di Codigoro (9), Comacchio (11), Goro (1), Lagosanto (3), Massa Fiscaglia (1), Mesola (5), Migliarino (4), Migliaro (2) e Ostellato (8).\nSedi unite di Ferrara-Comacchio.\nGi\u00e0 il 29 dicembre 1908 le due sedi erano state unite, ma l'unione dur\u00f2 fino al 7 luglio 1920 quando furono separate in forza del decreto \"Instantes supplicationes\" della Congregazione Concistoriale.\nIl 15 luglio 1976, con la nomina di Filippo Franceschi, le due sedi furono unite \"in persona episcopi\".\nIl 30 settembre 1986, in forza del decreto \"Instantibus votis\" della Congregazione per i vescovi, fu stabilita la \"plena unione\" delle due diocesi e la nuova circoscrizione ecclesiastica ha assunto il nome attuale. Il titolo di abate di Pomposa \u00e8 stato trasferito all'arcivescovo della nuova circoscrizione.\nCronotassi dei vescovi.\nSi omettono i periodi di sede vacante non superiori ai 2 anni o non storicamente accertati.\nVescovi di Comacchio.\nLa tradizionale cronotassi dei vescovi di Comacchio inizia con tre vescovi, che, secondo lo storico faentino Francesco Lanzoni, sono spuri: Pacaziano, menzionato nel 502, che fu vescovo di Imola e non di Comacchio; un anonimo, menzionato nel 592 o nel 595, che deriverebbe da un falso diploma di papa Gregorio I; e Ambrogio, vissuto attorno all'anno 600, che sarebbe frutto di una errata lettura dello \"schedario Garampi\".\nStatistiche.\nL'arcidiocesi nel 2019 su una popolazione di 277.000 persone contava 273.700 battezzati, corrispondenti al 98,8% del totale."}
{"id": "501274", "revid": "110157", "url": "https://it.wikipedia.org/wiki?curid=501274", "title": "Arcidiocesi di Feira de Santana", "text": "Larcidiocesi di Feira de Santana (in latino: \"Archidioecesis Fori Sanctae Annae\") \u00e8 una sede metropolitana della Chiesa cattolica in Brasile appartenente alla regione ecclesiastica Nordeste 3. Nel 2019 contava 945.500 battezzati su 1.000.400 abitanti. \u00c8 retta dall'arcivescovo Zanoni Demettino Castro.\nTerritorio.\nL'arcidiocesi comprende 19 comuni nella parte orientale dello stato brasiliano di Bahia: Feira de Santana, \u00c1gua Fria, Am\u00e9lia Rodrigues, Anguera, Ant\u00f4nio Cardoso, Candeal, Concei\u00e7\u00e3o da Feira, Concei\u00e7\u00e3o do Jacu\u00edpe, Cora\u00e7\u00e3o de Maria, Ipecaet\u00e1, Irar\u00e1, Ouri\u00e7angas, Pedr\u00e3o, Santa B\u00e1rbara, Santan\u00f3polis, Santo Est\u00eav\u00e3o, S\u00e3o Gon\u00e7alo dos Campos, Serra Preta e Tanquinho.\nSede arcivescovile \u00e8 la citt\u00e0 di Feira de Santana, dove si trova la cattedrale di Sant'Anna.\nIl territorio si estende su 6.730\u00a0km\u00b2 ed \u00e8 suddiviso in 39 parrocchie, raggruppate in 5 foranie.\nProvincia ecclesiastica.\nLa provincia ecclesiastica di Feira de Santana, istituita nel 2002, comprende 8 suffraganee nella parte centro-settentrionale dello Stato di Bahia:\nStoria.\nLa diocesi di Feira de Santana fu eretta il 21 luglio 1962 con la bolla \"Novae Ecclesiae\" di papa Giovanni XXIII, ricavandone il territorio dall'arcidiocesi di San Salvador di Bahia, di cui era originariamente suffraganea.\nIl 16 gennaio 2002 fu elevata al rango di arcidiocesi metropolitana con la bolla \"Ad totius dominici gregis\" di papa Giovanni Paolo II.\nIl 21 settembre 2005 ha ceduto una porzione del suo territorio a vantaggio dell'erezione della diocesi di Serrinha.\nCronotassi dei vescovi.\nSi omettono i periodi di sede vacante non superiori ai 2 anni o non storicamente accertati.\nStatistiche.\nL'arcidiocesi nel 2019 su una popolazione di 1.000.400 persone contava 945.500 battezzati, corrispondenti al 94,5% del totale."}
{"id": "501275", "revid": "1649409", "url": "https://it.wikipedia.org/wiki?curid=501275", "title": "Diocesi di Feldkirch", "text": "La diocesi di Feldkirch (in latino: \"Dioecesis Campitemplensis\") \u00e8 una sede della Chiesa cattolica in Austria suffraganea dell'arcidiocesi di Salisburgo. Nel 2019 contava 233.081 battezzati su 395.012 abitanti. \u00c8 retta dal vescovo Benno Elbs.\nTerritorio.\nLa diocesi comprende lo stato federato austriaco del Vorarlberg.\nSede vescovile \u00e8 la citt\u00e0 di Feldkirch, dove si trova la cattedrale di San Nicola. In diocesi sorgono anche due basiliche minori: la basilica della Visitazione della Beata Vergine Maria a Bildstein e la basilica di Nostra Signora a Rankweil.\nIl territorio \u00e8 suddiviso in 126 parrocchie.\nStoria.\nL'8 dicembre 1968 in forza della bolla \"Christi Caritas\" di papa Paolo VI la diocesi di Innsbruck-Feldkirch si \u00e8 divisa, dando origine alla presente diocesi di Feldkirch e alla diocesi di Innsbruck.\nFino agli inizi dell'Ottocento, la parte settentrionale del territorio dell'odierna diocesi faceva parte della diocesi di Costanza, mentre la parte meridionale apparteneva alla diocesi di Coira e porzioni minori di territorio alla diocesi di Augusta. Successivamente questi territori entrarono a far parte della diocesi di Bressanone, cui rimasero uniti fino all'istituzione dell'amministrazione apostolica di Innsbruck-Feldkirch nel 1921.\nCronotassi dei vescovi.\nSi omettono i periodi di sede vacante non superiori ai 2 anni o non storicamente accertati.\nStatistiche.\nLa diocesi nel 2019 su una popolazione di 395.012 persone contava 233.081 battezzati, corrispondenti al 59,0% del totale."}
{"id": "501278", "revid": "92723", "url": "https://it.wikipedia.org/wiki?curid=501278", "title": "Diocesi di Fenoarivo Atsinanana", "text": "La diocesi di Fenoarivo Atsinanana (in latino: \"Dioecesis Fenoarivensis-Atsinananensis\") \u00e8 una sede della Chiesa cattolica in Madagascar suffraganea dell'arcidiocesi di Toamasina. Nel 2019 contava 405.000 battezzati su 1.046.500 abitanti. \u00c8 retta dal vescovo Marcellin Randriamamonjy.\nTerritorio.\nLa diocesi comprende la citt\u00e0 di Fenoarivo Atsinanana, dove si trova della cattedrale di San Maurizio.\nIl territorio \u00e8 suddiviso in 11 parrocchie.\nStoria.\nLa diocesi \u00e8 stata eretta il 30 ottobre 2000, ricavandone il territorio dall'arcidiocesi di Antsiranana, di cui era originariamente suffraganea.\nIl 26 febbraio 2010 \u00e8 entrata a far parte della provincia ecclesiastica dell'arcidiocesi di Toamasina.\nCronotassi dei vescovi.\nSi omettono i periodi di sede vacante non superiori ai 2 anni o non storicamente accertati.\nStatistiche.\nLa diocesi nel 2019 su una popolazione di 1.046.500 persone contava 405.000 battezzati, corrispondenti al 38,7% del totale."}
{"id": "501280", "revid": "1123126", "url": "https://it.wikipedia.org/wiki?curid=501280", "title": "Arcidiocesi di Fermo", "text": "Larcidiocesi di Fermo () \u00e8 una sede metropolitana della Chiesa cattolica in Italia appartenente alla regione ecclesiastica Marche. Nel 2019 contava 271.943 battezzati su 294.807 abitanti. \u00c8 retta dall'arcivescovo Rocco Pennacchio.\nTerritorio.\nL'arcidiocesi comprende 58 comuni di tre province marchigiane:\nSede arcivescovile \u00e8 la citt\u00e0 di Fermo, dove si trova la cattedrale metropolitana di Santa Maria Assunta.\nVicarie e unit\u00e0 pastorali.\nL'arcidiocesi si estende su 1.318\u00a0km\u00b2 ed \u00e8 la pi\u00f9 popolosa delle 13 diocesi marchigiane. \u00c8 costituita da 123 parrocchie, raggruppate in 9 vicarie e 20 unit\u00e0 pastorali:\nProvincia ecclesiastica.\nLa provincia ecclesiastica dell'arcidiocesi metropolitana di Fermo \u00e8 costituita dalle seguenti suffraganee:\nStoria.\nSecondo la tradizione, la diocesi di Fermo sarebbe stata eretta nel III secolo e la fondazione della Chiesa \u00e8 legata alla memoria di due santi martiri, della met\u00e0 del secolo, Alessandro e Filippo, la cui esistenza storica \u00e8 tuttavia, secondo alcuni autori, priva di ogni fondamento storico. Alcuni indizi monumentali attesterebbero una sua esistenza nel IV secolo: la cripta della cattedrale conserva un sarcofago paleocristiano che si fa risalire a questo secolo; inoltre scavi archeologici condotti sotto il pavimento della cattedrale hanno portato alla luce resti di una chiesa degli inizi del V secolo, che si ipotizza possa essere stata la cattedrale della diocesi fermana.\nI primi vescovi di Fermo storicamente documentati risalgono agli ultimi decenni del VI secolo. Il primo \u00e8 Fabio, vissuto nel 580, menzionato in una lettera di Gregorio Magno scritta al suo successore Passivo nel 598, che fu destinatario di altre lettere del medesimo pontefice nel 601 e nel 602. Tra i successivi vescovi fermani si possono ricordare: Gioviano, che figura tra i padri che presero parte al concilio lateranense indetto da papa Martino I nel 649 per condannare l'eresia monotelita; Lupo e Giso, che furono presenti a concili indetti a Roma dai pontefici rispettivamente nell'826 e nell'844; Eodicio, destinatario nell'879 di una lettera di papa Giovanni VIII, che lo incaricava di indagare su un caso di monacazione forzata avvenuto nella diocesi di Teramo.\nDalla fine del X secolo la cronotassi episcopale fermana si fa pi\u00f9 continua e regolare. Sono da menzionare i vescovi Udalrico (1057-1074), in rapporto con san Pier Damiani per l'attuazione della riforma gregoriana nella diocesi; Balignano (1145-1167), che ader\u00ec allo scisma dell'antipapa Vittore IV; Presbitero (1184-1202), \u00abpersonaggio di grande spessore religioso e culturale, compagno di studi e amico di Thomas Becket\u00bb. Nel 1176 le truppe comandate da Cristiano arcivescovo di Magonza, che sostenevano l'imperatore contro il papa, incendiarono la cattedrale. Gi\u00e0 l'anno successivo papa Alessandro III promosse la ricostruzione della cattedrale con il breve \"Cum iam pridem\".\nSecondo le \"Rationes decimarum Marchiae\", nella seconda met\u00e0 del XIII secolo la diocesi fermana comprendeva 167 chiese e 15 pievi, dato che \u00abevidenzia il lavoro di penetrazione cristiana e di evangelizzazione delle popolazioni\u00bb. Nello stesso secolo arrivarono in diocesi i francescani, i domenicani e gli agostiniani.\nNel primo quarto del XIV secolo acri discordie fra i canonici di Fermo, ai quali spettava il diritto di elezione del vescovo, provocarono problemi nella successione vescovile. Dopo la morte di Alberico Visconti dovette intervenire papa Giovanni XXII nominando nel 1317 un amministratore apostolico, che mor\u00ec l'anno dopo. Allora il capitolo diviso elesse tre diversi contendenti, Francesco, un ufficiale della curia romana, Rinaldo e Giacomo, due canonici di Fermo. La controversia si risolse con la rinuncia di Giacomo e con la morte di Rinaldo.\nIl 18 novembre 1320 la diocesi di Fermo cedette una porzione del suo territorio a vantaggio dell'erezione della diocesi di Macerata.\nNel 1327 scoppi\u00f2 a Fermo una sedizione, in cui i sostenitori dell'antipapa Niccol\u00f2 V incendiarono la cancelleria vescovile. Reag\u00ec con fermezza papa Giovanni XXII, che scaglio l'interdetto sulla citt\u00e0 e la spogli\u00f2 dell'onore vescovile. In seguito riserv\u00f2 per s\u00e9 il diritto di elezione di tutti i vescovi della Marca Fermana e Anconitana, ponendo fine ai secolari privilegi del capitolo. Nel 1332 dopo che i rivoltosi ebbero giurato obbedienza al papa, l'interdetto fu rimosso e la diocesi fu ristabilita.\nIl vescovo Antonio de Vetulis ader\u00ec al partito dell'antipapa Clemente VII e nel 1385 fu deposto dal legittimo papa Urbano VI, ma nel 1390 divenne vescovo per la seconda volta.\nLa cronotassi dei vescovi fermani si complica a causa dello scisma d'Occidente e della divisione della cristianit\u00e0 occidentale in tre obbedienze distinte. Gli autori, tra cui Gams, Cappelletti ed Eubel, hanno ognuno una loro propria cronotassi episcopale e non sempre \u00e8 chiara la successione dei vescovi, anche per l'omonimia di molti di loro.\nTra i principali riformatori ed attuatori delle decisioni del concilio di Trento si devono ricordare Lorenzo Lenzi (1544-1571) e il cardinale Felice Peretti Montalto (1571-1577), futuro papa Sisto V, che operarono soprattutto tramite accurate visite pastorali e numerosi sinodi diocesani; nel sinodo del 1564, furono poste le basi per l'istituzione del seminario vescovile. L'opera di riforma della diocesi fu proseguita con pi\u00f9 decisione nel secolo successivo, durante il quale i vescovi \u00abposero mano alla formazione culturale e spirituale del clero, alla promozione della vita religiosa e alla istruzione catechistica del popolo, alla creazione di numerose e diffuse istituzioni assistenziali e caritative\u00bb.\nIl 1\u00ba agosto 1571 la diocesi di Fermo cedette una porzione del suo territorio a vantaggio dell'erezione della diocesi di Ripatransone. Il 24 novembre 1586 altre porzioni di territorio furono cedute per costituire la nuova diocesi di Montalto. Queste perdite territoriali furono compensate il 24 maggio 1589 con l'elevazione di Fermo ad arcidiocesi metropolitana con la bolla \"Universis orbis ecclesiis\" di papa Sisto V. La nuova provincia ecclesiastica comprendeva le diocesi di Macerata e Tolentino (unite \"aeque principaliter\"), Ripatransone, Montalto e San Severino.\nDurante il Settecento, la sede fermana fu occupata da soli cinque arcivescovi. Tra questi sono da menzionare Alessandro Borgia (1724-1764), erudita e letterato, che per primo mise ordine all'archivio storico diocesano e restaur\u00f2 il palazzo arcivescovile; Urbano Paracciani Rutili (1764-1777), che pose mano al contestatissimo rifacimento della cattedrale gotica in forme neoclassiche, opera portata a termine dal successore Andrea Minucci nel 1789. Cesare Brancadoro (1803-1837), per la sua opposizione al regime napoleonico, fu esiliato e rimase lontano dalla diocesi per nove anni, dal 1808 al 1817; inoltre nel 1825 fu colpito da cecit\u00e0 totale, che gli imped\u00ec di esercitare le sue funzioni pastorali.\nPer oltre cinquant'anni, nella seconda met\u00e0 dell'Ottocento, l'arcidiocesi fermana fu retta da due cardinali, Filippo de Angelis (1842-1877) e Amilcare Malagola (1877-1895). Il primo fu attivamente impegnato nel collegio cardinalizio durante il pontificato di Pio IX; fu arrestato due volte, nel 1849, per ordine della repubblica romana, e nel 1860 per ordine di Cavour; particolare impegn\u00f2 dedic\u00f2 al seminario arcivescovile, che riform\u00f2 con l'introduzione di un nuovo programma di studi.\nL'inizio del Novecento fu segnato dal caso di Romolo Murri, sacerdote fermano, fautore del modernismo teologico, che ebbe largo seguito nell'arcidiocesi e che fu energicamente contrastato dall'arcivescovo Carlo Castelli (1906-1933): \u00abIn questa vicenda Castelli fu il fedele esecutore delle direttive e delle decisioni prese da Pio X. Il \"caso Murri\" rappresent\u00f2 un terremoto per il giovane clero fermano e per il seminario; l'arcivescovo fu drastico nell'adottare provvedimenti nei confronti dei simpatizzanti di Murri. Passata la bufera, Castelli si dedic\u00f2 alla riorganizzazione dell'Azione Cattolica e stimol\u00f2 iniziative importanti per l'educazione religiosa della giovent\u00f9\u00bb.\nCronotassi dei vescovi.\nSi omettono i periodi di sede vacante non superiori ai 2 anni o non storicamente accertati.\nLa sede fermana si distingue per episcopati eccezionalmente lunghi. Il pi\u00f9 longevo arcivescovo di Fermo \u00e8 stato Alessandro Borgia (quasi 40 anni di episcopato), seguito da Filippo De Angelis (poco pi\u00f9 di 35 anni), quindi Norberto Perini (poco pi\u00f9 di 34 anni), Cesare Brancadoro (34 anni) e Giovan Battista Rinuccini con 28 anni di episcopato. Seguono Carlo Castelli e Lorenzo Lenzi con 27 anni, Andrea Minucci e Domenico Capranica con 24 anni, Nicol\u00f2 Gaddi con 23, infine Cleto Bellucci (21 anni).\nStatistiche.\nL'arcidiocesi nel 2019 su una popolazione di 294.807 persone contava 271.943 battezzati, corrispondenti al 92,2% del totale."}
{"id": "501281", "revid": "92723", "url": "https://it.wikipedia.org/wiki?curid=501281", "title": "Diocesi di Ferns", "text": "La diocesi di Ferns (in latino: \"Dioecesis Fernensis\") \u00e8 una sede della Chiesa cattolica in Irlanda suffraganea dell'arcidiocesi di Dublino. Nel 2019 contava 100.679 battezzati su 126.277 abitanti. \u00c8 retta dal vescovo Gerard Nash.\nTerritorio.\nLa diocesi comprende la maggior parte della contea irlandese di Wexford e porzioni delle contee di Wicklow e Carlow.\nSede vescovile \u00e8 la citt\u00e0 di Enniscorthy, dove si trova la cattedrale di Sant'Aidano.\nIl territorio \u00e8 suddiviso in 49 parrocchie.\nStoria.\nLa fondazione della diocesi di Ferns (Fearna) \u00e8 attribuita all'anno 598, quando Brandubh, re di U\u00ed Cinsealaigh (Hy Kinsellagh), cedette un terreno a sant'Aidano, patrono della diocesi, per l'edificazione di una chiesa. Aidano fu il primo vescovo. Non tutti coloro che guidarono la Chiesa di Ferns furono vescovi, alcuni di loro furono soltanto abati; i vescovi portarono i titoli di Ferns, di Hy Kinsellagh o di Wexford, che si riferiscono tutti alla stessa sede.\nNel IX e X secolo, Ferns fu attaccata e saccheggiata in almeno otto occasioni dai Vichinghi. Fino al 1111 la Chiesa irlandese era strutturata in insediamenti monastici, ognuno con un proprio territorio e una propria giurisdizione. Nel sinodo di Rathbreasail del 1111 fu stabilita la diocesi di Ferns o Wexford entro i confini attuali.\nDopo la Riforma protestante di Enrico VIII d'Inghilterra si inizi\u00f2 un lungo periodo di difficolt\u00e0 per i cattolici, in un clima di persecuzione. Alexander Devereux, sebbene fosse stato consacrato scismaticamente, fu confermato vescovo dalla regina Maria II. Nel 1581 sei cattolici di Wexford furono martirizzati: saranno beatificati il 27 ottobre 1992. Il vescovo Peter Power fu privato delle rendite della mensa vescovile e mor\u00ec in esilio nel 1588. Dopo la sua morte la sede rimase vacante fino al 1624. A met\u00e0 del XVII secolo anche il vescovo Nicholas French fu costretto all'esilio a Gand, dove mor\u00ec.\nDurante l'episcopato di Ambrose O'Callaghan incominci\u00f2 il periodo delle leggi penali irlandesi, che imponevano gravi restrizioni ai cattolici. Il suo successore Nicholas Sweetman fu imprigionato due volte per \"slealt\u00e0\". Un sacerdote della diocesi di Ferns, John Dixon, deportato in Australia per fellonia, divenne nel 1804 il primo prefetto apostolico d'Australia.\nI vescovi del periodo successivo alla Riforma vissero tutti a Wexford, finch\u00e9 nel 1809 la residenza vescovile fu trasferita a Enniscorthy con il permesso della Santa Sede. Nello stesso anno fu iniziata la costruzione di una cattedrale nella nuova sede vescovile. La maggior parte delle chiese della diocesi \u00e8 stata costruita dopo l'emancipazione dei cattolici del 1829.\nNella seconda met\u00e0 del XIX secolo si distingue l'episcopato di Micheal Warren, che condusse una crociata contro l'alcolismo e fond\u00f2 nel 1876 l'Associazione cattolica per l'astinenza totale.\nCronotassi dei vescovi.\nSi omettono i periodi di sede vacante non superiori ai 2 anni o non storicamente accertati.\nStatistiche.\nLa diocesi nel 2019 su una popolazione di 126.277 persone contava 100.679 battezzati, corrispondenti al 79,7% del totale."}
{"id": "501282", "revid": "92723", "url": "https://it.wikipedia.org/wiki?curid=501282", "title": "Prelatura territoriale di Chuquibambilla", "text": "La prelatura territoriale di Chuquibambilla (in latino: \"Praelatura Territorialis Chuquibambillensis\") \u00e8 una sede della Chiesa cattolica in Per\u00f9 suffraganea dell'arcidiocesi di Cusco. Nel 2019 contava 101.650 battezzati su 107.390 abitanti. \u00c8 retta dal vescovo Edinson Edgardo Farf\u00e1n C\u00f3rdova, O.S.A.\nTerritorio.\nLa prelatura territoriale comprende tre province della regione peruviana di Apur\u00edmac: Antabamba, Cotobambas e Grau.\nSede prelatizia \u00e8 la citt\u00e0 di Chuquibambilla, dove si trova la cattedrale di San Pietro.\nIl territorio \u00e8 suddiviso in 28 parrocchie.\nStoria.\nLa prelatura territoriale \u00e8 stata eretta il 26 aprile 1968 con la bolla \"Qui idcirco\" di papa Paolo VI, ricavandone il territorio dalla diocesi di Abancay.\nCronotassi dei vescovi.\nSi omettono i periodi di sede vacante non superiori ai 2 anni o non storicamente accertati.\nStatistiche.\nLa prelatura territoriale nel 2019 su una popolazione di 107.390 persone contava 101.650 battezzati, corrispondenti al 94,7% del totale."}
{"id": "501283", "revid": "92723", "url": "https://it.wikipedia.org/wiki?curid=501283", "title": "Diocesi di Fano-Fossombrone-Cagli-Pergola", "text": "La diocesi di Fano-Fossombrone-Cagli-Pergola (in latino: \"Dioecesis Fanensis-Forosemproniensis-Calliensis-Pergulana\") \u00e8 una sede della Chiesa cattolica in Italia suffraganea dell'arcidiocesi di Pesaro appartenente alla regione ecclesiastica Marche. Nel 2019 contava 133.600 battezzati su 138.375 abitanti. \u00c8 retta dal vescovo Armando Trasarti.\nTerritorio.\nLa diocesi comprende la parte meridionale della provincia di Pesaro e Urbino coincidente in buona parte con la valle del fiume Metauro, ed una piccola porzione della provincia di Ancona. Essa si estende su 23 comuni: Apecchio, Arcevia (in provincia di Ancona, per le frazioni di Palazzo e Nidastore), Barchi, Cagli, Cartoceto, Fano, Fossombrone (esclusa la frazione di Calmazzo), Fratte Rosa, Frontone, Mombaroccio (per la sola frazione di Montegiano), Mondavio, Montefelcino (escluse le frazioni di Monteguiduccio e Fontecorniale), Montemaggiore al Metauro, Orciano di Pesaro, Pergola, Piagge, Saltara, San Costanzo (esclusa la frazione di Stacciola), San Giorgio di Pesaro, San Lorenzo in Campo, Sant'Ippolito, Serra Sant'Abbondio, Serrungarina.\nLa diocesi confina a nord con l'arcidiocesi di Pesaro, a nord-ovest con l'arcidiocesi di Urbino-Urbania-Sant'Angelo in Vado, a ovest con le diocesi di Gubbio, di Fabriano-Matelica e di Citt\u00e0 di Castello, a sud con la diocesi di Senigallia.\nSede vescovile \u00e8 la citt\u00e0 di Fano, dove si trova la cattedrale di Santa Maria Maggiore. La diocesi ha tre concattedrali: a Fossombrone Sant'Aldebrando, a Cagli Santa Maria Assunta, a Pergola Sant'Andrea. Nel territorio sorgono anche tre basiliche minori: San Paterniano a Fano, San Lorenzo a San Lorenzo in Campo e la basilica della Santa Croce nel monastero di Fonte Avellana.\nIl territorio si estende su 1.100 km\u00b2 ed \u00e8 suddiviso in 74 parrocchie, raggruppate in 5 vicarie: Fano, Valle del Metauro, Fossombrone, Cagli e Pergola.\nStoria.\nL'odierna diocesi nasce nel 1986 dall'unione di quattro precedenti sedi episcopali.\nDiocesi di Fano.\nIncerte sono le origini della diocesi. Secondo la tradizione, riportata dallo storico fanese Amiani, l'evangelizzazione di Fano \u00e8 dovuta la passaggio in citt\u00e0 dell'apostolo san Pietro, di sant'Apollinare e di un vescovo di nome Tolomeo. Storicamente, i primi dati certi risalgono alla fine del V secolo con il vescovo san Vitale che nel 499 fu presente al sinodo romano voluto da papa Simmaco e che firm\u00f2 i decreti con il titolo di \"vescovo di Fano\"; similmente sant'Eusebio, poco pi\u00f9 tardi, firm\u00f2 quelli del sinodo del 6 novembre 502. In linea con queste fonti possiamo affermare senza dubbio che la diocesi di Fano risale almeno alla fine del V secolo, anche se la leggenda vuole che sia stata fondata nel I secolo.\nLa diocesi di Fano fin dall'antichit\u00e0 era immediatamente soggetta alla Santa Sede, \"status\" che mantenne fino al 1986. Tra i primi vescovi di Fano si ricordano Fortunato, destinatario nel 596 di una lettera di Gregorio Magno; Scolastico, che prese parte al concilio lateranense del 649 dove fu condannata l'eresia monotelita; Domenico, che nel 680 figur\u00f2 tra i vescovi che rinnovarono questa condanna nel concilio indetto da papa Agatone; e poi ancora Amato, Mauro e Agriperto, che parteciparono ai concili romani, rispettivamente nel 743, nel 769 e nell'826.\nTra il 755 e il 774 il centro religioso di Fano fu donato dai Franchi di Pipino e Carlo Magno alla Chiesa. Pur essendo questo territorio sotto il dominio diretto dei papi, mantenne una discreta autonomia. Nel 1335 papa Benedetto XII incaric\u00f2 la signoria dei Malatesta di assumere il vicariato della citt\u00e0. Tuttavia essi restarono fino al 1463 in seguito a ribellioni popolari dei fanesi nei confronti di Sigismondo Malatesta. Tali rivolte erano mirate a ottenere un governatorato del tutto ecclesiastico: perci\u00f2, a partire da quella data, la Chiesa mise a capo del territorio un governatore pontificio.\nNel Cinquecento la sede fanese fu occupata da uno dei pi\u00f9 illustri teologi del secolo, il cardinale domenicano Pietro Bertani, che prese parte al concilio di Trento; fu anche nunzio apostolico presso l'imperatore Carlo V d'Asburgo; a Fano favor\u00ec diverse opere pubbliche, tra cui la fontana di Piazza Maggiore e la chiesa di San Paterniano.\nI successivi vescovi fanesi si impegnarono in particolare per l'attuazione dei decreti di riforma stabiliti al concilio tridentino. Al vescovo Francesco Rusticucci si deve la fondazione del seminario vescovile nel 1575. Giulio Ottinelli (1587-1603) celebr\u00f2 il primo sinodo diocesano, cur\u00f2 il neoeretto seminario, fece arrivare in diocesi i Minimi, ed accolse in citt\u00e0 papa Clemente VIII, nativo di Fano.\nIn questo stesso periodo, ai vescovi di Fano furono spesso affidati incarichi diplomatici per conto della Santa Sede. Oltre al gi\u00e0 citato Pietro Bertani, si possono ricordare Ippolito Capilupi, nunzio a Venezia dal 1561 al 1565; Giulio Ottinelli, nunzio presso i Savoia fino al 1592; Tommaso Lapis (1603-1622), che per brevi periodi fu nunzio in Polonia e poi in Spagna; Giulio Cesare Sacchetti (1626-1635), legato pontificio a Ferrara e a Bologna; Angelo Maria Ranuzzi, che nel 1683 fu inviato nunzio straordinario a Parigi.\nDurante il periodo napoleonico, la diocesi visse momenti difficili e a farne le spese furono soprattutto i loro vescovi. Antonio Gabriele Severoli fu esiliato dai francesi a Castrocaro, mentre il successore Francesco Paolucci Mancinelli soffr\u00ec il carcere e l'esilio dal 1809 al 1814. Spett\u00f2 a Nicola Serarcangeli (1817-1833) risollevare le sorti della diocesi dopo questo turbolento periodo: \u00abVisit\u00f2 pi\u00f9 volte la diocesi, riport\u00f2 in vita il seminario, introdusse per primo l'istituto delle Maestre Pie Venerini, riapr\u00ec monasteri di monache, cur\u00f2 i beni della mensa vescovile, cui aggiunse una casa di campagna, dot\u00f2 la cattedrale di un nuovo organo\u2026\u00bb\nDopo l'unit\u00e0 il vescovo Vespasiani fu processato e incarcerato il gioved\u00ec santo 17 aprile 1862, per aver difeso i diritti della Chiesa contro i soprusi dello Stato unitario.\nSu istanza del vescovo Vincenzo Franceschini (1896-1916), papa Pio X istitu\u00ec a Fano il seminario regionale delle Marche. Il successore Giustino Sanchini (1916-1937) fond\u00f2 il \"Bollettino Ufficiale della Diocesi\".\nDiocesi di Fossombrone.\nIl nome dell'antica citt\u00e0 di Fossombrone sembra derivare dal latino \"Forum Sempronii\", ossia dal triumviro Gaio Sempronio Gracco, che era giunto in questo luoghi, attorno al 133 a.C., per l'attuazione della riforma agraria.\nIl vangelo di Cristo fu portato in questa zona da san Feliciano di Foligno, attorno al III secolo. Durante l'impero di Diocleziano si ebbero i primi martiri locali. Ancora oggi le spoglie mortali dei martiri Marenzo, Fravita, Urbano, Vincenzo e Martiniano sono conservate nella cattedrale, mentre quella dei martiri Aquilino, Gemino, Gelasio, Magno, Donato e Timoteo sono conservate nella chiesa di san Filippo.\nMolti di questi santi sono menzionati nel \"Martyrologium Hieronymianum\", cosa che attesterebbe l'antichit\u00e0 della presenza cristiana nel territorio. Secondo lo storico locale Augusto Vernarecci, uno di questi martiri, Timoteo, sarebbe stato il primo vescovo di Fossombrone, ed avrebbe subito il martirio sotto l'imperatore Diocleziano.\nDal punto di vista storico, la diocesi di Fossombrone \u00e8 attestata con certezza durante il pontificato di papa Simmaco (498-514); tra i vescovi che presero parte ai concili del 499 e del 502 figura anche Innocenzo, \"episcopus ecclesiae Forosemproniensis\". Verso la met\u00e0 del VI secolo \u00e8 noto il vescovo Paolino, che nel 559 \u00e8 documentato in una lettera di papa Pelagio I per essersi rifiutato di sottoscrivere la condanna dei Tre Capitoli.\nNel V secolo le scorribande barbariche ad opera dei Goti devastarono la citt\u00e0. Dopo la battaglia vinta dal bizantino Narsete, Fossombrone pass\u00f2 sotto l'Esarca di Ravenna e fece parte della Pentapoli Annonaria insieme a Urbino, Cagli, Gubbio e Jesi. Nell'VIII secolo la citt\u00e0 fu distrutta dai Longobardi guidati da Liutprando e successivamente ricostruita. In questo periodo turbolento, non si hanno notizie sicure di vescovi di Fossombrone, fino al IX secolo, quando \u00e8 documentata la presenza di vescovi forsempronesi ai concili romani dell'826, dell'853 e dell'869.\nNel 1057 papa Vittore II per sovvenire alla povert\u00e0 del vescovo di Fossombrone, distacc\u00f2 dalla diocesi di Senigallia la Massa di Sorbetolo e l'attribu\u00ec alla mensa vescovile di Fossombrone con tutti i diritti ecclesiastici e feudali: cos\u00ec Loretello, Nidastore, Montesecco, San Pietro e Palazzo divennero parte integrante della diocesi di Fossombrone. Il vescovo di Senigallia non accett\u00f2 questa ampia sottrazione della sua diocesi e le liti con Fossombrone, durarono per quasi duecento anni.\nNel 999 l'imperatore Ottone III fece dono della citt\u00e0 a papa Silvestro II e, verso il 1200, con papa Innocenzo III divenne un feudo di Azzo VI d'Este. Con bolla di papa Onorio III del 19 maggio 1224 furono definiti i confini della diocesi; e con atto di infeudazione del 12 luglio 1228 Azzo VII concesse per tre anni in feudo al vescovo Monaldo II la citt\u00e0 di Fossombrone e tutti i castelli, le ville e gli abitanti del contado. Successivamente la citt\u00e0 pass\u00f2 sotto la signoria riminese dei Malatesta. Galeazzo Malatesta la vendette per 13.000 fiorini d'oro a Federico da Montefeltro, il quale la cedette alla nobile casata dei Della Rovere.\nNella prima met\u00e0 del XIII secolo la sede vescovile fu occupata da sant'Aldebrando (circa 1230-1250), canonico di Santa Maria di Porto presso Ravenna, preposito della cattedrale di Rimini, e predicatore contro i patarini riminesi; eletto vescovo di Fossombrone probabilmente verso la met\u00e0 del 1230, si occup\u00f2 principalmente di ricostruire la cattedrale, distrutta dai fanesi, e di riordinare la situazione patrimoniale della sua diocesi. \u00c8 venerato come santo protettore di Fossombrone.\nIl 4 giugno 1563 la diocesi, fino ad allora immediatamente soggetta alla Santa Sede, entr\u00f2 a far parte della provincia ecclesiastica dell'arcidiocesi di Urbino.\nNel 1581 ebbe origine il seminario diocesano grazie all'opera del vescovo Ottavio Accoramboni, che lo apr\u00ec nel proprio palazzo nobiliare; esso fu in seguito ampliato dal vescovo Giambattista Zeccadoro. Allo stesso Accoramboni si deve la celebrazione dei primi sinodi sulla scia delle indicazioni del concilio di Trento.\nCon risoluzione pontificia del 15 novembre 1632, che pose fine ad una vecchia controversia, alla diocesi di Fossombrone furono unite le parrocchie e i territori, noti come \"Ravignana\", che fino a quel momento dipendevano dal monastero di Classe di Ravenna, ossia i castelli di Fratte Rosa, Torre San Marco, Montevecchio, Monterolo e San Vito sul Cesano. In cambio ai monaci di Classe fu donata in Fossombrone la chiesa di Santa Francesca Romana con il terreno circostante per l'edificazione di un monastero (mai costruito).\nLa seconda met\u00e0 del XVII secolo vide il pi\u00f9 lungo episcopato nella storia della diocesi, quello di Giambattista Zeccadoro, vescovo dal 1648 al 1696.\nDurante l'epoca napoleonica, il vescovo Giulio Maria Alvisini (1808-1823) si rifiut\u00f2 di prestare giuramento di fedelt\u00e0 a Napoleone Bonaparte e per questo fu mandato in esilio per sei anni.\nDopo l'Unit\u00e0 d'Italia il vescovo Filippo Fratellini (1851-1884) fu processato per aver risposto ad una circolare ministeriale ingiuriosa nei confronti dell'episcopato.\nIn un bollettino diocesano risalente al 1932, circa la raccolta delle offerte parrocchiali, si elencano i seguenti comuni e frazioni, appartenenti a quella data alla sede forsempronese: Fossombrone, Bellaguardia, Cartoceto di Pergola, Caspessa, Castelgagliardo, Fratte Rosa, Isola di Fano, Lastreto, Loretello, Montalto, Montefelcino, Montemontanaro, Montesecco, Montevecchio, Monterolo, Nidastore, Palazzo, Reforzate, Sant'Anna del Furlo, San Gervasio, Sant'Ippolito, Santa Maria della Valle, San Martino Casalduca, San Martino dei Muri, San Pietro in Musio, San Vito sul Cesano, Sorbolongo, San Bartolo, Torre San Marco, Torricella, Villa del Monte.\nAl momento della \"plena unione\" con le diocesi di Fano, Cagli e Pergola, la diocesi di Fossombrone comprendeva 16 parrocchie:\nDiocesi di Cagli.\nLa regione posta in una posizione favorevole lungo la via Flaminia, fu facile zona di evangelizzazione fin dai primi anni delle comunit\u00e0 cristiane. \"Municipium\" in epoca romana \u00absi estendeva dal Candigliano al Cesano, da Punta Cale del Furlo al spartiacque appenninico\u00bb.\nSecondo Louis Duchesne, la diocesi di Cagli, storicamente accertata solo dall'VIII secolo, deriva dall'antica sede di \"Pitinum Mergens\", a 8\u00a0km. circa da Cagli, di cui sarebbe noto un vescovo, Romano, che prese parte al concilio romano indetto da papa Simmaco nel 499.\nLa tradizione ha attribuito alla diocesi altri due vescovi, Greciano, presente al concilio di Rimini del 359, e Vaticano, presente a Roma nel 502 ad un altro sinodo indetto da papa Simmaco. Tuttavia \u00e8 incerta la loro attribuzione, perch\u00e9 le lezioni dei manoscritti non rendono certa la loro appartenenza a Cagli. Questa difficolt\u00e0 emerge anche per molti degli altri vescovi attribuiti a Cagli nel primo millennio cristiano.\nDopo la caduta dell'Impero romano d'Occidente la diocesi vide l'arrivo dei barbari; venne tuttavia risparmiata da incendi e da distruzioni, grazie anche all'ubicazione favorevole. In seguito questo territorio fu dominato dai Goti, dai Bizantini e poi dai Longobardi. Infine papa Stefano II (752-757), grazie all'aiuto di Pipino, re dei Franchi, riusc\u00ec a strappare ai Longobardi il territorio cagliese.\nA partire da quest'epoca sono attestati con certezza i primi vescovi di Cagli: Gioviano, che figura tra i padri del concilio lateranense indetto da papa Stefano III nel 769 per deporre l'antipapa Costantino II; Adelfredo che, secondo lo storico Tarducci, fu presente a Roma nel 774 quando in citt\u00e0 arriv\u00f2 il re franco Carlo Magno; Passivo, Andrea e Martino, che presero parte ai concili romani, rispettivamente nell'826, nell'853 e nell'861.\nLa seconda met\u00e0 del XII secolo \u00e8 segnata dalla presenza sulla cattedra vescovile di Cagli di san Rainerio, amico di sant'Ubaldo, vescovo di Gubbio; Rainerio fu vescovo cagliese dal 1160 al 1175, anno in cui fu trasferito alla sede arcivescovile di Spalato, dove mor\u00ec, ucciso per aver difeso i beni della Chiesa, nel 1180.\nIl 4 giugno 1563 la diocesi, fino ad allora immediatamente soggetta alla Santa Sede, divenne suffraganea dell'arcidiocesi di Urbino.\nIl vescovo Giovanni Battista Torleoni (1565-1567) fu il primo ad applicare in diocesi i decreti di riforma promulgati dal concilio di Trento attraverso l'indizione di due sinodi diocesani. Si deve invece a Pacifico Trani l'istituzione del seminario vescovile nel giugno del 1644.\nNel corso del XVII secolo fu rifatta l'antica cattedrale cagliese; i lavori di ricostruzione, iniziati dal vescovo Trani nel 1646, furono portati a termine da Andrea Tamantini, che consacr\u00f2 solennemente il nuovo edificio il 10 ottobre 1677.\nDurante l'episcopato di Lodovico Agostino Bertozzi, la citt\u00e0 di Cagli fu colpita da un tremendo terremoto, il giorno di Pentecoste, 3 giugno 1781, e lo stesso vescovo si salv\u00f2 per miracolo dal parziale crollo della cattedrale, durante la celebrazione liturgica, che caus\u00f2 la morte di settantacinque persone. Bertozzi di impegn\u00f2 in prima persona a raccogliere i fondi necessari per a ricostruzione della cattedrale e degli edifici distrutti della citt\u00e0.\nDal 18 gennaio 1819 la diocesi di Cagli fu unita \"aeque principaliter\" alla diocesi di Pergola, eretta con territori sottratti alla sede cagliese.\nNel 1984 la diocesi acquis\u00ec le parrocchie nel comune di Apecchio fino ad allora appartenute alla diocesi di Citt\u00e0 di Castello.\nAl momento della \"plena unione\" con le diocesi di Fano, Fossombrone e Pergola, la diocesi di Cagli comprendeva 13 parrocchie:\nDiocesi di Pergola.\nAgli inizi dell'Ottocento i territori della futura diocesi di Pergola vivevano una situazione giuridica abbastanza complessa, essendo sottoposti alla giurisdizione di diversi enti ecclesiastici:\nPapa Pio VII volle unire tutti questi territori pergolesi alla diocesi di Cagli; l'intento fu raggiunto una volta superata l'opposizione del vescovo di Gubbio (a cui concesse in cambio l'esenzione dalla giurisdizione metropolitica dell'arcivescovo di Urbino) con la bolla \"Romani Pontifices\" del 31 gennaio 1818. Il 25 maggio successivo Carlo Monti, trasferito dalla diocesi di Sarsina, fu nominato vescovo dell'ampliata diocesi di Cagli.\nTuttavia, su istanza degli abitanti di Pergola, la citt\u00e0 ed il suo antico territorio, con l'aggiunta di una porzione di territorio sottratta a Cagli, furono elevati a diocesi dal medesimo papa con la bolla \"Commissa tenuitati\" del 18 gennaio 1819; contestualmente la nuova diocesi di Pergola fu unita \"aeque principaliter\" alla diocesi di Cagli.\nLa diocesi ebbe una propria cattedrale, nella grande chiesa di Sant'Agostino, ristrutturata con i finanziamenti di papa Gregorio XVI e portata a termine nel 1841. Gli Agostiniani furono trasferiti nell'imponente chiesa di San Francesco, abbandonata dai Francescani Conventuali; il palazzo vescovile fu ricavato nel convento di Sant'Agostino, assieme al seminario con una ventina di alunni. All'inizio del Novecento il vescovo Ettore Fronzi (1908-1918) decise di chiudere il seminario di Pergola e di trasferire i seminaristi nell'unico seminario di Cagli.\nL'8 luglio 1836, con il breve \"Bonum pastorem\", papa Gregorio XVI soppresse l'abbazia nullius di San Lorenzo in Campo e incorpor\u00f2 il suo territorio alla diocesi di Pergola.\nNel 1984 la diocesi acquis\u00ec la parrocchia di San Bartolomeo Martire di Percozzone, frazione di Pergola, fino ad allora sottomessa ai vescovi di Nocera Umbra e Gualdo Tadino.\nAl momento della \"plena unione\" con le diocesi di Fano, Fossombrone e Cagli, la diocesi di Pergola comprendeva 7 parrocchie:\nDiocesi di Fano-Fossombrone-Cagli-Pergola.\nIl 1\u00ba giugno 1973 Costanzo Micci fu nominato vescovo di Fano e di Fossombrone e, il 15 gennaio 1977, vescovo di Cagli e Pergola: in questo modo le diocesi si trovarono unite \"in persona episcopi\", restando Cagli e Pergola unite \"aeque principaliter\".\nIl 30 settembre 1986, con il decreto \"Instantibus votis\" della Congregazione per i Vescovi, \u00e8 stata stabilita la \"plena unione\" delle diocesi di Fano, Fossombrone, Cagli e Pergola e la nuova circoscrizione ecclesiastica ha assunto il nome attuale: primo vescovo della nuova diocesi, suffraganea dell'arcidiocesi di Urbino-Urbania-Sant'Angelo in Vado, \u00e8 stato Mario Cecchini.\nNel 1990 due parrocchie del comune di Piobbico (San Donato e Santa Maria) vengono annesse all'arcidiocesi di Urbino-Urbania-Sant'Angelo in Vado.\nIl 2 marzo 2000 la diocesi \u00e8 entrata far parte della provincia ecclesiastica dell'arcidiocesi di Pesaro.\nIl 14 dicembre 2013 \u00e8 stato inaugurato, nei locali dell'ex seminario pontificio regionale marchigiano di Fano, il \"Museo diocesano\" costituito da due sezioni: la sezione lapidaria, costituita da una serie di reperti epigrafici, ornamentali e figurativi, nella maggior parte di ignota provenienza; e la sezione museale, con opere di notevole e vario interesse storico, artistico e liturgico.\nCronotassi dei vescovi.\nSi omettono i periodi di sede vacante non superiori ai 2 anni o non storicamente accertati.\nVescovi di Fossombrone.\nLa tradizione locale, a partire dal XVI secolo, ha integrato la cronotassi di Fossombrone con nomi di vescovi non documentati storicamente, anticipando la fondazione della diocesi al I secolo. I vescovi sono: Settimio (109), Fabiano (127), Adriano (222), Innocenzo (231), Andrea (310), Alessandro (409), Carlo (435). Secondo Francesco Lanzoni questi vescovi sono nomi di fantasia.\nVescovi di Cagli.\nIncerta e controversa \u00e8 la cronotassi dei vescovi di Cagli per il primo millennio, a causa dell'omonimia tra i nomi latini di Cagli (\"Calliensis\"), di Calvi (\"Calvensis\" o \"Calensis\") e di Gallese (\"Gallensis\"), cosa che ha indotto gli autori ad assegnare a questa o a quella diocesi i vescovi documentati dalle fonti.\nStatistiche.\nLa diocesi nel 2019 su una popolazione di 138.375 persone contava 133.600 battezzati, corrispondenti al 96,5% del totale."}
{"id": "501284", "revid": "110157", "url": "https://it.wikipedia.org/wiki?curid=501284", "title": "Arcidiocesi di Fianarantsoa", "text": "Larcidiocesi di Fianarantsoa (in latino: \"Archidioecesis Fianarantsoaensis\") \u00e8 una sede metropolitana della Chiesa cattolica in Madagascar. Nel 2019 contava 972.615 battezzati su 1.680.240 abitanti. \u00c8 retta dall'arcivescovo Fulgence Rabemahafaly.\nTerritorio.\nL'arcidiocesi comprende la regione di Haute Matsiatra e la parte meridionale della regione di Vatovavy-Fitovinany.\nSede arcivescovile \u00e8 la citt\u00e0 di Fianarantsoa, dove sorge la cattedrale del Santo Nome di Ges\u00f9.\nIl territorio \u00e8 suddiviso in 46 parrocchie.\nStoria.\nIl vicariato apostolico di Fianarantsoa fu eretto il 10 maggio 1913 con il breve \"Ecclesiarum omnium\" di papa Pio X, ricavandone il territorio dal vicariato apostolico del Madagascar centrale (oggi arcidiocesi di Antananarivo).\nIl 18 giugno 1935 cedette una porzione del suo territorio a vantaggio dell'erezione della prefettura apostolica di Vatomandry (oggi arcidiocesi di Toamasina).\nL'8 gennaio 1938 cedette un'altra porzione di territorio a vantaggio dell'erezione della prefettura apostolica di Morondava (oggi diocesi).\nIl 14 settembre 1955 con la bolla \"Dum tantis\" di papa Pio XII il vicariato apostolico fu elevato a diocesi suffraganea dell'arcidiocesi di Tananarive (oggi arcidiocesi di Antananarivo).\nL'11 dicembre 1958 la diocesi \u00e8 stata ancora elevata al rango di arcidiocesi metropolitana con la bolla \"Qui benignissima\" di papa Giovanni XXIII.\nTra i missionari che hanno vissuto ed operato in questa vasta diocesi, si segnala il servo di Dio padre Giuseppe Ingrao, gesuita siciliano di Serradifalco che dal 1964 al 1988 condusse la sua esperienza missionaria tra grandi difficolt\u00e0.\nIl 9 aprile 1968 e il 3 giugno 1999 ha ceduto ulteriori porzioni del suo territorio a vantaggio dell'erezione rispettivamente delle diocesi di Mananjary e di Ambositra.\nCronotassi dei vescovi.\nSi omettono i periodi di sede vacante non superiori ai 2 anni o non storicamente accertati.\nStatistiche.\nL'arcidiocesi nel 2019 su una popolazione di 1.680.240 persone contava 972.615 battezzati, corrispondenti al 57,9% del totale."}
{"id": "501285", "revid": "92723", "url": "https://it.wikipedia.org/wiki?curid=501285", "title": "Diocesi di Fidenza", "text": "La diocesi di Fidenza (in latino: \"Dioecesis Fidentina\") \u00e8 una sede della Chiesa cattolica in Italia suffraganea dell'arcidiocesi di Modena-Nonantola appartenente alla regione ecclesiastica Emilia-Romagna. Nel 2019 contava 69.363 battezzati su 71.650 abitanti. \u00c8 retta dal vescovo Ovidio Vezzoli.\nPatrono della diocesi \u00e8 san Donnino martire, decapitato a Fidenza nel 296: le sue spoglie sono conservate in un'urna di vetro e d'argento posta sotto l'altare della cripta della cattedrale.\nTerritorio.\nLa diocesi si estende tra le province di Parma e di Piacenza e comprende i comuni di Busseto, Fidenza, Noceto (la sola frazione di Borghetto), Pellegrino Parmense, Polesine Zibello, Roccabianca (le sole frazioni di Stagno e di Ragazzola) e Salsomaggiore Terme nel parmense, di Castelvetro Piacentino, Monticelli d'Ongina e Villanova sull'Arda nel piacentino.\nSede vescovile \u00e8 la citt\u00e0 di Fidenza, dove si trova la cattedrale di San Donnino. A Monticelli d'Ongina sorge la basilica minore di San Lorenzo.\nParrocchie e vicariati.\nIl territorio si estende su 516\u00a0km\u00b2 ed \u00e8 suddiviso in 70 parrocchie, raggruppate in 4 vicariati:\nSantuari diocesani.\nLa diocesi riconosce 10 santuari presenti sul proprio territorio:\nComunit\u00e0 religiose.\nNel 2018 in diocesi erano presenti le seguenti comunit\u00e0 religiose:\nStoria.\nAlmeno a partire dal 1114 (ma forse gi\u00e0 nel IX secolo) la chiesa di Borgo San Donnino era esente dalla giurisdizione dei vescovi vicini e dipendeva direttamente dalla Santa Sede; era retta da un prevosto che esercitava una giurisdizione quasi vescovile sulla citt\u00e0 e sul territorio circostante: l'ultimo dei prevosti fu Papirio Picedi, che papa Clemente VIII scelse come primo vescovo della nuova diocesi.\nLa diocesi di Borgo San Donnino venne eretta, a istanza del duca Ranuccio I Farnese, con la bolla \"Super universas\" di Clemente VIII del 12 febbraio 1601. Oltre a Borgo San Donnino e al suo distretto, alla nuova diocesi vennero aggregate le parrocchie di alcune localit\u00e0 della diocesi di Cremona situate sulla riva destra del Po e passate sotto il dominio dei Farnese con la creazione del ducato di Parma e Piacenza.\nIn origine immediatamente soggetta alla Santa Sede, papa Paolo V la rese suffraganea dell'arcidiocesi di Bologna: nel 1818 venne restituita all'immediata soggezione alla Sede apostolica ed \u00e8 attualmente parte della provincia ecclesiastica dell'arcidiocesi di Modena-Nonantola.\nIl 22 settembre 1927 ha assunto il nome di diocesi di Fidenza.\nNel 1948 la parrocchia di Castellina, nel comune di Soragna, pass\u00f2 alla diocesi di Parma, mentre la diocesi fidentina acquis\u00ec la parrocchia di Castione Marchesi, frazione del comune di Fidenza, gi\u00e0 appartenuta alla diocesi parmense.\nUn'ulteriore modifica territoriale si \u00e8 attuata nel 2003, quando la diocesi di Fidenza ha acquisito 14 parrocchie, 4 dalla diocesi di Parma e 10 da quella di Piacenza-Bobbio, cedendo al contempo 2 parrocchie a Parma e altre 2 a Piacenza-Bobbio. A seguito di queste modifiche, alla diocesi fidentina sono state unite tutte le parrocchie dei territori comunali di Monticelli d'Ongina, Salsomaggiore Terme e di Pellegrino Parmense.\nCronotassi.\nSi omettono i periodi di sede vacante non superiori ai 2 anni o non storicamente accertati.\nStatistiche.\nLa diocesi nel 2019 su una popolazione di 71.650 persone contava 69.363 battezzati, corrispondenti al 96,8% del totale.\n\"Il Risveglio\".\n\"Il Risveglio\" \u00e8 il settimanale della diocesi di Fidenza. Fondato nel 1899, approfondisce i temi della Chiesa italiana e in particolare si occupa della vita e degli appuntamenti della diocesi. \u00c8 iscritto alla Federazione italiana settimanali cattolici e al Registro degli operatori di comunicazione.\nStoria.\nIl primo numero di saggio de \"Il Risveglio\" usc\u00ec alla vigilia di san Donnino, festa patronale della diocesi di Fidenza, l'8 ottobre 1899; le pubblicazioni settimanali ebbero poi avvio dal 15 ottobre. Fondatori de \"Il Risveglio\" furono il vescovo di Fidenza monsignor Giovanni Battista Tescari e i canonici e professori del seminario diocesano: don Sincero Badini, che ne \u00e8 stato il primo direttore, mons. Pier Grisologo Micheli, mons. Alberto Costa, poi vescovo di Melfi e di Lecce, mons. Giacomo Donati, don Giacomo Bianchi e don Massimo Bassanini. Negli anni della guerra fredda, il periodico si schier\u00f2 chiaramente per la sua linea editoriale di decisa opposizione al comunismo.\n\u00c8 stato uno dei primi giornali cattolici in Emilia-Romagna, la pubblicazione non \u00e8 stata mai interrotta, neppure durante i due conflitti mondiali, e la testata non \u00e8 mai cambiata."}
{"id": "501286", "revid": "92723", "url": "https://it.wikipedia.org/wiki?curid=501286", "title": "Diocesi di Fiesole", "text": "La diocesi di Fiesole (in latino: \"Dioecesis Faesulana\") \u00e8 una sede della Chiesa cattolica in Italia suffraganea dell'arcidiocesi di Firenze appartenente alla regione ecclesiastica Toscana. Nel 2019 contava 142.221 battezzati su 153.120 abitanti. \u00c8 retta dal vescovo Mario Meini.\nTerritorio.\nLa diocesi comprende la parte sud-orientale della citt\u00e0 metropolitana di Firenze, quella nord-occidentale della provincia di Arezzo e quella nord-orientale della provincia di Siena.\nSede vescovile \u00e8 la citt\u00e0 di Fiesole, dove si trova la cattedrale di San Romolo.\nOrganizzativamente la diocesi \u00e8 divisa in 7 vicariati (Isola di Fiesole, Valdarno Fiorentino, Valdarno Aretino, Altipiano Valdarnese, Val di Sieve, Chianti, Casentino) da cui dipendono 222 parrocchie. Caratteristica peculiare della diocesi \u00e8 che la sede vescovile di Fiesole si trova distaccata dal corpo principale del territorio diocesano costituendo un\"exclave\", o isola, all'interno dell'arcidiocesi di Firenze.\nLa giurisdizione pastorale fiesolana si snoda su tre direttrici principali: il Valdarno, sia aretino sia fiorentino, fino a Montevarchi; la Val di Sieve fino a Dicomano e dunque il Casentino fino a Poppi; il Chianti fiorentino fino a Tavarnelle in Val di Pesa e poi continuando nel Chianti senese fino a Castelnuovo Berardenga.\nIn particolare l'Isola di Fiesole comprende il comune di Fiesole (che in parte ricade nell'arcidiocesi di Firenze), tre parrocchie nel comune di Firenze (San Martino a Mensola e Santa Croce al Pino e Santa Maria del Fiore a Lapo), pi\u00f9 la chiesa di Santa Maria in Campo in via del Proconsolo a Firenze che per\u00f2 non \u00e8 pi\u00f9 parrocchiale dal 1684.\nIl Valdarno fiesolano abbraccia invece, in provincia di Firenze, i comuni di Pontassieve (condiviso con la diocesi fiorentina), Rignano sull'Arno, Figline e Incisa Valdarno e Reggello mentre, in provincia di Arezzo, include i comuni di Pian di Sc\u00f2, Castelfranco di Sopra, Cavriglia e infine San Giovanni Valdarno (con l'Arno che fa da confine con la diocesi di Arezzo che dunque \u00e8 titolare della chiesa di Santa Teresa d'Avila) e Montevarchi estremo limite valdarnese della diocesi fino al torrente Dogana che lascia quindi ad Arezzo: Santa Croce alla Ginestra, Santa Maria a Moncioni, San Martino a Levane, Santa Reparata a Mercatale-Torre, Santi Andrea e Lucia a Levanella.\nAttraverso la Val di Sieve la diocesi si snoda verso i comuni di Rufina, Pelago, Londa, Dicomano e tocca le alture della valle con Vaglia riscendendo fino al Pian di Mugnone, entrambi condivisi con Firenze. Continuando verso est il territorio della diocesi arriva a San Godenzo e si addentra nel Casentino passando da Stia, Pratovecchio, Poppi e salendo sui colli fino a Castel San Niccol\u00f2 e Montemignaio.\nL'ala del Chianti fiorentino include i comuni di Greve in Chianti (condiviso con Firenze) e arriva fino a Tavarnelle Val di Pesa entrando poi nella provincia di Siena nei comuni di Castellina in Chianti, Radda in Chianti dove tocca l'arcidiocesi di Siena che in Radda soprassiede a San Fedele a Paterno, Gaiole in Chianti (condivisa con Arezzo) ed infine, all'estremo sud della diocesi, Castelnuovo Berardenga dove per\u00f2 Fiesole ha una sola parrocchia: San Lorenzo a Tregole; le altre parrocchie di Castelnuovo sono parte in diocesi di Arezzo e parte dell'arcidiocesi di Siena.\nStoria.\nOrigini e primi secoli della diocesi.\nLa tradizione vuole che il primo vescovo di Fiesole sia stato san Romolo che vi sarebbe stato inviato a predicare il cristianesimo da San Pietro in persona di cui era discepolo. La leggenda fu rilanciata, tra gli altri, da Giovanni Villani, da sant'Antonino e dal Martirologio Romano: san Romolo sarebbe morto martire in Fiesole nel 67, dopo essere stato inviato da San Pietro a convertire i fiesolani e dunque \u00e8 considerato il primo vescovo della diocesi.\nDal XIX secolo si \u00e8 invece pi\u00f9 propensi datare l'origine della sede vescovile di Fiesole al III o al V secolo, tanto pi\u00f9 perch\u00e9 non si rinvengono tracce documentarie dei suoi pastori almeno fino al IV secolo. Infatti, il primo nome che compare come vescovo \u00e8 un certo Messio Romolo, fiesolano, che cominci\u00f2 come chierichetto in un locale tempio cristiano e che poi, dopo aver salito tutta la gerarchia ecclesiastica, fu eletto vescovo, come risulta da due lettere inviategli da Sant'Ambrogio.\nSuccessivamente si trova nominato da papa Gelasio I, in una lettera a Elpidio vescovo di Volterra, un altro vescovo di Fiesole rimasto anonimo che il pontefice definisce \"longevo\" e biasima per essere andato a Ravenna alla corte di Teodorico, che era un eretico, perch\u00e9 seguace dell'Arianesimo, ed aver personalmente trattato, senza il consenso papale, il destino della diocesi all'epoca occupata dagli Ostrogoti. Poi, nell'anno 536, un Rustico vescovo di Fiesole fu legato del pontefice Agapito I al Concilio di Costantinopoli II.\nPapa Pelagio I, il 15 febbraio 556, scrisse ai sette vescovi della Tuscia Annonaria, tra cui quello di Fiesole ma senza chiamarlo per nome e quindi rimasto anche lui anonimo, perch\u00e9 riconfermassero la loro fedelt\u00e0 a Roma, mentre si avvicinava l'ora della calata in Italia dei Longobardi, che si prevedeva non sarebbe stata, per la Chiesa romana, un dono del cielo. E infatti a Fiesole, dopo la conquista longobarda, molte chiese furono distrutte o vennero spogliate dei loro beni e i sacerdoti fiesolani furono perseguitati o ridotti in povert\u00e0 e costretti a riparare a Luni o nelle diocesi vicine. In questo frangente la sede di Fiesole rimase vacante per alcuni decenni e solo nel 599 papa Gregorio I incaric\u00f2 Venanzio, vescovo di Luni, di occuparsi della ricostruzione della devastata diocesi. Poi il buio documentaristico.\nSoltanto 150 anni dopo, in un'epigrafe, ricompare il nome di un vescovo di Fiesole ossia Teodaldo, di natali aretini, che, il 5 luglio 715 congiuntamente ai vescovi di Firenze, Pisa e Lucca, nella chiesa di San Genesio sita nell'antico borgo di Vicus Uualari nei pressi di San Miniato, pronunci\u00f2 un discorso in favore della Chiesa aretina.\nDall'Archivio capitolare di Arezzo, sappiamo che il 5 luglio 715 un collegio episcopale presieduto da Gunteram, \"missus\" del re Liutprando, si riun\u00ec a San Genesio in Vallari per giudicare sulla controversia tra il vescovo di Arezzo e quello di Siena in merito ad alcune chiese contese. Il collegio episcopale emise un giudicato favorevole alla diocesi aretina.\nI vescovi-santi.\nCon la fine del Regno Longobardo e la riorganizzazione franca dei territori italiani, anche a Fiesole il potere temporale e quello spirituale vennero fusi nella figura unica del vescovo-conte. Il primo e documentato presule fiesolano ad essere investito come feudatario dell'Impero \u00e8 un Leto del IX secolo, successivamente venerato come santo. Leto si trov\u00f2 a gestire, da un punto di vista squisitamente politico, una situazione piuttosto spinosa in quanto la societ\u00e0 feudale, o quantomeno quella di Fiesole, era caratterizzata da un'estrema fragilit\u00e0 politica causata dalla virulenza e dall'anarchia dei potentati locali i quali potevano essere tenuti a bada solo con donazioni e concessioni territoriali spesso esose.\nD'altra parte il territorio giurisdizionale della diocesi si estendeva essenzialmente su aree montagnose e collinari, che dunque favorivano il frazionamento geografico e l'isolazionismo politico delle varie realt\u00e0 locali. Ogni picco, collina, poggio o altura della diocesi era presidiato da un castello o da un fortilizio i cui signori, forti della loro inespugnabilit\u00e0, si ritenevano in qualche modo intoccabili. Senza contare che tre delle pi\u00f9 potenti famiglie feudali del fiorentino, i Guidi, i Ricasoli e gli Ubertini, avevano possedimenti proprio nel territorio di Fiesole e dunque non contribuivano certo al processo di riconoscimento della superiorit\u00e0 temporale del vescovo.\nDi una simile attitudine ne fece le spese il vescovo Alessandro, discepolo e successore di Leto. Nel tentativo di riguadagnare il controllo sui vassalli ribelli e sui territori da loro estorti alla diocesi, Alessandro nell'823 si rec\u00f2 a Pavia per essere ricevuto in udienza dall'imperatore Lotario I e ottenere da lui un mandato imperiale, ma, prima che il sovrano si pronunciasse, sulla via del ritorno a Fiesole il vescovo venne assalito nei pressi di Bologna da un gruppo di sicari e affogato nel Reno. Fu riconosciuto martire e fatto santo e le sue spoglie per secoli hanno riposato, e sono state venerate, nella basilica fiesolana a lui dedicata ossia la Basilica di Sant'Alessandro.\nDopo di lui un altro futuro santo si insedi\u00f2 sulla cattedra di Fiesole: Romano. Si oppose con durezza ai profanatori delle chiese che si introducevano nelle tombe per spogliarne i cadaveri, ma soprattutto gest\u00ec l'emergenza dell'invasione normanna tentando di resistere agli assalitori che comunque ebbero la meglio. Per rappresaglia i Normanni distrussero l'episcopio, diedero alle fiamme l'archivio vescovile e rasero al suolo la cattedrale che all'epoca si trovava fuori citt\u00e0, sul luogo dove poi venne edificata la Badia Fiesolana.\nMa al di l\u00e0 dei singoli meriti e demeriti dei tre vescovi-santi, quello che Leto, Alessandro e Romano fecero maggiormente per la diocesi fu creare un precedente importante e cio\u00e8 dare alla figura del vescovo la connotazione di arbitro dei potenti e patrono della povera gente. All'epoca le continue guerre e rappresaglie tra castelli, per non parlare di invasioni e calate dall'esterno, pesavano quasi sempre sulle popolazioni inermi e il vescovo in Fiesole rimaneva l'unico che avesse l'autorit\u00e0 e soprattutto i mezzi per prevenire saccheggi e distruzioni. Anche a costo di disfarsi di rendite e privilegi diocesani purch\u00e9 facessero tacere le armi. Uno sforzo riconosciuto e premiato dalle popolazioni locali che, ancor prima della canonizzazione ufficiale, presero subito a venerare come santi i tre prelati.\nL'eredit\u00e0 politica e spirituale dei vescovi-santi si trasmise, con alterne vicende, anche ai loro successori e non solo per il restante medioevo ma anche durante i due successivi secoli di \"pax medicea\" e si esaur\u00ec solo alla fine del XVIII secolo quando, con la riorganizzazione e la modernizzazione lorenese della Toscana, la funzione di controllo sul rispetto delle regole pass\u00f2, per legge e competenza, allo Stato.\nConti di Turicchi.\nNel novero dei vescovi-santi andrebbe considerato anche Donato di Scozia che succedette, nell'829, a Grusulfo o Grasulfo, noto solo perch\u00e9 il suo nome compare nell'elenco dei vescovi che parteciparono nell'826 a un concilio a Roma indetto da papa Eugenio II. Donato detto di Scozia, ma in realt\u00e0 era di origine irlandese, arriv\u00f2 in citt\u00e0 subito dopo la devastazione normanna e ben presto divenne colui che ne guid\u00f2 la ricostruzione tanto che, alcuni anni dopo il suo arrivo, fu acclamato vescovo a furor di popolo. O almeno questo \u00e8 quello che vuole la tradizione popolare che a maggior ragione, unitamente alla sua canonizzazione, dimostra quanto Donato avesse fatto di buono per la gente della diocesi.\nNonostante ci\u00f2, il lungo episcopato di Donato rimane importante soprattutto perch\u00e9 segn\u00f2 una svolta nella storia della citt\u00e0 e della diocesi di Fiesole. Infatti nell'854 la contea fiesolana venne inglobata in quella fiorentina e dunque il vescovato perse qualsiasi giurisdizione civile fuori dalle mura cittadine. Donato comunque riusc\u00ec, secondo l\"Italia Sacra\" di Ferdinando Ughelli, a mantenere per i vescovi di Fiesole il titolo di conte ottenendo per l'episcopato la titolarit\u00e0 della contea di Turicchi, oggi parte del comune di Rufina.\nAltri storici la pensano diversamente. Emanuele Repetti in proposito scrive:\nMa sebbene rimanga incerta la data del passaggio ai vescovi di Fiesole della contea di Turicchi, sicura \u00e8 la data della sua soppressione ovvero il 1\u00ba settembre 1775 in quanto \u00ab\"la villa di Turicchi situata nel Vicariato del Ponte a Sieve deva considerarsi a tutti gli effetti come il rimanente del Gran Ducato, e sia sottoposta a tutte le Leggi &amp; Ordini, niuno eccettuato, che si osserva nel resto dello Stato\"\u00bb. E altrettanto sicura \u00e8 la data del 9 gennaio 1776 quando venne decretato anche l'annullamento del titolo di Conte di Turicchi.\nFeudatari dell'Impero.\nNonostante le alterne fortune delle qualit\u00e0 gestionali e pastorali dei vescovi di nomina regia, talvolta in odore di simonia e pi\u00f9 spesso scialacquatori dei beni diocesani, per la diocesi di Fiesole tra la fine del IX secolo e gli inizi del XII si apr\u00ec un periodo di stabilit\u00e0 politica e dunque di relativa crescita.\nIl primo dei vescovi-feudatari fu Zanobi, successore di Donato, che venne posto a capo della Chiesa fiesolana da Berengario del Friuli dal quale ottenne, per la diocesi, \u00ab\"molte tenute et possessioni coi servi et serve a que' luoghi appartenenti\"\u00bb e tenne strette relazioni con Guido II di Spoleto dal quale ebbe in dono anche la \"Corte di Sala\", oggi Santa Margherita a Saletta nel comune di Fiesole, la \"Corticella di Buiano\", oggi Torre di Buiano, e le \"selve di Montereggi\", entrambi nell'odierno territorio municipale di Fiesole.\nQuello che Zanobi aveva raccolto venne poi sperperato dal vescovo Vinizzone, pi\u00f9 interessato al suo potere personale piuttosto che al suo ruolo istituzionale, tanto che sotto di lui ci fu un vero e proprio esodo di religiosi che, a causa delle spese pazze del vescovo, furono costretti a trovarsi un'altra sistemazione fuori dalla diocesi per poter far fronte al loro sostentamento: \u00ab\"come andassero le bisogne\" [...], \"il diranno que' pochi canonici della cattedrale di S. Alessandro, allorch\u00e9 nel 967 interrogati dal vescovo loro Zanobi II, per qual ragione essi fossero cotanto scarsi di numero, risposero: per la distruzione e dissipazione de' beni della chiesa fiesolana, che a quel tempo trovavasi affatto smunta, desolata e in rovina. Commosso da tanta miseria il pio prelato fece loro donazione di molti beni, alla condizione che i preti inservienti le due chiese maggiori, il duomo e S. Alessandro vivessero in comune nella loro canonica\"\u00bb. Zanobi II fu anche colui che riusc\u00ec ad aggiudicare alla diocesi l'Abbazia di San Salvatore in Agna e il vescovo Raimondo ci aggiunse anche la pieve di San Ditale oggi il Convento di San Giovanni Battista a Sandetole in Dicomano. Regembaldo invece fu un altro vescovo scialacquone, ma, per fronteggiare le spese, cedette alla diocesi alcuni suoi beni personali.\nSotto Iacopo il Bavaro, fatto vescovo da Enrico II, Fiesole visse una vera e propria rinascita con la costruzione, nel 1028, della nuova cattedrale, entro e non pi\u00f9 fuori le mura cittadine, dove furono spostate le supposte spoglie di san Romolo. Sulle rovine dell'antico episcopio e della cattedrale, entrambi distrutti due secoli prima dai Normanni, diede il via alla costruzione dell'Abbazia di San Bartolomeo meglio nota come Badia Fiesolana. Iacopo fece erigere anche il nuovo, e attuale, palazzo vescovile e fu colui che autorizz\u00f2 san Giovanni Gualberto a fondare il suo ordine e monastero a Vallombrosa.\nAl contrario di lui, Attinulfo, intimo di Enrico III, fu apertamente accusato di simonia e le prove a suo carico erano cos\u00ec gravi che la vicenda fin\u00ec per far scoppiare un tumulto: la visita apostolica a Fiesole di papa Leone IX, legato a doppia mandata con l'impero e l'imperatore, non fece che aumentare i sospetti, e le agitazioni, piuttosto che sopirli. Anche Trasmondo venne tacciato di simonia e stavolta il papa, Gregorio VII, non fu pi\u00f9 tanto accondiscendente con le \"investiture facili\" come il suo predecessore. Trasmondo affront\u00f2 allora la prova del fuoco, una tipica pratica medievale fiorentina che sostanzialmente consisteva nel camminare sui carboni ardenti, ed uscitone indenne venne scagionato da ogni accusa: il Papa intim\u00f2 ai fiesolani la scomunica se avessero osato attaccarlo un'altra volta.\nChe per\u00f2 l'importanza di Fiesole, almeno sul piano politico se non su quello ecclesiastico, sotto i feudatari imperiali fosse cresciuta enormemente lo dimostra il fatto che i vescovi Guglielmo e Gebizzo poterono trattare alla pari con i conti Guidi e, dopo lunghi negoziati, ottenere nel 1099 da Ugo e Alberto di Romena la cessione dei monasteri di Santa Maria a Pietrafitta o agli Alti Monti, sotto Consuma, e di Santa Maria a Poppiena, oggi nel territorio di Pratovecchio. Di pi\u00f9. I conti di Romena donarono i due monasteri con la clausola che rimanessero per sempre alla diocesi di Fiesole senza possibilit\u00e0 di cessione soprattutto alla diocesi di Arezzo, rivale sia per i Guidi sia per i vescovi di Fiesole.\nLa cacciata da Fiesole e la sortita figlinese.\nFu durante l'episcopato di Giovanni, e pi\u00f9 precisamente \u00ab\"negli anni di Cristo 1125\"\u00bb, che \u00ab\"i Fiorentini puosono oste alla rocca di Fiesole che ancora era in piede e molto forte e teneanla certi gentili uomini Cattani stati della citt\u00e0 di Fiesole, e dentro vi si riduceano masnadieri e sbanditi e mala gente, che alcuna volta faceano danno alle strade e al contado di Firenze, e tanto vi stettero all'assedio che per diffalta di vittuaglia s'arrend\u00e9o, che per forza mai non s'arebbe avuta, e fecionla tutta abbattere e disfare infino alle fondamenta, e feciono decreto che mai in su Fiesole non s'osasse rifare niuna fortezza\"\u00bb.\nMa che \"la banda dei Cattani\" avesse come base Fiesole per le proprie scorrerie e che quindi Firenze fosse intervenuta per riportare l'ordine e la legalit\u00e0 era solo un pretesto. Gi\u00e0 dal 1123 i fiorentini avevano cominciato ad assalire brutalmente Fiesole e i borghi circostanti tanto che sant'Atto, abate di Vallombrosa e poi vescovo di Pistoia, scrisse a papa Onorio II, invocando il perdono per le violenze perpetrate da Firenze sulle popolazioni del fiesolano. Per i fiorentini, con il loro dominio in piena espansione, era di vitale importanza poter controllare politicamente e militarmente quella che era la cittadina-fortezza a loro pi\u00f9 vicina e per di pi\u00f9 posta in un luogo di sensibile strategicit\u00e0.\nTuttavia, Firenze non era interessata solo a strappare Fiesole al dominio dei suoi vescovi ma anche, e soprattutto, ad annettersi la sua diocesi. Il Chianti, il Casentino e il Valdarno Superiore, tutti in diocesi di Fiesole, rappresentavano caselle fondamentali nello scacchiere toscano-orientale al cui controllo Firenze aspirava: i fiorentini volevano metterci le mani prima che lo facessero i senesi, gli aretini, o i signori di Romagna. E proprio perch\u00e9 zone di confine e, come se non bastasse, geomorfologicamente accidentate, le terre della diocesi erano un mosaico variegato di feudi, potentati e consorterie indipendenti l'uno dall'altro e spesso in armi l'uno contro l'altro tanto che l'unica cosa che avevano in comune, e accettavano come tale, era appunto il vescovo di Fiesole. Poterli portare tutti, almeno ecclesiasticamente, sotto Firenze era quindi un passo vitale nei piani espansionistici della politica estera fiorentina.\nProprio per questo il vescovo Giovanni nel 1103 si rivolse a papa Pasquale II e ne ebbe la garanzia, con tanto di bolla papale, che la diocesi di Fiesole non sarebbe stata aggregata a quella di Firenze anche se, come risulta dal documento, i vescovi di Firenze con ripetute annessioni avevano separato la citt\u00e0 di Fiesole dal resto della diocesi, tanto che la cattedra fiesolana risultava in quell'anno essere diventata un'isola, o un'enclave, in quella fiorentina. Giovanni insomma con questa mossa aveva frustrato le ambizioni fiorentine e, molto probabilmente, Firenze, con la conquista di Fiesole, pens\u00f2 bene di vendicarsi. Come diretta conseguenza della presa, e distruzione, di Fiesole, Giovanni fu costretto all'esilio e a spendere il resto del suo ministero passando da un castello all'altro del vescovato.\nAl suo successore, Gionata, i fiorentini proposero la concessione del permesso di spostare la sede vescovile a Firenze in cambio della sua definitiva rinuncia ad ogni pretesa temporale su Fiesole, ma lui rifiut\u00f2 con decisione. Anzi pens\u00f2 di installarsi nell'antico sito dell'episcopio e della cattedrale, ovvero la Badia Fiesolana, ma per poterlo fare occorreva sfrattare i monaci benedettini che l'abitavano e Innocenzo II, interpellato dai monaci, pose il veto. Cos\u00ec il vescovo Gionata dovette fare la spola tra il castello di Monteloro, nell'odierna Pontassieve, e quello di Castiglioni, in territorio di Rufina.\nMorto Gionata, anche a Rodolfo Firenze fece la medesima proposta, ricevendone lo stesso rifiuto. Di pi\u00f9, Rodolfo ag\u00ec in anticipo sui fiorentini e ottenne da papa Alessandro III, da Arezzo e da Siena, e perfino dai conti Guidi e dagli Ubertini il permesso di spostare la sede vescovile a Figline Valdarno dove, dal suo insediamento, si era trasferito in pianta stabile. Tant'\u00e8 che in una bolla, datata 12 ottobre 1176, il pontefice si rivolge a Rodolfo come \"Vescovo di Figline e di Fiesole\". Ma nel 1167 mentre Rodolfo supervisionava i lavori di rifinitura della nuova cattedrale, dell'episcopio, della canonica e dell'ospedale, le truppe di Firenze, di ritorno da una spedizione contro Arezzo, attaccarono il castello con il vescovo e i figlinesi barricati dentro. I fiorentini non avevano i mezzi e i rifornimenti per tenere a lungo l'assedio, ma venne in loro aiuto uno degli Ubertini di Gaville che, tradendo, li fece entrare in citt\u00e0. Distrussero e devastarono tutto accanendosi miratamente soprattutto sui nuovi edifici della curia fiesolana che vennero saccheggiati, incendiati e poi rasi al suolo. Il vescovo comunque riusc\u00ec a fuggire e a mettersi in salvo.\nQuello che non fecero la politica e le spade lo fece la cupidigia o, meglio, la prodigalit\u00e0. Se Rodolfo, come anche Lanfranco che gli succedette alla guida della diocesi, erano uomini integerrimi e non facili alle lusinghe, Ranieri nei suoi oltre 27 anni di episcopato ridusse la diocesi praticamente sul lastrico a furia di spendere e indebitarsi, per di pi\u00f9 con Firenze che dunque lo teneva in pugno o, per meglio dire, per la gola. Cos\u00ec, quando nel 1218 il cappio si fece troppo stretto, Ranieri fu costretto a cedere alle richieste fiorentine e ad acconsentire al trasferimento della cattedra fiesolana a Firenze nel monastero di san Pier Maggiore. Inoltre dovette ripagare con beni e propriet\u00e0 diocesane la voragine di debiti che aveva creato negli anni. Firenze e la sua diocesi sembravano prevalere, ma le monache di san Pier Maggiore, si rifiutarono di abbandonare il loro monastero e si appellarono a papa Onorio III che, adirato per l'\"intollerabile indebitamento\" di Ranieri, pose il veto al trasferimento della sede, che era materia riservata alla Sede Apostolica.\nLa cattivit\u00e0 fiorentina.\n\u00ab[Cos\u00ec fu] \"il vescovo Rinieri dilapidatore della sua chiesa, e de' suoi beni, terre e feudi che abbandon\u00f2 in mano de' laici, onde Onorio III nel 1218 vi prese severa provvidenza, ed alla morte dell'indegno pastore, gli di\u00e8 invece l'ottimo Ildebrando da Lucca, il quale dovette lottare coi potenti usurpatori dei beni, come protetti dal comune di Firenze\"\u00bb. Ovviamente la rappresaglia fiorentina alle decisioni di Onorio III e alla battaglia politico-giudiziaria ingaggiata dal vescovo Ildebrando fu immediata.\n\u00ab\"Era entrato l'anno 1223, e in Firenze era venuto podest\u00e0 Gherardo Orlandi, quando gli uomini del castello di Figline posto in Valdarno, il quale era molto forte e possente di gente e di ricchezze, si ribellarono a' Fiorentini. I quali andativi con l'esercito gli diedono il guasto intorno, e perch\u00e9 nol poterono aver per forza, e sopraggiugneva il verno e bisognava mandar le genti alle stanze, vi si edific\u00f2 per batifolle (quello che ora con voce militare chiamiamo forte) il castello dell'Ancisa, acciocch\u00e9 potendovi star continuamente una guardia, a' Fiorentini rimanesse sempre aperta la strada di poter far guerra a' nimici dappresso. Ma il pontefice Onorio, sdegnato che la Repubblica avesse agramente proceduto contra Ildebrando vescovo di Fiesole, commise al vescovo di Modena il quale si ritrovava in Firenze che ammonisse il podest\u00e0, i consiglieri o il popolo della citt\u00e0 che, se non facevano l'ammenda dell'ingiurie fatte al vescovo, sarebbono stati interdetti. Al qual vescovo Ildebranndo l'anno 1224 gli abitatori di Fiesole cos\u00ec nobili come altri, giurano fedelt\u00e0, come fanno ancor quei di Turicchio, e in altro tempo quei di Monteloro, di Castiglione, di Montebonello e della Rufina, non avendo anche la Repubblica tirato a s\u00e9 la superiorit\u00e0 di tutte le cose\"\u00bb.\nTuttavia la vera strategia della Repubblica Fiorentina nei confronti dei suoi nemici \"interni\" ossia, all'epoca, i conti Guidi e i vescovi di Fiesole, era un'altra: distruggere con le armi citt\u00e0 e castelli per poi costringere i legittimi proprietari a venderli alla diocesi di Firenze. Continua infatti l'Ammirato \u00ab\"l'anno 1226 affrettarono i prosperi successi de' Fiorentini i conti Guidi a vendere Montedicroce gi\u00e0 rovinato dalla Repubblica con Monterotondo e con Galiga al vescovo di Firenze, aiutato a comprarli de' danari della Repubblica, la quale vedendo che l'imperadore Federigo s'andava tutto d\u00ec scuoprendo maggior nimico di santa Chiesa e che i conti Guidi erano della sua fazione avea oltre modo caro tener discosto i conti il pi\u00f9 che potea dalle lor mura. N\u00e9 fu vano il disegno de' Fiorentini, poich\u00e9 morto nei primi mesi dell'anno 1227 il pontefice Onorio, e succedutogli Gregorio IX nipote d'Innocenzio III, non che l'imperadore s'andasse mitigando, crebbe nell'ira e negli sdegni col nuovo pontefice\"\u00bb.\nMa se con i conti Guidi, sostanzialmente alleati dell'Impero, le operazioni di annessione ecclesiastica dei loro feudi avevano il beneplacito papale, quelle nei confronti della diocesi di Fiesole non erano assolutamente in discussione. Anzi Gregorio IX, per dirimere una volta per tutte la questione, volle dare un segnale forte a Firenze e nel 1228, a nemmeno un anno dalla sua elezione al soglio pontificio, costrinse la citt\u00e0 e il suo vescovo a cedere ai vescovi di Fiesole la centralissima chiesa di Santa Maria in Campo che subito doveva godere dell'extraterritorialit\u00e0 diocesana. In cambio di questa cessione il vescovo Ildebrando e i suoi successori si impegnavano a non recriminare ulteriormente sui beni svenduti da Ranieri alla Repubblica e passati ecclesiasticamente sotto la curia fiorentina, ed entrambe le parti, diocesi di Fiesole e di Firenze, da ora in avanti avrebbero rispettato lo status quo territoriale fissato dal pontefice a quello del 1228. E qualsiasi futuro passaggio da una diocesi all'altra di pievi, chiese, castelli, cittadine non avrebbe potuto aver luogo senza l'assenso di Roma.\nLa cessione di Santa Maria prevedeva naturalmente che dovesse anche diventare la nuova residenza dei vescovi di Fiesole e infatti Gregorio X, qualche anno dopo, vi fece costruire, a spese di fiorentini, pure il palazzo vescovile. Questo perch\u00e9, in pieno conflitto tra papato e impero, era impensabile che il vescovo potesse tornare a risiedere in Fiesole in quanto, perlomeno sulla carta, rimaneva feudatario imperiale e, almeno non ufficialmente, non aveva ancora rinunciato al potere temporale su Fiesole. Il timore di Roma era che a Ildebrando succedesse un altro cattivo pastore che, preso da eccessi materiali, rimettesse Fiesole e la sua diocesi nelle mani dell'Impero o meglio degli emissari imperiali in Italia: i ghibellini. Dunque con il vescovo Ildebrando da Lucca cominci\u00f2 la lunga \"cattivit\u00e0 fiorentina\", una specie di interminabile dorata prigionia a Firenze che vi tenne inchiodati i vescovi di Fiesole per quasi sette secoli.\nAll'inizio, per evitare qualsiasi coinvolgimento dei vescovi di Fiesole con il ghibellinismo e l'Impero, i pontefici, dopo Ildebrando, nominarono al soglio di san Romolo prima Manetto, fedelissimo di Alessandro IV, e poi una serie di religiosi, estranei alla politica per definizione, e per di pi\u00f9 tutti di fuori Firenze: il francescano Filippo da Perugia, Angelo da Camerino eremitano di Sant'Agostino, Bartolomeo da Siena dei minori di San Francesco, il domenicano Corrado Gualfreducci di Pistoia. E successivamente, passata la burrasca cesaropapista, per mantenere i vescovi di Fiesole residenti a Firenze, Bonifacio VIII inaugur\u00f2, con Antonio d'Orso, la lunga serie di vescovi fiorentini che, fino a met\u00e0 del XIX secolo, venne interrotta solo dalle brevi parentesi di Antonio Gaetani di Aquileia (1409-1411), Giovanni Arcimboldi di Parma (1480-1481), e, in epoca pi\u00f9 moderna, da Ranieri Mancini di Cortona (1776-1814).\nDifficile trovare un'unica \"ratio\" nel criterio fiorentinesco di scegliere i vescovi fiesolani. Sicuramente fino alla seconda met\u00e0 del XV secolo sussistevano ancora quei fattori che facevano della diocesi di Fiesole un possibile elemento di instabilit\u00e0 politica, in quanto il vescovo di Fiesole avrebbe potuto operare in funzione anti-fiorentina insieme ai numerosi esuli ghibellini o addirittura ingaggiando capitani di ventura o accordandosi con principi e signori della guerra. In fondo ai vescovi di Fiesole non mancavano certo n\u00e9 le motivazioni n\u00e9 i mezzi per farlo.\nAnche per questo, quando il 10 maggio 1419 papa Martino V elev\u00f2 la sede di Firenze al rango di arcidiocesi metropolitana, le assegn\u00f2 Fiesole che era da sempre stata immediatamente soggetta alla Santa Sede come diocesi suffraganea.\nInoltre con il consolidamento in Firenze della signoria dei Medici, che fondavano il proprio potere personale principalmente sui legami che avevano con la citt\u00e0 e con il suo contado, e con l'espansione a quasi tutta la Toscana del loro dominio, avere influenza sul vescovo di Fiesole significava poter contare sull'appoggio incondizionato delle popolazioni sotto la sua giurisdizione. Non va dimenticato infatti che non solo i Medici avevano numerose propriet\u00e0 personali in diocesi di Fiesole, come la grande Fattoria di Montevarchi, ma anche che quei territori nei secoli si erano fatti ricchi, produttivi e commercialmente molto attivi. Inoltre, pur militarmente sottoposte, le altre popolazioni toscane accettavano di cattivo grado la dominazione medicea e dunque spesso il loro vescovo si faceva portavoce di questo dissenso con decisioni o azioni che tendevano a frenare, rallentare, talvolta a bloccare l'azione granducale nei territori della loro diocesi. E due delle diocesi pi\u00f9 riottose, Arezzo e Siena, confinavano proprio con quella di Fiesole. Dimostrazione lampante della fondatezza dei timori medicei furono le vicende politiche e religiose di Montevarchi citt\u00e0 di confine per eccellenza e in cui politica, religione e carit\u00e0, tra il XIV e il XVII secolo, si fusero in forma quasi grottesca. Da una parte la Confraternita del Sacro Latte che voleva prendere il controllo sulla citt\u00e0 sganciandosi, di fatto, da Firenze per la politica civile e da Fiesole per quella ecclesiastica e che, senza il lavoro congiunto delle due istituzioni, avrebbe finito per dilagare. Dall'altra il lungo braccio di ferro tra Fiesole e Arezzo sulla parrocchia di Sant'Andrea Cennano che, come sottoline\u00f2 in una relazione al granduca anche il podest\u00e0 Pietro di Fabrizio Accolti, dietro a banali baruffe di paese celava ben pi\u00f9 ampie questioni politiche irrisolte, cos\u00ec ampie che dovette intervenire direttamente anche la Santa Sede.\nPer tutti questi \"fiorentinismi\" alla fine della \"cattivit\u00e0\" si arriv\u00f2 solo nel 1874 e a unit\u00e0 d'Italia conclusa. Il ritorno a Fiesole della sede vescovile fu deciso e voluto dal vescovo Luigi Corsani, pratese, che infatti era il primo vero non fiorentino che tornava ad occupare, dopo secoli, la cattedra fiesolana.\nL'istituzione del seminario.\nIl seminario diocesano fu istituito l'8 maggio 1575 dal vescovo Francesco Cattani da Diacceto. Inizialmente aveva sede a Ponterosso e fu poi trasferito in un edificio apposito a Fiesole dal vescovo Lorenzo Della Robbia nel 1635.\nCronotassi dei vescovi.\nSi omettono i periodi di sede vacante non superiori ai 2 anni o non storicamente accertati.\nStatistiche.\nLa diocesi nel 2019 su una popolazione di 153.120 persone contava 142.221 battezzati, corrispondenti al 92,9% del totale.\nIstituti religiosi presenti in diocesi.\nNel 2021 contavano case in diocesi i seguenti istituti religiosi:"}
{"id": "501287", "revid": "1935652", "url": "https://it.wikipedia.org/wiki?curid=501287", "title": "Diocesi di Foligno", "text": "La diocesi di Foligno (in latino: \"Dioecesis Fulginatensis\") \u00e8 una sede della Chiesa cattolica in Italia suffraganea dell'arcidiocesi di Perugia-Citt\u00e0 della Pieve appartenente alla regione ecclesiastica Umbria. Nel 2019 contava 61.800 battezzati su 67.800 abitanti. \u00c8 retta dall'arcivescovo (titolo personale) Domenico Sorrentino.\nTerritorio.\nLa diocesi comprende la citt\u00e0 e gran parte del comune di Foligno, esclusa la parrocchia di Verchiano (frazioni di Verchiano, Curasci, Roccafranca, Colle, Camino, Croce di Verchiano, Croce di Roccafranca, Crescenti, Ali, Caposomiggiale, Tito, Paraonda e met\u00e0 della frazione di Vionica) che appartiene all'arcidiocesi di Spoleto-Norcia, nonch\u00e9 i comuni di Spello e Valtopina, e la frazione di Armenzano, appartenente al comune di Assisi.\nSede vescovile \u00e8 la citt\u00e0 di Foligno, dove si trovano la cattedrale di San Feliciano e la procattedrale di Sant'Agostino.\nZone pastorali e parrocchie.\nIl territorio si estende su 350\u00a0km\u00b2 ed \u00e8 suddiviso in 39 parrocchie, raggruppate in 5 zone pastorali:\nStoria.\nLa tradizione, sintetizzata nel Seicento dal presbitero e storico folignate Ludovico Jacobilli, attribuisce la fondazione della diocesi a san Crispolto inviato ad evangelizzare l'Italia dall'apostolo Pietro. Altri vescovi sono tradizionalmente attribuiti a Foligno, tra cui san Feliciano, vissuto nella prima met\u00e0 del III secolo, che molti storici indicano come primo vescovo di \"Forum Flaminii\", evangelizzatore di quasi tutta la regione circostante e che sarebbe morto a Foligno.\nDal punto di vista storico, per i primi secoli cristiani, sono pochi i vescovi che si possono attribuire con certezza a Foligno. Il primo \u00e8 Urbano, che prese parte al concilio lateranense indetto da papa Felice III nel 487 e che fu sottoposto ad indagine da parte di papa Gelasio I (492-496), ma mor\u00ec prima che l'inchiesta avesse termine. Segue Fortunato, che partecip\u00f2 ai concili indetti all'epoca di papa Simmaco nel 499, nel 501 e nel 502. Nei successivi tre secoli e mezzo sono noti: il vescovo Floro, che fu presente al concilio romano voluto da papa Agatone nel 680 per condannare l'eresia monotelita, Domenico, che assistette ai concili di Pavia dell'850 e di Roma dell'853; e Argisio, che fu tra i padri del concilio convocato da papa Niccol\u00f2 I nell'861 per giudicare Giovanni di Ravenna.\nTra VII e VIII secolo Foligno assorb\u00ec la vicina e soppressa diocesi di Foro Flaminio, il cui ultimo vescovo documentato \u00e8 Decenzio, che assieme a Floro di Foligno fu presente al concilio romano del 680.\nLa primitiva sede episcopale si trovava nella citt\u00e0 romana di \"Fulginium\" situata in zona precollinare nei pressi di Santa Maria in Campis; successivamente, dopo le invasione barbariche, fu trasferita a Civita, vicino all'attuale Miglio San Paolo. Attorno alla tomba di san Feliciano si svilupp\u00f2 nell'alto medioevo il \"castrum Sancti Feliciani\", dove verso la fine dell'XI secolo venne trasferita la sede vescovile folignate.\nIl vescovo pi\u00f9 importante nel corso dell'XI secolo \u00e8 san Bonfilio, che figura per la prima volta come vescovo di Foligno nel 1072. Nel 1096 part\u00ec per la Terra santa per partecipare alla prima crociata; creduto morto, attorno al 1100 il papa nomin\u00f2 al suo posto il vescovo Andrea; ritornato in patria nel 1104, dette le dimissioni da vescovo e si ritir\u00f2 a vita eremitica a Storaco e poi a Fara presso Cingoli, dove mor\u00ec il 27 settembre 1115.\nAll'epoca di san Bonfilio risale anche la fondazione dell'abbazia di Sassovivo, la pi\u00f9 importante del territorio, fondata da Mainardo, monaco dall'abbazia di Santa Maria di Sitria; \u00abarricchita da varie donazioni, l'abbazia giunse a possedere 92 monasteri, 41 chiese e 7 ospedali: un vasto patrimonio, sparso per l'Italia centrale\u00bb.\nNel 1133 fu costruita una nuova cattedrale per volont\u00e0 del vescovo Marco, come attesta un'epigrafe sulla facciata della chiesa. Venne consacrata nel 1145 dal vescovo Benedetto in occasione della celebrazione a Foligno di un concilio, presieduto dal cardinale Giulio del titolo di San Marcello e ampliata nel 1201. Nel XIII secolo furono erette anche le chiese di San Claudio, di San Domenico e di San Giovanni Profiamma.\nCon la bolla \"IncomprehensibiIis et ineffabilis\" dell'11 giugno 1138, papa Innocenzo II conferm\u00f2 alla Chiesa folignate i confini della sua diocesi, al cui territorio apparteneva l'antica diocesi di Foro Flaminio e parte della soppressa diocesi di Plestia.\nNel corso del Duecento la citt\u00e0 si era schierata con l'imperatore Federico II nella sua lotta contro il papato e per questo motivo aveva perso la dignit\u00e0 episcopale (1243), che le fu restituita il 31 marzo 1265 con la bolla \"Sicut magni\" di papa Clemente IV.\n\u00abTra XIII e XIV secolo eminenti figure di asceti hanno illustrato il cammino della Chiesa di Foligno. Tali sono la beata Angela da Foligno (\u20201309), la cui spiritualit\u00e0 \u00e8 permeata di cristocentrismo, e il beato Pietro Crisci (\u20201323), il beato Tomassuccio (\u20201377 ca.), il beato Paoluccio Trinci (\u20201391 ca.) che, nel 1368, diede inizio alla regolare osservanza (da cui ebbe inizio la famiglia dei frati minori dell'osservanza) e la beata Angelina da Montegiove (\u20201435), fondatrice delle terziarie regolari di san Francesco.\u00bb\nNel corso del Cinquecento Foligno vide la nascita di una serie di iniziative per la riforma della vita del clero e dei laici, legate in vario modo alla figura del vescovo Isidoro Chiari (1547- 1555), che svolse un'importante azione di rinnovamento spirituale nella diocesi, promuovendo una visita pastorale della diocesi e indicendo ben quattro sinodi diocesani. Tra queste iniziative sono da segnalare la nascita dell'oratorio del Buon Ges\u00f9 ad opera di Giovan Battista Vitelli (1538-1621), che aveva lo scopo di assistere i moribondi; la compagnia di San Martino per l'educazione della giovent\u00f9 e per varie iniziative caritative; la fondazione del conservatorio di Sant'Orsola ad opera di Paola de Meo per l'educazione delle ragazze.\nIl seminario diocesano fu eretto nel 1649 durante l'episcopato di Antonio Montecatini (1642-1668). Solo agli inizi del Settecento i vescovi si attivarono per l'attuazione dei decreti del concilio di Trento. Tra questi \u00e8 da segnalare il vescovo Giosafat Battistelli (1717-1735): \u00abAlla sua attivit\u00e0 di riformatore si deve la fondazione di importanti istituzioni pastorali, quali le Scuole pie, la Pia opera della dottrina cristiana, l'opera delle Sacre missioni e degli esercizi spirituali per il clero e la riforma del seminario diocesano. Vero punto di riferimento \u00e8 stato per\u00f2 il sinodo diocesano, pubblicato nel 1724 e restato in vigore praticamente fino al sinodo di monsignor Siro Silvestri (1955-1975), celebrato nel 1959.\u00bb\nIl 29 aprile 1772 papa Clemente XIV scorpor\u00f2 il territorio dell'antica diocesi di Spello, in cui erano oltre cinquanta chiese, dalla diocesi di Spoleto e l'aggreg\u00f2 a quella di Foligno.\nNel 1937 la parrocchia di Annifo, nel comune di Foligno, fu scorporata dalla diocesi di Nocera Umbra e Gualdo Tadino e annessa a quella folignate.\nIl 15 agosto 1972 la diocesi, fino ad allora immediatamente soggetta alla Santa Sede, \u00e8 entrata a far parte della provincia ecclesiastica dell'arcidiocesi di Perugia.\nNella seconda met\u00e0 del XX secolo la diocesi ha dovuto affrontare lo spopolamento delle zone di montagna e il trasferimento della popolazione verso la citt\u00e0, con il conseguente sradicamento dalle tradizioni delle parrocchie rurali, oggi quasi deserte.\nDal 26 giugno 2021 \u00e8 unita \"in persona episcopi\" alla diocesi di Assisi-Nocera Umbra-Gualdo Tadino.\nCronotassi dei vescovi.\nSi omettono i periodi di sede vacante non superiori ai 2 anni o non storicamente accertati.\nStatistiche.\nLa diocesi nel 2019 su una popolazione di 67.800 persone contava 61.800 battezzati, corrispondenti al 91,2% del totale."}
{"id": "501288", "revid": "1123126", "url": "https://it.wikipedia.org/wiki?curid=501288", "title": "Diocesi di Florida", "text": "La diocesi di Florida (in latino: \"Dioecesis Floridensis\") \u00e8 una sede della Chiesa cattolica in Uruguay suffraganea dell'arcidiocesi di Montevideo. Nel 2019 contava 121.350 battezzati su 128.000 abitanti. \u00c8 retta dal vescovo Mart\u00edn Pablo P\u00e9rez Scremini.\nTerritorio.\nLa diocesi comprende i dipartimenti di Florida e di Durazno.\nSede vescovile \u00e8 la citt\u00e0 di Florida, dove si trova la basilica cattedrale di Nostra Signora dei Trentatr\u00e9 (gi\u00e0 Nostra Signora di Luj\u00e1n).\nIl territorio si estende su 22.600\u00a0km\u00b2 ed \u00e8 suddiviso in 19 parrocchie.\nStoria.\nLa diocesi di Melo fu eretta il 14 aprile 1897, ricavandone il territorio dalla diocesi di Montevideo, che contestualmente fu elevata al rango di arcidiocesi metropolitana.\nL'11 agosto 1931 in forza della bolla \"Quo salubrius\" di papa Pio XI la sede vescovile fu traslata da Melo a Florida e la diocesi assunse il nome di diocesi di Florida e Melo.\nIl 15 novembre 1955 per effetto della bolla \"Accepta arcano\" di papa Pio XII la diocesi si divise, dando origine alla presente diocesi di Florida e alla diocesi di Melo.\nIl 22 ottobre 1960 ha ceduto una porzione del suo territorio a vantaggio dell'erezione della diocesi di Tacuaremb\u00f3.\nCronotassi dei vescovi.\nSi omettono i periodi di sede vacante non superiori ai 2 anni o non storicamente accertati.\nStatistiche.\nLa diocesi nel 2019 su una popolazione di 128.000 persone contava 121.350 battezzati, corrispondenti al 94,8% del totale."}
{"id": "501290", "revid": "110157", "url": "https://it.wikipedia.org/wiki?curid=501290", "title": "Arcidiocesi di Florian\u00f3polis", "text": "Larcidiocesi di Florian\u00f3polis (in latino: \"Archidioecesis Florianopolitana\") \u00e8 una sede metropolitana della Chiesa cattolica in Brasile appartenente alla regione ecclesiastica Sul 4. Nel 2019 contava 1.259.700 battezzati su 1.625.340 abitanti. \u00c8 retta dall'arcivescovo Wilson Tadeu J\u00f6nck, S.C.I.\nTerritorio.\nL'arcidiocesi comprende 30 comuni dello stato brasiliano di Santa Catarina: Florian\u00f3polis, \u00c1guas Mornas, Angelina, Anit\u00e1polis, Ant\u00f4nio Carlos, Balne\u00e1rio Cambori\u00fa, Bigua\u00e7u, Bombinhas, Botuver\u00e1, Brusque, Cambori\u00fa, Canelinha, Garopaba, Governador Celso Ramos, Guabiruba, Itaja\u00ed, Itapema, Leoberto Leal, Major Gercino, Nova Trento, Palho\u00e7a, Paulo Lopes, Porto Belo, Rancho Queimado, Santo Amaro da Imperatriz, S\u00e3o Bonif\u00e1cio, S\u00e3o Jo\u00e3o Batista, S\u00e3o Jos\u00e9, S\u00e3o Pedro de Alc\u00e2ntara e Tijucas.\nSede arcivescovile \u00e8 la citt\u00e0 di Florian\u00f3polis, dove si trova la cattedrale di Nostra Signora dell'Esilio (\"Nossa Senhora do Desterro\").\nParrocchie e foranie.\nIl territorio si estende su una superficie di 8.887\u00a0km\u00b2 ed \u00e8 suddiviso in 71 parrocchie, raggruppate in due regioni episcopali e 13 foranie:\nProvincia ecclesiastica.\nLa provincia ecclesiastica di Santa Maria, istituita nel 1927, comprende come suffraganee tutte le diocesi dello stato di Santa Catarina, e precisamente:\nStoria.\nLa diocesi di Santa Caterina fu eretta il 19 marzo 1908 con la bolla \"Quum Sanctissimus Dominus Noster\" di papa Pio X, ricavandone il territorio dalla diocesi di Curitiba (oggi arcidiocesi).\nOriginariamente suffraganea dell'arcidiocesi di Rio de Janeiro, il 15 agosto 1910 entr\u00f2 a far parte della provincia ecclesiastica dell'arcidiocesi di Porto Alegre.\nIl 17 gennaio 1927 ha ceduto porzioni del suo territorio a vantaggio dell'erezione delle diocesi di Lages e di Joinville e nel contempo \u00e8 stata elevata al rango di arcidiocesi metropolitana e ha assunto il nome attuale in forza della bolla \"Inter praecipuas\" di papa Pio XI.\nIl 25 novembre 1949 l'arcivescovo Joaquim Domingues de Oliveira ha creato l'archivio storico ecclesiastico dell'arcidiocesi.\nIl 28 dicembre 1954, il 23 novembre 1968 e il 19 aprile 2000 ha ceduto altre porzioni di territorio a vantaggio dell'erezione rispettivamente delle diocesi di Tubar\u00e3o, di Rio do Sul e di Blumenau.\nCronotassi dei vescovi e arcivescovi.\nSi omettono i periodi di sede vacante non superiori ai 2 anni o non storicamente accertati.\nStatistiche.\nL'arcidiocesi nel 2019 su una popolazione di 1.625.340 persone contava 1.259.700 battezzati, corrispondenti al 77,5% del totale."}
{"id": "501291", "revid": "298229", "url": "https://it.wikipedia.org/wiki?curid=501291", "title": "Progressione del record olimpico degli 800 metri piani maschili", "text": "La tabella sottostante riporta la progressione del record olimpico nella specialit\u00e0 degli 800 metri piani maschili."}
{"id": "501292", "revid": "110157", "url": "https://it.wikipedia.org/wiki?curid=501292", "title": "Arcidiocesi di Florencia", "text": "Larcidiocesi di Florencia (in latino: \"Archidioecesis Florentiae\") \u00e8 una sede metropolitana della Chiesa cattolica in Colombia. Nel 2020 contava 270.000 battezzati su 460.000 abitanti. \u00c8 retta dall'arcivescovo Omar de Jes\u00fas Mej\u00eda Giraldo.\nTerritorio.\nL'arcidiocesi comprende 13 comuni del dipartimento colombiano di Caquet\u00e1: Albania, Bel\u00e9n de los Andaquies, Curillo, El Doncello, El Paujil, Florencia, La Monta\u00f1ita, Morelia, Mil\u00e1n, Puerto Rico, San Jos\u00e9 del Fragua, Solita e Valpara\u00edso.\nSede arcivescovile \u00e8 la citt\u00e0 di Florencia, dove si trova la cattedrale di Nostra Signora di Lourdes.\nIl territorio si estende su una superficie di 15.440\u00a0km\u00b2 ed \u00e8 suddiviso in 35 parrocchie, raggruppate in 3 vicariati: Nuestra Se\u00f1ora de Lourdes, Sagrado Coraz\u00f3n de Jes\u00fas e Nuestra Se\u00f1ora de las Mercedes.\nProvincia ecclesiastica.\nLa provincia ecclesiastica di Florencia, istituita nel 2019, comprende le seguenti suffraganee:\nStoria.\nIl vicariato apostolico di Florencia fu eretto l'8 febbraio 1951 con la bolla \"Quo efficacius\" di papa Pio XII, ricavandone il territorio dal vicariato apostolico di Caquet\u00e1 (oggi diocesi di Mocoa-Sibundoy).\nIl 9 dicembre 1985 cedette una porzione del suo territorio a vantaggio dell'erezione del vicariato apostolico di San Vicente-Puerto Legu\u00edzamo (oggi diocesi di San Vicente del Cagu\u00e1n) e contemporaneamente il vicariato apostolico di Florencia fu elevato a diocesi con la bolla \"Quo expeditius\" di papa Giovanni Paolo II. La diocesi era suffraganea dell'arcidiocesi di Ibagu\u00e9.\nIl 13 luglio 2019 la diocesi \u00e8 stata elevata al rango di arcidiocesi metropolitana.\nCronotassi dei vescovi.\nSi omettono i periodi di sede vacante non superiori ai 2 anni o non storicamente accertati.\nStatistiche.\nL'arcidiocesi nel 2020 su una popolazione di 460.000 persone contava 270.000 battezzati, corrispondenti al 58,7% del totale."}
{"id": "501294", "revid": "110157", "url": "https://it.wikipedia.org/wiki?curid=501294", "title": "Diocesi di Floresta", "text": "La diocesi di Floresta (in latino: \"Dioecesis Florestensis\") \u00e8 una sede della Chiesa cattolica in Brasile suffraganea dell'arcidiocesi di Olinda e Recife appartenente alla regione ecclesiastica Nordeste 2. Nel 2019 contava 271.100 battezzati su 273.400 abitanti. \u00c8 retta dal vescovo Gabriele Marchesi.\nTerritorio.\nLa diocesi comprende 11 comuni dello stato brasiliano di Pernambuco: Bel\u00e9m de S\u00e3o Francisco, Bet\u00e2nia, Carnaubeira da Penha, Cust\u00f3dia, Floresta, Ibimirim, Inaj\u00e1, Itacuruba, Jatob\u00e1, Petrol\u00e2ndia e Tacaratu.\nSede vescovile \u00e8 la citt\u00e0 di Floresta, dove si trova la cattedrale del Buon Ges\u00f9 degli Afflitti (\"Bom Jesus dos Aflitos\").\nIl territorio si estende su 15.792\u00a0km\u00b2 ed \u00e8 suddiviso in 12 parrocchie.\nStoria.\nLa prima diocesi di Floresta fu eretta il 5 dicembre 1910, ricavandone il territorio dalla diocesi di Olinda (oggi arcidiocesi di Olinda e Recife), di cui era suffraganea. Il 2 agosto 1918 la sede vescovile fu traslata da Floresta a Pesqueira e la diocesi assunse il nome di diocesi di Pesqueira.\nL'attuale diocesi \u00e8 stata eretta il 15 febbraio 1964 con la bolla \"Qui secreto Dei consilio\" di papa Paolo VI, ricavandone il territorio dalle diocesi di Pesqueira e di Petrolina.\nIl 16 giugno 2010 ha ceduto una porzione del suo territorio a vantaggio dell'erezione della diocesi di Salgueiro.\nCronotassi dei vescovi.\nSi omettono i periodi di sede vacante non superiori ai 2 anni o non storicamente accertati.\nStatistiche.\nLa diocesi nel 2019 su una popolazione di 273.400 persone contava 271.100 battezzati, corrispondenti al 99,2% del totale."}
{"id": "501295", "revid": "1501558", "url": "https://it.wikipedia.org/wiki?curid=501295", "title": "Signal Iduna Park", "text": "Il Signal Iduna Park, noto altres\u00ec come Westfalenstadion (tedesco per \"Stadio della Vestfalia\"), \u00e8 uno stadio calcistico di Dortmund, in Germania. Limitatamente al terreno di gioco, risulta il pi\u00f9 largo tra quelli degli impianti tedeschi.\nLa struttura, che ospita le partite casalinghe del Borussia Dortmund, dispone di posti ( dei quali a sedere), che lo rendono il settimo stadio pi\u00f9 capiente d'Europa. La S\u00fcdtrib\u00fcne, che conta postazioni, \u00e8 la pi\u00f9 grande d'Europa nel suo genere. La curva \u00e8 soprannominata \"Die Gelbe Wand\" (\"il Muro giallo\") per via della coreografia realizzata dai tifosi locali e dell'altezza considerevole della gradinata, che creano un'atmosfera che ha pochi eguali nel calcio mondiale.\nNella stagione 2011-2012 l'impianto stabil\u00ec il record di affluenza media per uno stadio europeo, con circa 1,37 milioni di spettatori totali in 17 partite e una media di 80 588 spettatori a partita. Nel 2015 il Borussia Dortmund ha fatto registrare ben 55 000 abbonati. \nIl \"Times\", nel 2009, lo ha classificato tra gli stadi pi\u00f9 belli al mondo. Lo stadio dispone inoltre di un museo, dedicato alla storia della societ\u00e0 ed inaugurato nel 2008.\nLo stadio ha ospitato alcune partite del e del e due finali di Coppa UEFA: l'andata dell'edizione 1992-1993 (in cui la Juventus sconfisse 3-1 i padroni di casa) e la gara unica del 2000-2001, che vide il Liverpool piegare l'Alav\u00e9s al golden goal.\nLa UEFA lo inserisce nella categoria 4, consentendogli dunque di ospitare la finale di UEFA Champions League o UEFA Europa League.\nStoria.\nI primi programmi per la costruzione dello stadio risalgono agli anni sessanta del XX secolo, vista l'esigenza di ampliare lo stadio Rote Erde (\"stadio Terra rossa\"), vecchio impianto del . Dopo la vittoria della Coppa delle Coppe 1965-1966, primo alloro internazionale per una squadra tedesca, la squadra di Dortmund rappresent\u00f2 all'amministrazione comunale la necessit\u00e0 di dotarsi di un impianto pi\u00f9 capiente, ma il Comune non disponeva del denaro necessario a finanziare l'opera e le autorit\u00e0 regionali non si dimostrarono disposte ad assecondare le richieste.\nNel 1971 Dortmund fu indicata come sostituta di Colonia tra le citt\u00e0 sedi delle partite del . In tal modo i fondi destinati all'ammodernamento dello stadio di Colonia furono dirottati a Dortmund, ma il budget fu limitato. L'iniziale piano per la costruzione di uno stadio ovale di 60 000 posti del costo di 60 milioni di marchi con pista d'atletica fu abbandonato in favore di un progetto per un pi\u00f9 economico impianto di 54 000 posti. Il costo finale fu di 32,7 milioni di marchi, 1,6 dei quali furono utilizzati per la riqualificazione dello stadio Rote Erde. La citt\u00e0 di Dortmund avrebbe dovuto contribuire con 6 milioni di marchi, poi ridotti a 800 000.\nL'impianto venne inaugurato il 2 aprile 1974, quando il Borussia Dortmund, militante in 2. Fu\u00dfball-Bundesliga dal 1972, affront\u00f2 i conterranei dello in un incontro benefico e ne usc\u00ec sconfitto per 3-0. Il 7 aprile fu giocata la prima partita ufficiale nello stadio, un incontro di seconda serie tra Borussia Dortmund e finito a reti inviolate. La prima partita di Bundesliga giocata al Westfalenstadion risale al 2 aprile 1976, quando la sfida tra , che era temporaneamente di casa nello stadio di Dortmund durante i lavori di costruzione del Ruhrstadion, e Schalke 04 termin\u00f2 4-1 per quest'ultimo (il primo gol in Bundesliga nello stadio fu di Erwin Kremers). All'epoca il Borussia Dortmund militava nel girone nord della seconda serie tedesca.\nLo stadio rimase pressoch\u00e9 invariato fino agli inizi degli anni '90. Nel 1992 il dipartimento edile della citt\u00e0 di Dortmund attu\u00f2 la conversione in stadio dotato di soli posti a sedere, il che ridusse la capienza a 42 800 spettatori. Una profonda ristrutturazione, attuata in due fasi distinte, ebbe luogo dal 1995 al 1999: l'obiettivo era aumentare la capienza dell'impianto, sotto la guida dell'architetto Ulrich Drahtler, dello studio di architettura Gustav Schulze und Partner di Dortmund, e dell'ufficio ingegneristico Engels Ingenieure di Dortmund. Dopo l'espansione delle due tribune est e ovest, il Westfalenstadion raggiunse la capienza di 55 000 spettatori. Nella successiva fase di espansione furono ampliate anche le tribune nord e sud. Sulla tribuna nord fu costruito un altro settore, mentre quella sud fu realizzata come una tribuna tradizionale. Da allora la tribuna sud ha quasi sempre ospitato 25 000 spettatori (per l'esattezza 24 454), cifra che la rende la tribuna pi\u00f9 capiente d'Europa. Dopo questi lavori lo stadio raggiunse la capienza di 68 600 posti, ridotta di circa 15 000 posti per i match internazionali. La prima fase dei lavori fu eseguita da Hochtief AG, la seconda dal gruppo di costruzione Osnabr\u00fcck K\u00f6ster AG.\nLa terza fase di espansione fu attuata dal 2002 al 2003. L'obiettivo era chiudere gli angoli dello stadio precedentemente aperti e quindi aumentare ulteriormente la capienza del Westfalenstadion. Gli architetti dello studio Schr\u00f6der Schulte-Ladbeck lavorarono su un progetto strutturale di Engels Ingenieure GmbH, Berger &amp; Berger. Dopo tale ulteriore espansione, la capienza sal\u00ec a quasi 83 000 spettatori. L'esterno della tribuna nord fu dotato di copertura in vetro, mentre all'interno furono inserite aree di ristorazione. Una caratteristica strutturale dello stadio sono i piloni in acciaio giallo brillante, che si estendono all'esterno del tetto e sono visibili da molti punti della citt\u00e0.\nUna successiva ristrutturazione, per preparare lo stadio al , avvenne nell'estate del 2005 ad opera degli architetti del gruppo progettistico Drahtler di Dortmund. Furono installati un sistema di accesso elettronico e gli spazi per i disabili e furono ammodernate le aree VIP, le cabine dei giocatori e le strutture sanitarie. A causa dei lavori di conversione sulle tribune, andarono persi 1 500 posti a sedere: la capienza totale scese a 81 264 spettatori. \nDopo la denuncia presentata da un uomo che ebbe timore per l'incolumit\u00e0 dei propri figli a causa dell'assembramento nella tribuna sud, il governo del distretto di Arnsberg si adoper\u00f2 perch\u00e9 fossero creati ulteriori spazi aperti nell'area permanente della tribuna sud, per migliorare la sicurezza complessiva. Questa misura aveva lo scopo di mantenere chiare le vie di fuga, che in caso di emergenza avrebbero fornito al personale medico un rapido accesso alla scena dell'incidente o, se necessario, avrebbero consentito l'evacuazione rapida dell'intera tribuna. L'implementazione di tali provvedimenti ridusse la capienza dello stadio a 80 708 posti all'inizio della stagione Bundesliga 2006-2007. Nei match internazionali la capienza scende, per ulteriori ragioni di sicurezza, a 65 718 posti. Durante i lavori del 2005 fu rinvenuto un ordigno inesploso da 450 kg, risalente alla seconda guerra mondiale, situato a pochi metri dalla linea di centrocampo.\nTra la costruzione del 1974 e i quattro interventi di rinnovamento (1992, 1999, 2003 e 2006) il costo finale per i lavori relativi all'impianto \u00e8 stimato intorno ai 200 milioni di euro. \nNel 2005 lo stadio fu acquistato dalla compagnia assicurativa Signal Iduna, che salv\u00f2 il Borussia Dortmund dal fallimento in cambio dei diritti di denominazione dello stadio, che nel novembre 2005 divenne ufficialmente \"Signal Iduna Park\". Al club \u00e8 stato concesso il diritto di riscatto, da esercitarsi entro il 2021."}
{"id": "501296", "revid": "110157", "url": "https://it.wikipedia.org/wiki?curid=501296", "title": "Vicariato apostolico di Calapan", "text": "Il vicariato apostolico di Calapan (in latino: \"Vicariatus Apostolicus Calapanensis\") \u00e8 una sede della Chiesa cattolica nelle Filippine immediatamente soggetta alla Santa Sede. Nel 2017 contava 855.580 battezzati su 921.740 abitanti. \u00c8 retto dal vescovo Warlito Cajandig y Itcuas.\nTerritorio.\nIl vicariato apostolico comprende la provincia filippina di Oriental Mindoro.\nSede del vicariato \u00e8 la citt\u00e0 di Calapan, dove si trova la cattedrale di Ges\u00f9 Bambino.\nIl territorio \u00e8 suddiviso in 23 parrocchie.\nStoria.\nLa prefettura apostolica di Mindoro fu eretta il 2 luglio 1936 con la bolla \"Ad catholicum nomen\" di papa Pio XI, ricavandone il territorio dalle diocesi di Lipa e di Jaro (oggi entrambe arcidiocesi). Sede della nuova prefettura apostolica, affidata ai missionari Verbiti, era la citt\u00e0 di Calapan.\nIl 12 luglio 1951 in virt\u00f9 della bolla \"Merito ab Apostolica\" di papa Pio XII la prefettura apostolica \u00e8 stata elevata a vicariato apostolico e ha assunto il nome attuale.\nIl 19 dicembre 1974 e il 27 gennaio 1983 ha ceduto porzioni del suo territorio a vantaggio dell'erezione rispettivamente della diocesi di Romblon e del vicariato apostolico di San Jose in Mindoro.\nCronotassi dei vescovi.\nSi omettono i periodi di sede vacante non superiori ai 2 anni o non storicamente accertati.\nStatistiche.\nIl vicariato apostolico nel 2017 su una popolazione di 921.740 persone contava 855.580 battezzati, corrispondenti al 92,8% del totale."}
{"id": "501297", "revid": "1543377", "url": "https://it.wikipedia.org/wiki?curid=501297", "title": "Diocesi di Forl\u00ec-Bertinoro", "text": "La diocesi di Forl\u00ec-Bertinoro (in latino: \"Dioecesis Foroliviensis-Brittinoriensis\") \u00e8 una sede della Chiesa cattolica in Italia suffraganea dell'arcidiocesi di Ravenna-Cervia appartenente alla regione ecclesiastica Emilia-Romagna. Nel 2019 contava 176.200 battezzati su 188.200 abitanti. \u00c8 retta dal vescovo Livio Corazza.\nTerritorio.\nLa diocesi si estende su due province dell'Emilia-Romagna:\nSede vescovile \u00e8 la citt\u00e0 di Forl\u00ec, dove si trova la cattedrale di Santa Croce. A Bertinoro sorge la concattedrale di Santa Caterina. A Forl\u00ec si trovano pure due basiliche minori: San Pellegrino Laziosi e San Mercuriale. A Forlimpopoli sorge la basilica minore di San Rufillo. \nIl territorio si estende su 1.182\u00a0km\u00b2 ed \u00e8 suddiviso in 128 parrocchie, raggruppate in 10 vicariati: Forl\u00ec centro storico, Forl\u00ec est, Forl\u00ec sud, Forl\u00ec sud-ovest, Forl\u00ec ovest, Forl\u00ec nord-ravennate, Bertinoro-Forlimpopoli, Valle del Bidente, Val di Rabbi e Acquacheta.\nStoria.\nForl\u00ec.\nLa diocesi di Forl\u00ec risale ad epoca antica. Tradizionalmente la sua nascita viene fissata al II secolo e viene indicato come protovescovo san Mercuriale, la cui moderna critica storica lo colloca nel IV secolo circa. Bench\u00e9 la tradizione e gli storici locali abbiano elencato una lunga serie di vescovi nei primi secoli, il primo prelato forlivese storicamente documentato e certo \u00e8 Crescente, vissuto a met\u00e0 del VII secolo. Fin dai suoi inizi la diocesi di Forl\u00ec era suffraganea dell'arcidiocesi di Ravenna.\nLa prima cattedrale vescovile sorse fuori delle mura urbane, come in quasi tutte le citt\u00e0 di Romagna. La pieve di Santo Stefano rimase cattedrale fino al 720, anno in cui la sede episcopale fu trasferita in Santa Croce. Nel Medioevo il capitolo della cattedrale aveva il diritto di eleggere il vescovo, ma, con l'et\u00e0 moderna, questa prerogativa and\u00f2 perduta. Ancora nel 1433, il capitolo della cattedrale, in accordo con i maggiorenti cittadini, volle decidere l'elezione del vescovo, Guglielmo Bevilacqua, in contrasto per\u00f2 con la volont\u00e0 di papa Eugenio IV.\nNel 1428 un incendio distrusse completamente una scuola di Forl\u00ec, lasciando intatta solo un'effigie cartacea della Vergine, da allora venerata dai forlivesi con il titolo di Vergine del Fuoco. Nello stesso secolo \u00e8 registrato a Forl\u00ec un altro fatto miracoloso riguardo ad un'altra immagine mariana, che colpita da un pugnale, avrebbe schizzato sangue dalla ferita, dando origine alla devozione della Madonna della ferita.\nVerso la met\u00e0 del XVII secolo fu istituito il seminario vescovile di Forl\u00ec, ad opera del vescovo Giacomo Teodolo.\nIl 7 luglio 1850 cedette una porzione di territorio a vantaggio dell'erezione della diocesi di Modigliana (oggi diocesi di Faenza-Modigliana).\nIl 7 ottobre 1975 alla diocesi di Forl\u00ec furono aggregate le parrocchie della Valle del Bidente fino a quel momento comprese nella diocesi di Sansepolcro (oggi diocesi di Arezzo-Cortona-Sansepolcro).\nForlimpopoli-Bertinoro.\nLa diocesi di Forlimpopoli fu eretta probabilmente nel V secolo ed era suffraganea dell'arcidiocesi di Ravenna.\nLe origini della diocesi di \"Forum Popili\" sono legate al culto del patrono san Rufillo, ritenuto unanimemente protovescovo della citt\u00e0 nel corso del V secolo.\nNella ricostruzione storica della cronotassi dei vescovi, nel corso dei secoli molti nomi spuri si sono aggiunti all'elenco, che solo a partire dagli studi di Lanzoni sono stati emendati. Dalla tradizionale cronotassi, riportata da Cappelletti, secondo il recente studio di Franco Zaghini sono da rimuovere i vescovi Grato, Sabino, Asello, Fortunato, Mailoco, Stefano, Magno, Anfriso e Agilulfo.\nLe vicende della diocesi furono strettamente legate a quelle della citt\u00e0, coinvolta in diversi scontri, a partire dalle invasioni bizantine e longobarde del VII secolo e dall'invasione da parte di Federico Barbarossa nel XII secolo.\nNel 1360 Forlimpopoli fu distrutta dal cardinale Gil \u00c1lvarez Carrillo de Albornoz, e la sede della diocesi trasferita a Bertinoro. Il primo vescovo di Bertinoro fu il francese Roberto Boyssel, vescovo di Forlimpopoli dal 1359. Assumendo il titolo della nuova diocesi eredit\u00f2 per s\u00e9 e i suoi successori i diritti sulla diocesi forlimpopolese.\nIl titolo di chiesa principale della nuova diocesi fu assegnato a un piccolo edificio sacro sito nella piazza centrale del paese, adiacente al palazzo comunale. La chiesetta, intitolata a Santa Caterina d'Alessandria, dovette essere ampliata. I lavori si svolsero nel Quattrocento. Nel 1393 le cronache registrarono un fatto portentoso: una croce azzurra sarebbe apparsa sopra il fonte battesimale per undici giorni di fronte a tutto il popolo. Sin dall'Alto Medioevo l'unico fonte del paese si trovava nella pieve di Santa Maria, sita sul monte Cesubeo non lontano dalla rocca.\nNella seconda met\u00e0 del XVI secolo il vescovo Giovanni Andrea Caligari ricostru\u00ec la cattedrale di Bertinoro e lasci\u00f2 l'originaria sede in borgo Carnevali per prendere residenza nella rocca, donatagli da papa Clemente VIII. Il fonte battesimale venne trasferito nella nuova cattedrale.\nNel 1803 il governo francese dichiar\u00f2 soppressa la sede di Bertinoro, affidandola provvisoriamente all'arcivescovo di Ravenna, in qualit\u00e0 di metropolita. Nel 1817 la diocesi di Bertinoro fu ristabilita, ma poich\u00e9 molti dei beni ecclesiastici erano stati venduti, si trovava in una situazione economica miserevole.\nIl 28 agosto 1824 in forza della bolla \"Dominici gregis\" di papa Leone XII la sede di Bertinoro fu unita a quella di Sarsina. L'unione con Sarsina, problematica soprattutto per la difficolt\u00e0 di comunicazione tra le due sedi, fu revocata attorno al 1872, quando la diocesi di Sarsina torn\u00f2 ad avere un proprio vescovo.\nIl 7 luglio 1850 cedette una porzione di territorio a vantaggio dell'erezione della diocesi di Modigliana (oggi diocesi di Faenza-Modigliana).\nSedi unite.\nIl 9 giugno 1976 Giovanni Proni, vescovo di Bertinoro e coadiutore di Paolo Babini a Forl\u00ec, succedette al Babini sulla sede forlivese, unendo cos\u00ec \"in persona episcopi\" le due diocesi.\nIl 30 settembre 1986, in forza del decreto \"Instantibus votis\" della Congregazione per i Vescovi, fu stabilita la \"piena unione\" delle due diocesi e la nuova circoscrizione ecclesiastica ha assunto il nome attuale.\nCronotassi dei vescovi.\nSi omettono i periodi di sede vacante non superiori ai 2 anni o non storicamente accertati.\nStatistiche.\nLa diocesi nel 2019 su una popolazione di 188.200 persone contava 176.200 battezzati, corrispondenti al 93,6% del totale."}
{"id": "501298", "revid": "322321", "url": "https://it.wikipedia.org/wiki?curid=501298", "title": "Arcidiocesi di Foggia-Bovino", "text": "Larcidiocesi di Foggia-Bovino () \u00e8 una sede metropolitana della Chiesa cattolica in Italia appartenente alla regione ecclesiastica Puglia. Nel 2019 contava 210.700 battezzati su 210.895 abitanti. \u00c8 retta dall'arcivescovo Vincenzo Pelvi.\nPatrona dell'arcidiocesi \u00e8 la Beata Vergine Maria dell'Iconavetere, mentre san Marco di Eca \u00e8 il compatrono.\nTerritorio.\nL'arcidiocesi comprende nove comuni in provincia di Foggia: Accadia, Bovino, Castelluccio dei Sauri, Deliceto, Foggia, Panni, Monteleone di Puglia, San Marco in Lamis e Sant'Agata di Puglia.\nSede arcivescovile \u00e8 la citt\u00e0 di Foggia, dove si trova la basilica cattedrale di Maria Santissima Assunta in cielo, detta anche Iconavetere o dei Sette Veli; a Bovino sorge la concattedrale della Beata Maria Vergine Assunta in Cielo. \nNel territorio diocesano si trovano anche due basiliche minori: la basilica di San Giovanni Battista a Foggia, e la basilica della Beata Maria Vergine Madre di Dio Incoronata a Borgo Incoronata, frazione di Foggia.\nParrocchie e vicariati.\nIl territorio si estende su 1.667\u00a0km\u00b2 ed \u00e8 suddiviso 54 parrocchie, raggruppate in 6 vicariati: Foggia Centro Storico, Foggia Nord, Foggia Sud, Foggia Zone Rurali, Bovino e San Marco in Lamis.\nProvincia ecclesiastica.\nLa provincia ecclesiastica di Foggia-Bovino, istituita con il solo titolo di Foggia nel 1979, comprende le seguenti suffraganee:\nStoria.\nL'odierna arcidiocesi nasce nel 1986 dall'unione di due precedenti sedi episcopali: Bovino, attestata dal X secolo, e Foggia, istituita il 25 giugno 1855.\nBovino.\nIncerta e scarsamente documentata \u00e8 l'origine della diocesi di Bovino. Una bolla di papa Formoso dell'893 assegnava alla giurisdizione dei vescovi di Benevento le chiese di Bovino, Ascoli Satriano e Siponto, indizio che quelle antiche sedi episcopali erano state soppresse in epoca longobarda ed unite alla sede beneventana.\nAlcuni autori hanno attribuito alla sede bovinese vescovi del V e del VII secolo, Giovanni e Papinio, che la moderna critica storica assegna tuttavia alla diocesi di Vibona in Calabria. Il primo vescovo storicamente attribuibile a Bovino \u00e8 Giovanni, menzionato in un diploma dell'arcivescovo Landolfo del 971. In quest'epoca la regione era stata riconquistata dai bizantini, che avevano provveduto a restaurare la diocesi di Bovino, che da questo momento \u00e8 assegnata come suffraganea alla provincia ecclesiastica dell'arcidiocesi di Benevento.\nFin dall'XI secolo \u00e8 documentata l'esistenza del priorato benedettino di San Pietro di Olivola, nel territorio di Sant'Agata di Puglia, dipendente dall'abbazia di Cava dei Tirreni, di cui oggi restano solo ruderi.\nSul finire del XII secolo il vescovo Roberto I fece costruire la chiesa in onore di san Marco, vescovo di Eca, patrono della citt\u00e0; durante l'episcopato di Pietro I fu eretta la cattedrale di Bovino, consacrata nel 1231, la quale inglob\u00f2 la chiesa di san Marco, nota oggi con il nome popolare di \"cappellone di San Marco\".\nNel Cinquecento il vescovo Ferdinando D'Anna (1541-1565) fece ristrutturare la cattedrale, e in qualit\u00e0 di teologo di papa Pio IV, partecip\u00f2 al concilio di Trento, dove si segnal\u00f2 per il contributo dato nella codificazione dei decreti conciliari. Il successore, Giovanni Domenico D'Anna (1565-1578), fratello di Ferdinando, rimase a lungo lontano dalla diocesi per gravi accuse di simonia, che lo porteranno anche ad una condanna che dovette scontare nelle carceri di Castel Sant'Angelo a Roma.\nSolo con Angelo Giustiniani (1578-1600) si avvi\u00f2 il processo di riforma della diocesi e di applicazione dei decreti tridentini; si devono al Giustiniani infatti le prime visite delle parrocchie e la celebrazione dei sinodi diocesani. Il successore Paolo Tolosa (1601-1615), pur rimanendo assente dalla diocesi perch\u00e9 nominato nunzio apostolico presso Carlo Emanuele I di Savoia, continu\u00f2 l'opera riformatrice del Giustiniani; durante il suo episcopato infatti venne fondato a Bovino il collegio dei Gesuiti, il vecchio ospedale fu affidato in gestione ai Fatebenefratelli, e fu dato avvio ad un primo tentativo di istituire il seminario diocesano, che tuttavia non ebbe fortuna per la mancanza dei fondi necessari per il suo mantenimento. Quello del seminario rimarr\u00e0 uno dei problemi pi\u00f9 urgenti per la diocesi bovinese, ma a lungo rimandato.\nNel 1685 divenne vescovo Angelo Cerasi, che govern\u00f2 la diocesi per ben quarantatr\u00e9 anni fino al 1728; fece innumerevoli visite pastorali e istitu\u00ec l'archivio diocesano. Si deve a questo vescovo la redazione, nel 1694, di una platea, dove vennero elencati tutti i beni della mensa vescovile con le relative rendite.\nIl Settecento \u00e8 segnato dall'episcopato del francescano Antonio Lucci (1729-1752), beatificato da papa Giovanni Paolo II nel 1989. Un altro processo di beatificazione venne aperto, dopo la sua morte, per il vescovo cappuccino Nicola Molinari (1783-1792).\nNel 1860 il vescovo Giovanni Montuoro, accusato di aver sobillato una rivolta popolare, fu costretto a fuggire e a rifugiarsi a Roma fino alla sua morte (1862). In seguito la diocesi rimase vacante fino al 1871.\nNel dicembre 1974 Giuseppe Lenotti, gi\u00e0 vescovo di Foggia, venne nominato anche vescovo di Bovino, unendo cos\u00ec le due diocesi \"in persona episcopi\", status mantenuto anche con il successivo vescovo Salvatore De Giorgi.\nIl 15 novembre 1977 in forza del decreto \"Quo aptius\" della Congregazione per i vescovi Bovino cedette il comune di Montaguto alla diocesi di Ariano Irpino, dalla quale acquis\u00ec in cambio quello di Monteleone di Puglia. In seguito a queste modifiche, il territorio della diocesi di Bovino, alla vigilia della \"piena unione\" con Foggia, comprendeva: Bovino, Accadia, Castelluccio dei Sauri, Deliceto, Monteleone di Puglia, Panni e Sant'Agata di Puglia.\nFoggia.\nIn origine Foggia era compresa nella diocesi di Troia: distrutta dal terremoto del 1731, la citt\u00e0 fu ricostruita e conobbe un notevole sviluppo economico e demografico, tanto che nel 1806 Giuseppe Bonaparte ne fece il capoluogo della Capitanata.\nIl 23 settembre 1806 papa Pio VII eresse la chiesa dell'Assunta in Foggia (dove si conservava l'immagine dell'Iconavetere) in basilica minore e il 2 dicembre 1808 concesse ai canonici che la officiavano il privilegio di indossare l'abito prelatizio.\nA istanza della cittadinanza foggiana, sostenuta dal vescovo di Troia Antonio Monforte e dal re Ferdinando II, il 25 giugno 1855 papa Pio IX, con la bolla \"Ex hoc Summi Pontificis\", eresse Foggia in diocesi immediatamente soggetta alla Santa Sede: la giurisdizione del vescovo si estendeva sul territorio della citt\u00e0 di Foggia e su quello dell'ex abbazia \"nullius\" di San Marco in Lamis, al tempo soggetta all'arcidiocesi di Manfredonia.\n\u00abAl tempo della sua istituzione la diocesi contava circa abitanti con 8 parrocchie, di cui 5 a Foggia (cattedrale, San Francesco Saverio, San Tommaso, San Michele Arcangelo, San Giovanni Battista) e 3 a San Marco in Lamis (collegiata, Sant'Antonio Abate, San Bernardino).\u00bb Il primo vescovo foggiano \u00e8 stato Bernardino Maria Frascolla (1856-1869); venne accusato di essere la causa \"del disordine e dell'anarchia\" che regnava nella citt\u00e0 nel periodo post-unitario, e per questo motivo condannato all'esilio a Como; da questa accusa fu prosciolto nel 1866.\nLa prima met\u00e0 del Novecento \u00e8 segnata dall'episcopato di Fortunato Maria Farina (1924-1954), di cui \u00e8 in corso la causa di beatificazione: \u00abuomo di vita santa, cur\u00f2 la formazione del clero e dei seminaristi, affront\u00f2 con coraggio i problemi derivanti dalla crescente espansione della citt\u00e0 e dalla nuova situazione politica e sociale\u00bb.\nDal 1924 al 1955, con i vescovi Farina e Amici, la sede foggiana fu unita \"in persona episcopi\" con la diocesi di Troia. Il 29 settembre 1933 entr\u00f2 a far parte della regione ecclesiastica beneventana in forza del decreto \"Iam pridem\" della Congregazione Concistoriale.\nIl 30 aprile 1979 papa Giovanni Paolo II con la bolla \"Sacrorum Antistites\", in attuazione delle norme stabilite dal Concilio Vaticano II in materia di circoscrizioni ecclesiastiche, elev\u00f2 Foggia al rango di arcidiocesi metropolitana e riun\u00ec nella sua nuova provincia ecclesiastica tutte le diocesi della Capitanata.\nFoggia-Bovino.\nIl 14 dicembre 1974 Giuseppe Lenotti, gi\u00e0 vescovo di Foggia, fu nominato anche vescovo di Bovino e di Troia, unendo cos\u00ec \"in persona episcopi\" le tre sedi.\nIl 30 settembre 1986, con il decreto \"Instantibus votis\" della Congregazione per i vescovi, le due diocesi di Foggia e di Bovino sono state unite \"plena unione\" e la nuova circoscrizione ecclesiastica ha assunto il nome attuale. Contestualmente ha avuto termine l'unione \"in persona episcopi\" con la diocesi di Troia.\nNel maggio 1987 l'arcidiocesi ha ricevuto la visita pastorale di papa Giovanni Paolo II.\nNel 1994 la parte del comune di San Marco in Lamis che appartiene alla diocesi di San Severo, e comprensiva del santuario di Santa Maria di Stignano, viene annessa all'arcidiocesi.\nNel 1999 l'arcivescovo Giuseppe Casale istituisce il museo diocesano di Bovino per promuovere l'interesse per l'arte e impedire la dilapidazione del cospicuo patrimonio cultuale dell'antica diocesi di Bovino. Il santuario di San Matteo Apostolo a San Marco in Lamis ospita il museo di storia, liturgia e arte, istituito nel 1979, e la ricca biblioteca dell'antico monastero.\nCronotassi dei vescovi.\nSi omettono i periodi di sede vacante non superiori ai 2 anni o non storicamente accertati.\nStatistiche.\nL'arcidiocesi nel 2019 su una popolazione di 210.895 persone contava 210.700 battezzati, corrispondenti al 99,9% del totale."}
{"id": "501299", "revid": "110157", "url": "https://it.wikipedia.org/wiki?curid=501299", "title": "Arcidiocesi di Fort-de-France", "text": "Larcidiocesi di Fort-de-France (in latino: \"Archidioecesis Arcis Gallicae\") \u00e8 una sede metropolitana della Chiesa cattolica in Francia. Nel 2019 contava 344.196 battezzati su 395.628 abitanti. \u00c8 retta dall'arcivescovo David Macaire, O.P.\nTerritorio.\nL'arcidiocesi comprende l'isola di Martinica.\nSede arcivescovile \u00e8 la citt\u00e0 di Fort-de-France, dove si trova la cattedrale di San Luigi. A Saint-Pierre si trova la concattedrale di Nostra Signora dell'Assunzione.\nIl territorio \u00e8 suddiviso in 47 parrocchie.\nStoria.\nI gesuiti stabilirono la prima missione per l'evangelizzazione della Martinica nel 1640, guidata dai padri Bouton e Hempteau.\nLa prefettura apostolica delle Isole e di Terraferma fu eretta nel 1643. Essa comprendeva tutti i territori francesi delle Antille e la Guyana francese.\nNel 1654 i padri Ceubergeon e Gueimu furono trucidati dalla popolazione locale in rivolta.\nNel dicembre del 1731 cedette una porzione di territorio a vantaggio dell'erezione della prefettura apostolica della Guyana francese (oggi diocesi di Caienna).\nIl 27 settembre 1850, in forza della bolla \"Cum omnia\" di papa Pio IX, la prefettura apostolica fu elevata a diocesi, suffraganea dell'arcidiocesi di Bordeaux e assunse il nome di diocesi di Martinica. Contestualmente cedette una porzione di territorio a vantaggio dell'erezione della diocesi di Guadalupa e Basse-Terre (oggi diocesi di Basse-Terre).\nDallo stesso anno la sede vescovile fu traslata a Saint-Pierre, ma dopo la catastrofica eruzione vulcanica del 1902 ritorn\u00f2 a Fort-de-France. Fin dall'erezione la diocesi ha unito il titolo di Saint-Pierre (\"Sancti Petri\").\nIl 26 settembre 1967 la diocesi \u00e8 stata ulteriormente elevata al rango di arcidiocesi metropolitana con la bolla \"Quod Christus\" di papa Paolo VI.\nCronotassi dei vescovi.\nSi omettono i periodi di sede vacante non superiori ai 2 anni o non storicamente accertati.\nStatistiche.\nL'arcidiocesi nel 2019 su una popolazione di 395.628 persone contava 344.196 battezzati, corrispondenti all'87,0% del totale."}
{"id": "501300", "revid": "92723", "url": "https://it.wikipedia.org/wiki?curid=501300", "title": "Diocesi di Foz do Igua\u00e7u", "text": "La diocesi di Foz do Igua\u00e7u (in latino: \"Dioecesis Iguassuensis\") \u00e8 una sede della Chiesa cattolica in Brasile suffraganea dell'arcidiocesi di Cascavel, appartenente alla regione ecclesiastica Sul 2. Nel 2019 contava 433.200 battezzati su 545.875 abitanti. \u00c8 retta dal vescovo S\u00e9rgio de Deus Borges.\nTerritorio.\nLa diocesi comprende 14 comuni nella parte occidentale dello stato brasiliano del Paran\u00e1: Foz do Igua\u00e7u, Santa Terezinha de Itaipu, S\u00e3o Miguel do Igua\u00e7u, Serran\u00f3polis do Igua\u00e7u, Matel\u00e2ndia, Medianeira, Ramil\u00e2ndia, C\u00e9u Azul, Vera Cruz do Oeste, Diamante D'Oeste, S\u00e3o Jos\u00e9 das Palmeiras, Itaipul\u00e2ndia, Missal e Santa Helena.\nSede vescovile \u00e8 la citt\u00e0 di Foz do Igua\u00e7u, dove si trovano la cattedrale di Nostra Signora di Guadalupe e l'ex cattedrale di San Giovanni Battista.\nIl territorio si estende su una superficie di 6.822\u00a0km\u00b2 ed \u00e8 suddiviso in 27 parrocchie.\nStoria.\nLa prelatura territoriale di Foz do Igua\u00e7u fu eretta il 10 maggio 1926 con la bolla \"Quum in dies numerus\" di papa Pio XI, ricavandone il territorio dalla diocesi di Curitiba, che contestualmente fu elevata al rango di arcidiocesi metropolitana. La prelatura territoriale era suffraganea della stessa arcidiocesi di Curitiba; venne eretta a cattedrale prelatizia la chiesa di San Giovanni Battista.\nIl 20 giugno 1959 la prelatura territoriale fu soppressa e il suo territorio fu diviso tra due diocesi di nuova erezione, Campo Mour\u00e3o e Toledo.\nLa presente diocesi di Foz do Igua\u00e7u \u00e8 stata eretta il 5 maggio 1978 con la bolla \"De christiani populi\" di papa Paolo VI, ricavandone il territorio dalla diocesi di Toledo.\nNel 1983 fu aperto il seminario diocesano.\nOriginariamente suffraganea dell'arcidiocesi di Curitiba, il 16 ottobre 1979 \u00e8 entrata a far parte della provincia ecclesiastica dell'arcidiocesi di Cascavel.\nNel 2005 ebbero inizio i lavori di costruzione della nuova cattedrale, dedicata a Nostra Signora di Guadalupe.\nCronotassi dei vescovi.\nSi omettono i periodi di sede vacante non superiori ai 2 anni o non storicamente accertati.\nStatistiche.\nLa diocesi nel 2019 su una popolazione di 545.875 persone contava 433.200 battezzati, corrispondenti al 79,4% del totale."}
{"id": "501301", "revid": "92723", "url": "https://it.wikipedia.org/wiki?curid=501301", "title": "Diocesi di Fort-Libert\u00e9", "text": "La diocesi di Fort-Libert\u00e9 (in latino: \"Dioecesis Castelli Libertatis\") \u00e8 una sede della Chiesa cattolica ad Haiti suffraganea dell'arcidiocesi di Cap-Ha\u00eftien. Nel 2019 contava 311.180 battezzati su 512.225 abitanti. \u00c8 retta dal vescovo Quesnel Alphonse, S.M.M.\nTerritorio.\nLa diocesi comprende il dipartimento del Nordest nella repubblica di Haiti.\nSede vescovile \u00e8 la citt\u00e0 di Fort-Libert\u00e9, dove si trova la cattedrale di San Giuseppe.\nIl territorio \u00e8 suddiviso in 30 parrocchie.\nStoria.\nLa diocesi \u00e8 stata eretta il 31 gennaio 1991 con la bolla \"Quandoquidem ubique\" di papa Giovanni Paolo II, ricavandone il territorio dall'arcidiocesi di Cap-Ha\u00eftien e dalla diocesi di Hinche.\nCronotassi dei vescovi.\nSi omettono i periodi di sede vacante non superiori ai 2 anni o non storicamente accertati.\nStatistiche.\nLa diocesi nel 2019 su una popolazione di 512.225 persone contava 311.180 battezzati, corrispondenti al 60,8% del totale."}
{"id": "501302", "revid": "110157", "url": "https://it.wikipedia.org/wiki?curid=501302", "title": "Diocesi di Fontib\u00f3n", "text": "La diocesi di Fontib\u00f3n (in latino: \"Dioecesis Fontibonensis\") \u00e8 una sede della Chiesa cattolica in Colombia suffraganea dell'arcidiocesi di Bogot\u00e0. Nel 2019 contava 1.390.100 battezzati su 1.746.000 abitanti. \u00c8 retta dal vescovo Juan Vicente C\u00f3rdoba Villota, S.I.\nTerritorio.\nLa diocesi comprende le localit\u00e0 di Fontib\u00f3n e Kennedy nel distretto federale di Bogot\u00e0, capitale della Colombia.\nSede vescovile \u00e8 la localit\u00e0 di Fontib\u00f3n, dove si trova la cattedrale di San Giacomo apostolo.\nIl territorio si estende su una superficie di 80\u00a0km\u00b2 ed \u00e8 suddiviso in 64 parrocchie, suddivise in 9 arcipresbiterati.\nStoria.\nLa diocesi \u00e8 stata eretta il 6 agosto 2003 con la bolla \"Suam eminet\" di papa Giovanni Paolo II, ricavandone il territorio dall'arcidiocesi di Bogot\u00e0.\nCronotassi dei vescovi.\nSi omettono i periodi di sede vacante non superiori ai 2 anni o non storicamente accertati.\nStatistiche.\nLa diocesi nel 2019 su una popolazione di 1.746.000 persone contava 1.390.100 battezzati, corrispondenti al 79,6% del totale."}
{"id": "501304", "revid": "92723", "url": "https://it.wikipedia.org/wiki?curid=501304", "title": "Diocesi di Fort Portal", "text": "La diocesi di Fort Portal (in latino: \"Dioecesis Arcis Portal\") \u00e8 una sede della Chiesa cattolica in Uganda suffraganea dell'arcidiocesi di Mbarara. Nel 2019 contava 1.103.892 battezzati su 2.794.665 abitanti. \u00c8 retta dal vescovo Robert Muhiirwa.\nTerritorio.\nLa diocesi comprende i distretti di Bundibugyo, Kyenjojo, Kabarole e Kamwenge nella regione Occidentale dell'Uganda.\nSede vescovile \u00e8 la citt\u00e0 di Fort Portal, dove si trova la cattedrale di Nostra Signora delle Nevi.\nIl territorio \u00e8 suddiviso in 28 parrocchie.\nStoria.\nLa diocesi \u00e8 stata eretta il 21 febbraio 1961 con la bolla \"Cum sit omnis\" di papa Giovanni XXIII, ricavandone il territorio dalla diocesi di Mbarara (oggi arcidiocesi).\nIl 9 agosto 1965 e il 6 marzo 1989 ha ceduto porzioni del suo territorio a vantaggio dell'erezione rispettivamente delle diocesi di Hoima e di Kasese.\nOriginariamente suffraganea dell'arcidiocesi di Rubaga (oggi arcidiocesi di Kampala), il 2 gennaio 1999 \u00e8 entrata a far parte della provincia ecclesiastica dell'arcidiocesi di Mbarara.\nCronotassi dei vescovi.\nSi omettono i periodi di sede vacante non superiori ai 2 anni o non storicamente accertati.\nStatistiche.\nLa diocesi nel 2019 su una popolazione di 2.794.665 persone contava 1.103.892 battezzati, corrispondenti al 39,5% del totale."}
{"id": "501305", "revid": "1123126", "url": "https://it.wikipedia.org/wiki?curid=501305", "title": "Vicariato apostolico di Caron\u00ed", "text": "Il vicariato apostolico di Caron\u00ed (in latino: \"Vicariatus Apostolicus Caronensis\") \u00e8 una sede della Chiesa cattolica in Venezuela immediatamente soggetta alla Santa Sede. Nel 2017 contava 59.375 battezzati su 93.685 abitanti. \u00c8 retto dal vescovo Gonzalo Alfredo Ontiveros Vivas.\nTerritorio.\nIl vicariato apostolico comprende lo stato venezuelano di Bol\u00edvar.\nSede del vicariato \u00e8 la citt\u00e0 di Santa Elena de Uair\u00e9n, dove si trova la cattedrale di Sant'Elena.\nIl territorio \u00e8 suddiviso in 6 parrocchie.\nStoria.\nIl vicariato apostolico \u00e8 stato eretto il 4 marzo 1922 con la bolla \"Quoties Romani\" di papa Pio XI, ricavandone il territorio dalla diocesi di Santo Tom\u00e1s de Guayana (oggi arcidiocesi di Ciudad Bol\u00edvar).\nIl 30 luglio 1954 ha ceduto una porzione del suo territorio a vantaggio dell'erezione del vicariato apostolico di Tucupita.\nNel 2020 la cura pastorale del vicariato apostolico \u00e8 passata dall'ordine dei frati minori cappuccini, cui era inizialmente affidata, alla diocesi di San Crist\u00f3bal de Venezuela.\nCronotassi dei vescovi.\nSi omettono i periodi di sede vacante non superiori ai 2 anni o non storicamente accertati.\nStatistiche.\nIl vicariato apostolico nel 2017 su una popolazione di 93.685 persone contava 59.375 battezzati, corrispondenti al 63,4% del totale."}
{"id": "501306", "revid": "92723", "url": "https://it.wikipedia.org/wiki?curid=501306", "title": "Diocesi di Formosa (Brasile)", "text": "La diocesi di Formosa (in latino: \"Dioecesis Formosensis\") \u00e8 una sede della Chiesa cattolica in Brasile suffraganea dell'arcidiocesi di Brasilia appartenente alla regione ecclesiastica Centro-Oeste. Nel 2019 contava 287.185 battezzati su 382.900 abitanti. \u00c8 retta dal vescovo Adair Jos\u00e9 Guimar\u00e3es.\nTerritorio.\nLa diocesi comprende 22 comuni nel nord-est dello stato brasiliano di Goi\u00e1s: \u00c1gua Fria de Goi\u00e1s, Alto Para\u00edso de Goi\u00e1s, Alvorada do Norte, Buritin\u00f3polis, Cabeceiras, Cavalcante, Colinas do Sul, Damian\u00f3polis, Divin\u00f3polis de Goi\u00e1s, Flores de Goi\u00e1s, Formosa, Guarani de Goi\u00e1s, Iaciara, Mamba\u00ed, Nova Roma, Planaltina, Posse, S\u00e3o Domingos, S\u00e3o Jo\u00e3o d'Alian\u00e7a, Simol\u00e2ndia, S\u00edtio d'Abadia e Vila Boa.\nSede vescovile \u00e8 la citt\u00e0 di Formosa, dove si trova la cattedrale dell'Immacolata Concezione (\"Nossa Senhora da Imaculada Concei\u00e7\u00e3o\").\nIl territorio si estende su una superficie di 47.604\u00a0km\u00b2 ed \u00e8 suddiviso in 34 parrocchie, raggruppate in 4 settori pastorali.\nStoria.\nLa prelatura territoriale di Formosa fu eretta il 26 marzo 1956 con la bolla \"Ad facilius et fructuosius\" di papa Pio XII, ricavandone il territorio dall'arcidiocesi di Goi\u00e1s, che contestualmente divenne diocesi, e dalla prelatura territoriale di S\u00e3o Jos\u00e9 do Alto Tocantins, che contestualmente fu soppressa.\nOriginariamente suffraganea dell'arcidiocesi di Goi\u00e2nia, l'11 ottobre 1966 \u00e8 entrata a far parte della provincia ecclesiastica dell'arcidiocesi di Brasilia.\nIl 16 ottobre 1979 la prelatura territoriale \u00e8 stata elevata al rango di diocesi con la bolla \"Cum Praelaturae\" di papa Giovanni Paolo II.\nNel marzo 2018 il vescovo Jos\u00e9 Ronaldo Ribeiro, il vicario generale e altri quattro sacerdoti sono stati arrestati con l'accusa di associazione per delinquere.\nCronotassi dei vescovi.\nSi omettono i periodi di sede vacante non superiori ai 2 anni o non storicamente accertati.\nStatistiche.\nLa diocesi nel 2019 su una popolazione di 382.900 persone contava 287.185 battezzati, corrispondenti al 75,0% del totale."}
{"id": "501307", "revid": "92723", "url": "https://it.wikipedia.org/wiki?curid=501307", "title": "Diocesi di Fort Worth", "text": "La diocesi di Fort Worth (in latino: \"Dioecesis Arcis Vorthensis\") \u00e8 una sede della Chiesa cattolica negli Stati Uniti d'America suffraganea dell'arcidiocesi di San Antonio appartenente alla regione ecclesiastica X (AR, OK, TX). Nel 2019 contava 917.200 battezzati su 3.600.640 abitanti. \u00c8 retta dal vescovo Michael Fors Olson.\nTerritorio.\nLa diocesi comprende 28 contee del Texas centro-settentrionale, negli Stati Uniti d'America: Archer, Baylor, Bosque, Clay, Comanche, Cooke, Denton, Eastland, Erath, Foard, Hardeman, Hill, Hood, Jack, Johnson, Knox, Montague, Palo Pinto, Parker, Shackelford, Somervell, Stephens, Tarrant, Throckmorton, Wichita, Wilbarger, Wise e Young.\nSede vescovile \u00e8 la citt\u00e0 di Fort Worth, dove si trova la cattedrale di San Patrizio (\"Saint Patrick Cathedral\").\nIl territorio si estende su 62.001\u00a0km\u00b2 ed \u00e8 suddiviso in 91 parrocchie.\nStoria.\nIl primo sacerdote a visitare regolarmente Fort Worth fu Vincent Perrier, che, a partire dal 1870, veniva inviato due volte all'anno dal vescovo di Galveston Claude-Marie Dubuis ad animare la piccola comunit\u00e0 cattolica della citt\u00e0. La prima chiesa cattolica fu quella di San Stanislao, cui segu\u00ec quella dedicata a San Patrizio, consacrata nel 1892, che diverr\u00e0 in seguito la cattedrale diocesana.\nNel 1879 il parroco di San Stanislao Thomas Loughrey apr\u00ec la prima scuola cattolica in Fort Worth; e nel 1885 fu aperto il primo ospedale, divenuto poi il St. Joseph Hospital.\nQuando nel 1953 la diocesi di Dallas, eretta nel 1890, assunse il nuovo nome di Dallas-Fort Worth, nel territorio di Fort Worth esistevano sette parrocchie: Fort Worth, Cleburne, Gainesville, Henrietta, Hillsboro, Muenster e Weatherford. In quest'epoca la chiesa di San Patrizio fu eretta a concattedrale.\nIl 9 agosto 1969 la diocesi di Dallas-Fort Worth fu divisa con la bolla \"Quoniam homines\" di papa Paolo VI: nacquero cos\u00ec due diocesi distinte, la presente circoscrizione e la diocesi di Dallas.\nProcedimenti giudiziari.\nLa diocesi nel 2009 ha pagato 775.000 dollari per chiudere un processo in cui era stata coinvolta a seguito delle denunce di cinque vittime di James Reilly, un sacerdote della diocesi morto nel 1999.\nNel 2010 la diocesi ha chiuso due processi con accordi extra-giudiziali, uno con un ex-chierichetto molestato dal sacerdote Rudolf Renter\u00eda, e uno con due donne violentate dal sacerdote Vincent Bassie Inametti.\nLa diocesi \u00e8 stata coinvolta come co-imputata nel processo intentato contro il sacerdote Joseph Ngoc Tu Nguyen da parte di alcune donne abusate dal prete della diocesi quando erano adolescenti; nell'ottobre 2011 ha concluso un accordo con 6 vittime per una somma non rivelata.\nCronotassi dei vescovi.\nSi omettono i periodi di sede vacante non superiori ai 2 anni o non storicamente accertati.\nStatistiche.\nLa diocesi nel 2019 su una popolazione di 3.600.640 persone contava 917.200 battezzati, corrispondenti al 25,5% del totale."}
{"id": "501309", "revid": "322321", "url": "https://it.wikipedia.org/wiki?curid=501309", "title": "Arcidiocesi di Fortaleza", "text": "Larcidiocesi di Fortaleza (in latino: \"Archidioecesis Fortalexiensis\") \u00e8 una sede metropolitana della Chiesa cattolica in Brasile appartenente alla regione ecclesiastica Nordeste 1. Nel 2019 contava 2.764.754 battezzati su 3.975.543 abitanti. \u00c8 retta dall'arcivescovo Jos\u00e9 Ant\u00f4nio Aparecido Tosi Marques.\nTerritorio.\nL'arcidiocesi comprende 31 comuni nella parte centro-settentrionale dello stato brasiliano del Cear\u00e1: Fortaleza, Acarape, Aquiraz, Aracoiaba, Aratuba, Barreira, Baturit\u00e9, Beberibe, Canind\u00e9, Caridade, Cascavel, Caucaia, Chorozinho, Eus\u00e9bio, Guai\u00faba, Guaramiranga, Horizonte, Itaitinga, Maracana\u00fa, Maranguape, Morada Nova, Mulungu, Ocara, Pacajus, Pacatuba, Pacoti, Palm\u00e1cia, Paramoti, Pindoretama, Reden\u00e7\u00e3o, S\u00e3o Gon\u00e7alo do Amarante.\nSede arcivescovile \u00e8 la citt\u00e0 di Fortaleza, dove si trova la cattedrale di San Giuseppe. A Canind\u00e9 sorge la basilica minore di San Francesco (\"S\u00e3o Francisco das Chagas\").\nIl territorio si estende su 15.571\u00a0km\u00b2 ed \u00e8 suddiviso in 137 parrocchie, raggruppate in 9 regioni pastorali: Bom Jesus dos Aflitos, Nossa Senhora da Assun\u00e7\u00e3o, Nossa Senhora da Concei\u00e7\u00e3o, Nossa Senhora dos Prazeres, Praia - S\u00e3o Pedro e S\u00e3o Paulo, Sagrada Fam\u00edlia, S\u00e3o Jos\u00e9, Serra - Nossa Senhora da Palma, Sert\u00e3o - S\u00e3o Francisco das Chagas.\nProvincia ecclesiastica.\nLa provincia ecclesiastica di Fortaleza, istituita nel 1915, comprende tutte le diocesi dello stato del Cear\u00e1, e cio\u00e8:\nStoria.\nLa diocesi di Fortaleza fu eretta il 6 giugno 1854 con la bolla \"Pro animarum salute\" di papa Pio IX, ricavandone il territorio dalla diocesi di Olinda (oggi arcidiocesi di Olinda e Recife). Le difficolt\u00e0 diplomatiche tra la Santa Sede e il governo brasiliano ritardarono di 6 anni la nomina del primo vescovo.\nOriginariamente suffraganea dell'arcidiocesi di San Salvador di Bahia, il 5 dicembre 1910 entr\u00f2 a far parte della provincia ecclesiastica dell'arcidiocesi di Olinda.\nIl 20 ottobre 1914 cedette una porzione del suo territorio a vantaggio dell'erezione della diocesi di Crato.\nIl 10 novembre 1915 ha ceduto un'altra porzione di territorio a vantaggio dell'erezione della diocesi di Sobral e contestualmente \u00e8 stata elevata al rango di arcidiocesi metropolitana con la bolla \"Catholicae religionis bonum\" di papa Benedetto XV.\nSuccessivamente ha ceduto a pi\u00f9 riprese porzioni del suo territorio a vantaggio dell'erezione di nuove diocesi e precisamente: la diocesi di Limoeiro do Norte il 7 maggio 1938; la diocesi di Iguatu il 28 gennaio 1961; le diocesi di Itapipoca e di Quixad\u00e1 il 13 novembre 1971.\nCronotassi dei vescovi.\nSi omettono i periodi di sede vacante non superiori ai 2 anni o non storicamente accertati.\nStatistiche.\nL'arcidiocesi nel 2019 su una popolazione di 3.975.543 persone contava 2.764.754 battezzati, corrispondenti al 69,5% del totale."}
{"id": "501310", "revid": "92723", "url": "https://it.wikipedia.org/wiki?curid=501310", "title": "Diocesi di Fossano", "text": "La diocesi di Fossano (in latino: \"Dioecesis Fossanensis\") \u00e8 una sede della Chiesa cattolica in Italia suffraganea dell'arcidiocesi di Torino appartenente alla regione ecclesiastica Piemonte. Nel 2019 contava 38.000 battezzati su 41.500 abitanti. \u00c8 retta dal vescovo Piero Delbosco.\nTerritorio.\nLa diocesi comprende i comuni di Fossano, Genola, Cervere, Salmour, Centallo, Villafalletto, Vottignasco e le frazioni Tetti Roccia e Levaldigi del comune di Savigliano. Confina a nord con l'arcidiocesi di Torino, ad est con le diocesi di Alba e di Mondov\u00ec, a sud con la diocesi di Cuneo e ad ovest con quella di Saluzzo.\nSede vescovile \u00e8 la citt\u00e0 di Fossano, dove si trova la cattedrale di San Giovenale.\nZone pastorali e parrocchie.\nIl territorio si estende su 275\u00a0km\u00b2 ed \u00e8 suddiviso in 33 parrocchie, raggruppate in 3 zone pastorali:\nIstituti religiosi.\nNel 2018 la diocesi ospita le seguenti comunit\u00e0 religiose:\nStoria.\nLa diocesi fu eretta il 15 aprile 1592 con la bolla \"Cum Principatus Pedemontium\" di papa Clemente VIII, su istanza del duca di Savoia Carlo Emanuele I; lo stesso giorno il papa indirizz\u00f2 ai fedeli e al popolo di Fossano la lettera \"Hodie ex certis\" con la quale annunciava l'erezione della nuova diocesi, il cui territorio venne costituito da quindici localit\u00e0 sottratte all'arcidiocesi di Torino e da quattro localit\u00e0 della diocesi di Asti. La collegiata di Santa Maria, risalente al XIII secolo, divenne la cattedrale della nuova diocesi, che fu resa suffraganea dell'arcidiocesi di Torino.\nFu chiamato a reggere la nuova diocesi Camillo Daddeo, vescovo di Brugnato, il quale, appena giunto a Fossano, comp\u00ec una visita pastorale della diocesi, al termine della quale, nel 1595, indisse il primo sinodo diocesano per la realizzazione dei decreti di riforma del concilio di Trento.\nIl seminario vescovile fu fondato dal vescovo Tommaso Piolatto nel 1608, ma spesso, nel corso del Seicento, dovette chiudere i battenti a causa dell'insufficienza dei mezzi necessari al suo funzionamento. In questi casi, i seminaristi frequentavano i corsi nel collegio aperto dai padri Somaschi a Fossano durante l'episcopato di Federico Sandri-Trotti (1627-1646). Il seminario venne definitivamente riaperto da Maurizio Bertone (1678-1701), che pose mano anche alla costruzione del nuovo vescovado; mentre si deve a Carlo Giuseppe Morozzo, tra il 1771 e il 1777, la costruzione di un nuovo edificio per il seminario, adiacente al palazzo vescovile, e l'edificazione della nuova cattedrale, i cui lavori si iniziarono nel 1778 e si conclusero nel 1791.\nDurante il periodo napoleonico la diocesi fu soppressa il 1\u00ba giugno 1803 e il suo territorio aggregato a quello della diocesi di Mondov\u00ec. Fu poi ristabilita da papa Pio VII il 17 luglio 1817 con la bolla \"Beati Petri\"; contestualmente furono ridefiniti i confini diocesani, ridimensionati rispetto al territorio precedente, con la cessione di otto parrocchie alla nuova diocesi di Cuneo e quattro a quella di Saluzzo, e l'acquisizione del comune di Centallo dall'arcidiocesi torinese.\nIl primo vescovo della restaurata diocesi fu Luigi Fransoni, che si impegn\u00f2 in particolare per ricostruire le strutture diocesane, andate perse nel periodo francese; nominato metropolita di Torino, continu\u00f2 a governare la sede fossanese come amministratore apostolico fino al 1836. La seconda met\u00e0 dell'Ottocento, dopo un ventennale periodo di sede vacante, fu segnata dall'episcopato di Emiliano Manacorda, che govern\u00f2 la diocesi dal 1871 al 1909: \u00abvescovo intransigente, comp\u00ec una dettagliata visita pastorale, convoc\u00f2 un sinodo e ricostru\u00ec il santuario diocesano di Cussanio che fu dedicato, ricordando le apparizioni del Cinquecento, a \"Maria, Madre della Divina Provvidenza\". Fond\u00f2 il settimanale diocesano \"La Fedelt\u00e0\", edito tuttora come settimanale cattolico fossanese.\u00bb\nDal 1926 al 1934 la diocesi, pur mantenendo la propria autonomia amministrativa, fu unita \"in persona episcopi\" alla diocesi di Cuneo durante l'episcopato di Quirico Travaini. Tale tipologia di unione \u00e8 stata ripresa il 1\u00ba febbraio 1999. Con il vescovo Piero Delbosco \u00e8 iniziato l'iter giuridico che porter\u00e0 alla \"plena unione\" delle due diocesi.\nNel 2004 \u00e8 stato inaugurato, nei locali del'ex seminario fossanese, il museo diocesano d'arte sacra.\nCronotassi dei vescovi.\nSi omettono i periodi di sede vacante non superiori ai 2 anni o non storicamente accertati.\nStatistiche.\nLa diocesi nel 2019 su una popolazione di 41.500 persone contava 38.000 battezzati, corrispondenti al 91,6% del totale."}
{"id": "501311", "revid": "92723", "url": "https://it.wikipedia.org/wiki?curid=501311", "title": "Diocesi di Franceville", "text": "La diocesi di Franceville (in latino: \"Dioecesis Francopolitana in Gabone\") \u00e8 una sede della Chiesa cattolica in Gabon suffraganea dell'arcidiocesi di Libreville. Nel 2019 contava 104.000 battezzati su 359.100 abitanti.\nTerritorio.\nLa diocesi comprende le province gabonesi di Haut-Ogoou\u00e9 e Ogoou\u00e9-Lolo.\nSede vescovile \u00e8 la citt\u00e0 di Franceville, dove si trova la cattedrale di Sant'Ilario.\nIl territorio \u00e8 suddiviso in 17 parrocchie.\nStoria.\nLa diocesi \u00e8 stata eretta il 5 ottobre 1974 con la bolla \"Animarum utilitati\" di papa Paolo VI, ricavandone il territorio dalla diocesi di Mouila.\nCronotassi dei vescovi.\nSi omettono i periodi di sede vacante non superiori ai 2 anni o non storicamente accertati.\nStatistiche.\nLa diocesi nel 2019 su una popolazione di 359.100 persone contava 104.000 battezzati, corrispondenti al 29,0% del totale."}
{"id": "501312", "revid": "92723", "url": "https://it.wikipedia.org/wiki?curid=501312", "title": "Diocesi di Franca", "text": "La diocesi di Franca (in latino: \"Dioecesis Francopolitana\") \u00e8 una sede della Chiesa cattolica in Brasile suffraganea dell'arcidiocesi di Ribeir\u00e3o Preto appartenente alla regione ecclesiastica Sul 1. Nel 2019 contava 697.300 battezzati su 883.800 abitanti. \u00c8 retta dal vescovo Paulo Roberto Beloto.\nTerritorio.\nLa diocesi comprende 19 comuni nella parte nord-orientale dello stato brasiliano di San Paolo: Franca, Aramina, Buritizal, Cristais Paulista, Guar\u00e1, Igarapava, Itirapu\u00e3, Ituverava, Jeriquara, Nuporanga, Orl\u00e2ndia, Patroc\u00ednio Paulista, Pedregulho, Restinga, Ribeir\u00e3o Corrente, Rifaina, Sales Oliveira, S\u00e3o Joaquim da Barra e S\u00e3o Jos\u00e9 da Bela Vista.\nSede vescovile \u00e8 la citt\u00e0 di Franca, dove si trova la cattedrale dell'Immacolata Concezione (\"Nossa Senhora da Concei\u00e7\u00e3o\").\nIl territorio si estende su una superficie di 6.635\u00a0km\u00b2 ed \u00e8 suddiviso in 44 parrocchie, raggruppate in 5 foranie: Nossa Senhora da Concei\u00e7\u00e3o, Nossa Senhora Aparecida, Beata Rita amada de Jesu, S\u00e3o Joaquim e Santa Gianna.\nStoria.\nLa diocesi \u00e8 stata eretta il 20 febbraio 1971 con la bolla \"Quo aptius\" di papa Paolo VI, ricavandone il territorio dall'arcidiocesi di Ribeir\u00e3o Preto.\nIl 14 giugno 1977, con la lettera apostolica \"Constat christifideles\", lo stesso papa Paolo VI ha confermato la Beata Maria Vergine Immacolata patrona principale della diocesi.\nCronotassi dei vescovi.\nSi omettono i periodi di sede vacante non superiori ai 2 anni o non storicamente accertati.\nStatistiche.\nLa diocesi nel 2019 su una popolazione di 883.800 persone contava 697.300 battezzati, corrispondenti al 78,9% del totale."}
{"id": "501313", "revid": "1935652", "url": "https://it.wikipedia.org/wiki?curid=501313", "title": "Sede suburbicaria di Frascati", "text": "La sede suburbicaria di Frascati (in latino: \" Tusculana\") \u00e8 una sede della Chiesa cattolica in Italia suffraganea della diocesi di Roma appartenente alla regione ecclesiastica Lazio. Nel 2019 contava 120.850 battezzati su 164.755 abitanti. \u00c8 retta dal vescovo Raffaello Martinelli, mentre il titolo \u00e8 del cardinale Tarcisio Bertone, S.D.B.\nTerritorio.\nLa diocesi comprende i comuni di Frascati, Monte Porzio Catone, Colonna, Monte Compatri, Rocca Priora, Rocca di Papa e Grottaferrata (eccetto l'abbazia di Santa Maria), e parte della periferia sud-orientale di Roma, tra cui Morena, Vermicino e parti di Torrenova e Tor Vergata.\nSede vescovile \u00e8 la citt\u00e0 di Frascati, dove si trova la cattedrale di San Pietro apostolo, decorata del titolo di basilica minore il 1\u00ba marzo 1975 con il breve \"Venerabilis frater\" di papa Paolo VI.\nParrocchie.\nIl territorio si estende su 220\u00a0km\u00b2 ed \u00e8 suddiviso in 24 parrocchie, raggruppate in 5 zone pastorali:\nStoria.\nL'odierna diocesi di Frascati, che nelle fonti ecclesiastiche \u00e8 sempre chiamata con il titolo \"Tusculanesis\", trae origine dall'antica diocesi di Labico, che fu la primitiva sede dei vescovi tuscolani. Questa \u00e8 la conclusione degli studi di Louis Duchesne alla fine dell'Ottocento, condivisa da altri autori tra cui Francesco Lanzoni e Paul Kehr. Secondo Duchesne, la sede di Labico fu trasferita verso il X o XI secolo a \"Tusculum\", citt\u00e0 fortificata dai conti tuscolani; quando questa venne distrutta dai Romani nel 1191, la sede vescovile fu traslata a Frascati.\nLa tradizione e gli studi eruditi del passato hanno ipotizzato l'esistenza di due sedi distinte, Labico e Tuscolo, ognuna con una propria serie di vescovi; in realt\u00e0, secondo Duchesne, Tuscolo non ebbe mai vescovi distinti da quelli di Labico; i vescovi attribuiti a Tuscolo nel corso del primo millennio o non hanno fondamenti storici, o erano vescovi della stessa Labico, oppure erano vescovi di sedi episcopali che, per una certa omonimia o per un'errata trasmissione testuale, sono stati identificati come vescovi tuscolani.\nData la sua vicinanza a Roma, l'agro tuscolano, di cui faceva parte anche \"Labicum\", attraversato dalle vie Labicana e Latina, dovette ricevere la fede cristiana molto presto, forse gi\u00e0 in epoca apostolica. \u00abI due grandi cimiteri catacombali di san Zotico al X miglio della Labicana e quello di santa Faustina al X miglio della Latina sono le prime documentazioni di quanto gi\u00e0 nel IV secolo la nuova religione avesse trovato adepti. Da queste catacombe siamo a conoscenza dell'organizzazione della Chiesa tuscolana, imporporata sotto il governo dell'imperatore Diocleziano (284-305) dai santi martiri Zotico, Giacinto, Castulo, Ireneo, Amanzio e Faustina, con i suoi preti, diaconi esorcisti e lettori.\u00bb\nQuando i vescovi di Labico si trasferirono a Tusculum, continuarono per un certo periodo a mantenere il nome di \"vescovi di Labico\", fino alla fine dell'XI secolo, quando si trovano entrambi i titoli. Giovanni III di Labico \u00e8 indicato come vescovo \"Tusculanensis\" in occasione della consacrazione della chiesa di Montecassino (1071), ma in alcune bolle pontificie come vescovo labicano; Bovo, che secondo il racconto del \"Liber pontificalis\", fu tra i consacratori di papa Pasquale II nel mese di agosto del 1099, \u00e8 qualificato dalla stessa fonte come \"vescovo labicano\"; infine Giovanni \"Marsicanus\", che \u00e8 sempre documentato dalle fonti come vescovo di Tuscolo, viene indicato ancora come vescovo labicano nel \"Liber pontificalis\". Secondo Duchesne, questa \u00e8 anche l'ultima volta che appare il titolo di \"vescovi labicani\", da questo momento definitivamente sostituito da quello di \"vescovi tuscolani\".\nQuando la citt\u00e0 di Tusculum fu distrutta dai Romani (1191), la sede tuscolana rimase per alcuni anni priva del suo vescovo fino alla nomina di Nicola \"de Romanis\", verso il dicembre del 1204. Nel 1219 papa Onorio III concesse al vescovo Nicola Chiaromonte la chiesa di Santa Maria in Monasterio come residenza romana dei vescovi tuscolani Non \u00e8 chiaro quando Frascati divenne effettivamente la sede della diocesi. Il toponimo \"Frascata\" \u00e8 menzionato per la prima volta nel \"Liber pontificalis\" nella biografia di papa Leone IV (847-855), dove si fa menzione della basilica di San Sebastiano, che corrisponde all'odierna chiesa di San Rocco. L'atto ufficiale di trasferimento della sede vescovile risale solamente al XVI secolo, con papa Paolo III, che era stato vescovo tuscolano (1519-1523), e che nel 1537 design\u00f2 Frascati come residenza vescovile e scelse come cattedrale l'antica chiesa di Santa Maria in Vivario; questa decisione fu confermata da papa Sisto V il 15 maggio 1586 con la bolla \"Dudum felicis\". Nel 1598 venne posta la prima pietra per la costruzione di una nuova cattedrale dedicata a san Pietro, aperta al culto nel 1610, ma consacrata solamente al tempo del cardinale Alderano Cybo-Malaspina (1680-1683).\nOltre 130 furono i cardinali \"vescovi tuscolani\"; di questi, 3 divennero papi mentre occupavano la sede di Frascati: Giovanni XXI nel 1276, Clemente XII nel 1730, e Pio VIII nel 1826. Fra i vescovi di Tusculum si possono ricordare: il dotto Jacques de Vitry (1228-1240), che predic\u00f2 contro gli albigesi; Pietro di Lisbona (1273-1276), primo medico di papa Gregorio IX, e poi eletto papa con il nome di Giovanni XXI; Berengario di Fr\u00e9dol (1309-1323), che collabor\u00f2 al \"Liber Sextus Decretalium\" di papa Bonifacio VIII; Baldassare Cossa (1419), gi\u00e0 antipapa Giovanni XXIII, dopo la sua sottomissione a papa Martino V; Giuliano Cesarini (1444); Basilio Bessarione (1449-1468), che scelse come patroni della diocesi i santi Filippo e Giacomo apostoli; Alessandro Farnese seniore (1519-1523) e Giovanni Pietro Carafa (1550-1553), che dopo essere stati trasferiti alle sedi suburbicarie di Palestrina e di Porto e Santa Rufina, furono eletti papi; Giovanni Antonio Serbelloni (1583-1587); Tolomeo Gallio (1591-1600), a cui si deve la celebrazione del primo sinodo diocesano in ottemperanza alle decisioni del concilio di Trento; Giulio Cesare Sacchetti (1652-1655), che istitu\u00ec il seminario diocesano; Enrico Benedetto Stuart (1761-1803), duca di York, figlio di Giacomo III, che lasci\u00f2 la sua ricca raccolta di libri alla biblioteca del seminario, e che oggi costituisce la \u00abBiblioteca diocesana Eboracense\u00bb; Bartolomeo Pacca (1818-1821); Ludovico Micara (1837-1844), originario di Frascati, che diede nuova vita al seminario vescovile; Jean-Baptiste-Fran\u00e7ois Pitra (1879-1884); Francesco Satolli (1903-1910), per molti anni primo delegato apostolico a Washington; Francesco Marchetti Selvaggiani (1936-1951), che fu per molti anni cardinale vicario di Roma.\nCon la riforma delle sedi suburbicarie voluta da papa Giovanni XXIII l'11 aprile 1962 in forza del motu proprio \"Suburbicariis sedibus\", ai cardinali di Frascati rimase solo il titolo della sede suburbicaria, mentre il governo pastorale della diocesi venne affidato ad un vescovo residenziale \"pleno iure\". Questa disposizione entr\u00f2 in vigore con la nomina, il 23 maggio 1962, di Luigi Liverzani, il primo vescovo, non cardinale, di Frascati.\nCronotassi dei vescovi.\nSi omettono i periodi di sede vacante non superiori ai 2 anni o non storicamente accertati.\nStatistiche.\nLa diocesi nel 2019 su una popolazione di 140.000 persone contava 117.685 battezzati, corrispondenti all'84,1% del totale."}
{"id": "501314", "revid": "110157", "url": "https://it.wikipedia.org/wiki?curid=501314", "title": "Arcidiocesi di Freetown", "text": "Larcidiocesi di Freetown (in latino: \"Archidioecesis Liberae Urbis\") \u00e8 una sede metropolitana della Chiesa cattolica in Sierra Leone. Nel 2019 contava 83.200 battezzati su 1.780.800 abitanti. \u00c8 retta dall'arcivescovo Charles Edward Tamba.\nTerritorio.\nL'arcidiocesi comprende l'Area Occidentale e parte della Provincia del Sud della Sierra Leone.\nSede arcivescovile \u00e8 la citt\u00e0 di Freetown, dove si trova la cattedrale del Sacro Cuore.\nIl territorio \u00e8 suddiviso in 11 parrocchie.\nStoria.\nIl vicariato apostolico della Sierra Leone fu eretto il 13 aprile 1858 con il breve \"Universi Dominici\" di papa Pio IX, ricavandone il territorio dal vicariato apostolico delle Due Guinee e del Senegambia (oggi arcidiocesi di Libreville).\nIl 18 ottobre 1897 e il 18 aprile 1903 cedette porzioni del suo territorio a vantaggio dell'erezione rispettivamente delle prefetture apostoliche della Guinea francese (oggi arcidiocesi di Conakry) e della Liberia (oggi arcidiocesi di Monrovia).\nIl 18 aprile 1950 per effetto della bolla \"Laeto accepimus\" di papa Pio XII il vicariato apostolico fu elevato a diocesi con il nome di diocesi di Freetown e Bo, immediatamente soggetta alla Santa Sede.\nIl 3 aprile 1952 cedette un'altra porzione di territorio a vantaggio dell'erezione della prefettura apostolica di Makeni (oggi diocesi).\nL'11 novembre 1970 ha ceduto ancora una porzione del suo territorio a vantaggio dell'erezione della diocesi di Kenema e contestualmente \u00e8 stata elevata al rango di arcidiocesi metropolitana con la bolla \"Quantum boni\" di papa Paolo VI.\nIl 15 gennaio 2011 l'arcidiocesi si \u00e8 divisa, dando origine alla presente arcidiocesi di Freetown e alla diocesi di Bo.\nCronotassi dei vescovi.\nSi omettono i periodi di sede vacante non superiori ai 2 anni o non storicamente accertati.\nStatistiche.\nL'arcidiocesi nel 2019 su una popolazione di 1.780.800 persone contava 83.200 battezzati, corrispondenti al 4,7% del totale."}
{"id": "501315", "revid": "267975", "url": "https://it.wikipedia.org/wiki?curid=501315", "title": "Prelatura territoriale di Caravel\u00ed", "text": "La prelatura territoriale di Caravel\u00ed (in latino: \"Praelatura Territorialis Caraveliensis\") \u00e8 una sede della Chiesa cattolica in Per\u00f9 suffraganea dell'arcidiocesi di Ayacucho. Nel 2019 contava 133.470 battezzati su 140.700 abitanti. \u00c8 retta dal vescovo Reinhold Nann.\nTerritorio.\nLa prelatura territoriale comprende la provincia di Caravel\u00ed nella regione di Arequipa e le province di Parinacochas e Paucar del Sara Sara e parte della provincia di Lucanas nella regione di Ayacucho.\nSede prelatizia \u00e8 la citt\u00e0 di Caravel\u00ed, dove si trova la cattedrale di San Pietro apostolo.\nIl territorio \u00e8 suddiviso in 22 parrocchie.\nStoria.\nLa prelatura territoriale \u00e8 stata eretta il 21 novembre 1957 con la bolla \"Quasi mater dulcissima\" di papa Pio XII, ricavandone il territorio dall'arcidiocesi di arcidiocesi di Arequipa e dalla diocesi di Ayacucho (oggi arcidiocesi). Originariamente era suffraganea dell'arcidiocesi di Arequipa.\nPoich\u00e9 dopo l'erezione la prelatura soffriva per la scarsit\u00e0 dei sacerdoti, nel 1961 il vescovo Kaiser Depel vi fond\u00f2 le Missionarie di Ges\u00f9 Verbo e Vittima, che si dedicano all'azione pastorale nelle zone ove mancano sacerdoti stabili.\nIl 5 giugno 1962 ha ceduto una porzione del suo territorio a vantaggio dell'erezione della prelatura territoriale di Chuquibamba.\nIl 30 giugno 1966 \u00e8 entrata a far parte della provincia ecclesiastica di Ayacucho.\nCronotassi dei vescovi.\nSi omettono i periodi di sede vacante non superiori ai 2 anni o non storicamente accertati.\nStatistiche.\nLa prelatura territoriale nel 2019 su una popolazione di 140.700 persone contava 133.470 battezzati, corrispondenti al 94,9% del totale."}
{"id": "501317", "revid": "14002", "url": "https://it.wikipedia.org/wiki?curid=501317", "title": "Arcidiocesi di Freiburg im Breisgau", "text": ""}
{"id": "501318", "revid": "92723", "url": "https://it.wikipedia.org/wiki?curid=501318", "title": "Diocesi di Fr\u00e9jus-Tolone", "text": "La diocesi di Fr\u00e9jus-Tolone () \u00e8 una sede della Chiesa cattolica in Francia suffraganea dell'arcidiocesi di Marsiglia. Nel 2019 contava 634.500 battezzati su 1.057.500 abitanti. \u00c8 retta dal vescovo Dominique Marie Jean Rey, Comm. l'Emm.\nTerritorio.\nLa diocesi comprende il dipartimento francese del Varo nella regione Provenza-Alpi-Costa Azzurra e le isole di Lerino nel dipartimento delle Alpi Marittime.\nSede vescovile \u00e8 la citt\u00e0 di Tolone.\nIl territorio si estende su 6.032\u00a0km\u00b2 ed \u00e8 suddiviso in 188 parrocchie, raggruppate in 13 decanati.\nStoria.\nDiocesi di Tolone.\nLa diocesi di Tolone \u00e8 attestata per la prima volta nel V secolo, quando il vescovo Augustale prese parte al concilio di Orange del 441. Inizialmente suffraganea dell'arcidiocesi di Vienne, verso la met\u00e0 circa del V secolo entr\u00f2 a far parte della provincia ecclesiastica di Arles.\nSecondo vescovo storicamente documentato di Tolone fu Cipriano, discepolo e biografo di san Cesario d'Arles, che prese parte a numerosi concili franchi nella prima met\u00e0 del VI secolo e che ebbe una parte di rilievo nel far accettare ai vescovi riuniti a Valence nel 529 la dottrina cattolica sulla grazia e il libero arbitrio.\nA causa delle devastazioni operate dai saraceni, poco si conosce della diocesi nell'alto medioevo, epoca in cui probabilmente la sede rimase vacante per lunghi periodi, come dimostra la cronotassi dei secoli VIII-X, per i quali \u00e8 nota solo una manciata di vescovi. Solo con la prima met\u00e0 dell'XI secolo riprende ininterrotta la serie episcopale di Tolone.\nTra i vescovi di Tolone si possono ricordare: Arimino, che prese parte alla prima crociata; Pierre Isnard, che partecip\u00f2 al concilio lateranense del 1179; Gauthier Gaufredi, che riform\u00f2 nel 1268 il capitolo dei canonici della cattedrale; Denis Bri\u00e7onnet, che fu presente al conciliabolo di Pisa e al concilio Lateranense V. Nel corso del XVI secolo la diocesi fu data in amministrazione a vescovi delle famiglie Fieschi, Della Rovere e Trivulzio.\nIl seminario diocesano di Tolone fu eretto a cavallo tra XVII e XVIII secolo dal vescovo Armand-Louis Bonin de Chalucet (1692-1712).\nIn seguito al concordato, il 29 novembre 1801 con la bolla \"Qui Christi Domini\" di papa Pio VII la diocesi di Tolone fu soppressa e il suo territorio accorpato a quello dell'arcidiocesi di Aix. L'ultimo vescovo, Ell\u00e9on de Castellane-Mazangues, contravvenendo alle disposizioni contenute nella bolla, non diede le dimissioni e mor\u00ec a Parigi nel 1806. Al momento della soppressione la diocesi comprendeva circa 27 parrocchie.\nDiocesi di Fr\u00e9jus.\nIncerta \u00e8 la data della fondazione della diocesi di Fr\u00e9jus. Essa \u00e8 attestata per la prima volta nel concilio di Valence del 374: in quest'anno era stato eletto vescovo \"Acceptus\", il quale, per evitare quest'onere, si accus\u00f2 di crimini immaginari; malgrado l'appoggio del metropolita Concordio di Arles, il concilio giudic\u00f2 inadeguata la sua nomina. Il primo vescovo storicamente documentato \u00e8 san Leonzio, menzionato in una lettera di papa Bonifacio I del 419, sostenne il suo amico sant'Onorato nella fondazione della celebre abbazia di Lerino. A partire dal V secolo la diocesi era suffraganea dell'arcidiocesi di Aix.\nIl territorio della diocesi era compreso tra le sedi di Tolone e di Aix ad ovest, di Riez e di Senez a nord, di Antibes (dal medioevo Grasse) e di Vence a est. Era una delle diocesi pi\u00f9 grandi tra quelle del litorale provenzale.\nCome per molte altre diocesi della Provenza, a causa delle frequenti e devastanti incursioni dei Saraceni, il periodo tra VII e IX secolo \u00e8 abbastanza oscuro e sono solo due i vescovi documentati per questo periodo, indizio che comunque la diocesi sopravvisse nell'alto medioevo: il vescovo Martino \u00e8 documentato in un diploma del 636, mentre un anonimo vescovo sottoscrisse gli atti del falso concilio di Narbona del 788. Fu solo verso la fine del X secolo che la diocesi pot\u00e9 risorgere e ricostituirsi con la cacciata definitiva dei Saraceni, all'epoca del vescovo Riculfo.\nCon l'XI secolo i vescovi posero la loro residenza all'interno del \"castellum\" nel cuore della citt\u00e0 ed \u00e8 sempre in questo periodo che \u00e8 documentata per la prima volta l'esistenza del capitolo dei canonici della cattedrale, in un atto del 1038.\nIl periodo tra XI e XII secolo vide il lungo episcopato di B\u00e9renger (1091-1131), durante il quale l'abbazia di Lerino, fondata alla fine del IV secolo, ottenne l'esenzione dalla giurisdizione dei vescovi di Fr\u00e9jus.\nNel 1176 il vescovo Fr\u00e9dol d'Anduze ottenne dal conte di Provenza conferma dei suoi diritti feudali, e nel 1206 Raimond de Capella ottenne la giurisdizione temporale sulla citt\u00e0 di Fr\u00e9jus.\nTra il 1300 e il 1310 la sede fu occupata dal vescovo Jacques Arnaud Du\u00e8ze, trasferito ad Avignone e poi eletto papa nel 1316 con il nome di Giovanni XXII.\nIl XIV secolo vide susseguirsi sulla cattedra di Fr\u00e9jus oltre una decina di vescovi, molti dei quali non risedettero mai nella citt\u00e0 episcopale perch\u00e9 occupati alla corte pontificia di Avignone. Anche durante il XV secolo diversi vescovi non si fecero mai vedere a Fr\u00e9jus, preferendo farsi rappresentare dai vicari generali, ai quali spettava di fatto il governo della diocesi. A partire dal 1472 il papa avoc\u00f2 a s\u00e9 la nomina dei vescovi; inizia in quest'anno una serie di vescovi italiani delle famiglie Fieschi e Orsini, i quali, pur non presentandosi quasi mai a Fr\u00e9jus, entrarono in conflitto con le autorit\u00e0 locali e i re di Francia. Leone Orsini divenne vescovo a 12 anni nel 1525, si fece vedere per la prima e unica volta a Fr\u00e9jus nel 1547, e mor\u00ec in carica nel 1564. L'assenza quasi continua dei vescovi per oltre due secoli ebbe come conseguenza la decadenza della vita religiosa della diocesi.\nTra XVI e XVII secolo la sede fu occupata da Barth\u00e9l\u00e9my Camelin (1599-1637), canonico della cattedrale, che si fece consacrare sacerdote a 37 anni, tre mesi dopo la conferma della sua elezione episcopale. Bench\u00e9 fosse inizialmente inviso alla Santa Sede, fu uno dei vescovi pi\u00f9 importanti di questo periodo per il suo impegno a mettere in atto nella sua diocesi i decreti di riforma del concilio di Trento: riform\u00f2 il capitolo dei canonici della cattedrale, fece diverse visite alla sua diocesi, cerc\u00f2 di eliminare diversi abusi tra i clero diocesano, favor\u00ec l'installazione di diverse congregazioni religiose nella diocesi.\nL'italiano Giuseppe Zongo Ondedei fond\u00f2 il seminario vescovile nel 1655, che fu ingrandito da Luc d'Aquin (1681-1697). Il successore di quest'ultimo, il nipote Louis d'Aquin, prese possesso della diocesi per procura, ma non venne mai a Fr\u00e9jus, perch\u00e9 un anno dopo la sua nomina fu trasferito a S\u00e9ez. Il suo successore, Andr\u00e9-Hercule de Fleury, arriv\u00f2 a Fr\u00e9jus solo 2 anni dopo la sua nomina, ma si mostr\u00f2 un vescovo zelante, interessato al bene spirituale della sua diocesi e dei suoi preti. A lui si deve la divisione della diocesi in 9 decanati: Fr\u00e9jus, Saint-Tropez, Lorgues, Seillans, Bargemon, Aups, Barjols, Draguignan e Pignans.\nIl vescovo Martin du Bellay (1739-1766) introdusse in diocesi diverse riforme, tra cui la chiusura di diverse confraternite irregolari, la pubblicazione per la prima volta di un catechismo e di un \"Ordo\" diocesano, l'autorizzazione a mangiare uova e latticini durante la quaresima.\nL'ultimo vescovo dell\"Ancien R\u00e9gime\" fu Emmanuel-Fran\u00e7ois de Bausset-Roquefort, a cui si deve la ristrutturazione del palazzo del seminario, l'inventario dei fondi dell'archivio diocesano, per il quale predispose un edificio apposito, e la diffusione del culto dei santi.\nIn seguito al concordato, il 29 novembre 1801 con la bolla \"Qui Christi Domini\" di papa Pio VII la diocesi di Fr\u00e9jus fu soppressa e il suo territorio accorpato a quello dell'arcidiocesi di Aix.\nNel giugno del 1817 fra Santa Sede e governo francese fu stipulato un nuovo concordato, cui fece seguito il 27 luglio la bolla \"Commissa divinitus\", con la quale il papa restaurava la sede di Fr\u00e9jus. Tuttavia, poich\u00e9 il concordato non entr\u00f2 in vigore in quanto non ratificato dal Parlamento di Parigi, questa erezione non ebbe effetto. Anche la nomina di Charles-Alexandre de Richery a vescovo di Fr\u00e9jus, datata 8 agosto 1817, rimase in sospeso.\nLa diocesi di Fr\u00e9jus fu ristabilita definitivamente il 6 ottobre 1822 con la bolla \"Paternae charitatis\" dello stesso papa Pio VII, resa suffraganea della sede metropolitana di Aix. La nuova diocesi comprendeva l'intero dipartimento francese del Varo, che all'epoca includeva anche l'arrondissement di Grasse. Il territorio era costituito da quello delle sedi pre-rivoluzionarie di Fr\u00e9jus, Tolone, Grasse e Vence, e da porzioni pi\u00f9 o meno importanti di territorio che fino al Settecento erano appartenute a Marsiglia, Riez, Senez e Aix.\nUn decreto concistoriale del 28 settembre 1852, concesse ai vescovi di Fr\u00e9jus di aggiungere al proprio titolo quello della soppressa sede di Tolone.\nIl 1\u00ba settembre 1886, con decreto della Santa Sede, la diocesi cedette l'arrondissement di Grasse, eccetto le isole di Lerino, a vantaggio della diocesi di Nizza.\nDiocesi di Fr\u00e9jus-Tolone.\nIl 28 aprile 1957 in forza della bolla \"Qui arcana Dei\" di papa Pio XII la sede diocesana, la curia e la cattedrale furono trasferite da Fr\u00e9jus a Tolone, l'ex cattedrale di Fr\u00e9jus divenne concattedrale e la diocesi assunse il nome attuale.\nL'8 dicembre 2002, con la riorganizzazione delle circoscrizioni ecclesiastiche francesi, la diocesi di Fr\u00e9jus-Tolone \u00e8 divenuta suffraganea dell'arcidiocesi di Marsiglia.\nCronotassi dei vescovi.\nSi omettono i periodi di sede vacante non superiori ai 2 anni o non storicamente accertati.\nStatistiche.\nLa diocesi nel 2019 su una popolazione di 1.057.500 persone contava 634.500 battezzati, corrispondenti al 60,0% del totale."}
{"id": "501320", "revid": "1565034", "url": "https://it.wikipedia.org/wiki?curid=501320", "title": "Diocesi di Frosinone-Veroli-Ferentino", "text": "La diocesi di Frosinone-Veroli-Ferentino (in latino: \"Dioecesis Frusinatensis-Verulana-Ferentina\") \u00e8 una sede della Chiesa cattolica in Italia immediatamente soggetta alla Santa Sede, appartenente alla regione ecclesiastica Lazio. Nel 2019 contava 175.940 battezzati su 184.950 abitanti. \u00c8 retta dal vescovo Ambrogio Spreafico.\nTerritorio.\nLa diocesi comprende nel suo territorio 21 comuni. Amministrativamente la diocesi ricade nella provincia di Frosinone, salvo il comune di Prossedi che appartiene alla provincia di Latina.\nSede vescovile \u00e8 la citt\u00e0 di Frosinone, dove si trova la cattedrale di Santa Maria Assunta. A Veroli e a Ferentino sorgono le due concattedrali, dedicate rispettivamente a Sant'Andrea apostolo e ai Santi Giovanni e Paolo. Nel territorio diocesano si trova anche l'abbazia di Casamari, la cui chiesa \u00e8 stata elevata alla dignit\u00e0 di basilica minore da papa Pio XII nel 1957.\nIl territorio si estende su 804\u00a0km\u00b2 ed \u00e8 suddiviso in 82 parrocchie, raggruppate in 5 vicarie:\nStoria.\nL'odierna diocesi nasce nel 1986 dall'unione di due antiche sedi episcopali: la diocesi di Veroli, attestata dall'VIII secolo e che nel Novecento prese il nome di Veroli-Frosinone; e la diocesi di Ferentino, documentata a partire dal IV secolo.\nFerentino.\nFerentino, come molte altre diocesi italiane, rivendica un'origine apostolica, essendo stata evangelizzata secondo la tradizione dallo stesso apostolo Pietro. Tuttavia il primo vescovo storicamente attestato fu Basso, presente al sinodo romano indetto da papa Felice III nel 487 per giudicare quei vescovi e preti africani che avevano abiurato la fede cattolica durante la persecuzione di Unnerico re dei vandali; lo stesso vescovo partecip\u00f2 al concilio romano celebrato da papa Simmaco nel 499. Ci\u00f2 non esclude l'antichit\u00e0 della presenza cristiana nella citt\u00e0, come \u00e8 stato documentato dalla scoperta di una \"domus ecclesiae\" del III secolo negli scavi sottostanti la chiesa di Santa Maria Maggiore (gi\u00e0 cattedrale di Ferentino), e da alcune epigrafi funerarie cristiane databili fra III e IV secolo.\nI successivi vescovi ferentinati sono noti per la loro partecipazione ai concili indetti dai papi a Roma. Tra questi si ricorda in particolare Bono che il 16 aprile 556 accett\u00f2, assieme a Giovanni di Perugia, di consacrare vescovo di Roma il diacono Pelagio, imposto da Costantinopoli, ma accusato dal clero romano di essersi arreso alla politica giustinianea di condanna dei Tre Capitoli, sconfessando cos\u00ec il suo predecessore Vigilio.\nNel corso del XII secolo la citt\u00e0 e la diocesi si schierarono contro i papi di Roma. Il vescovo Giso, nel 1130, appoggi\u00f2 il partito dell'antipapa Anacleto II, e per questo fu deposto nel 1138. Il successore Trasmondo, per la sua fedelt\u00e0 al legittimo pontefice, fin\u00ec in carcere e fu tragicamente ucciso. Anche Ubaldo (1148-1160) si schier\u00f2 dalla parte dell'antipapa Vittore IV e per questo venne deposto nel 1160. A partire dalla seconda met\u00e0 del secolo, i pontefici si recarono in pi\u00f9 occasioni nella Valle Latina: \u00abla presenza a Ferentino di Alessandro III e Innocenzo III fu dunque volta a riaffermarvi l'autorit\u00e0 papale, concretizzata dall'insediamento del rettorato provinciale\u00bb.\nNel 1223, all'epoca di papa Onorio III, la diocesi comprendeva i centri di Ceccano, Patrica, Cacumen (scomparso), Supino, Giuliano, Prossedi, Pisterzo, San Lorenzo (Amaseno), Villa Santo Stefano e Silvamolle; questa configurazione territoriale si \u00e8 mantenuta pressoch\u00e9 invariata nei secoli.\nA met\u00e0 del XIII secolo, il desiderio dei Francescani di insediarsi all'interno delle mura cittadine trov\u00f2 l'appoggio dei papi Alessandro IV (1254-1261) e Urbano IV (1261-1264), ma si scontr\u00f2 con le autorit\u00e0 civili e religiose della citt\u00e0, appoggiate dai vescovi Giacomo da Velletri e Matteo I, che si opposero in ogni modo ai Francescani, fino ad arrivare ad assalire e distruggere il loro convento. Solo nel 1278 per i frati inizi\u00f2 un periodo di pace, e quattro anni dopo inaugurarono la loro nuova chiesa.\nNei pressi di Ferentino Pietro del Morrone, divenuto poi papa Celestino V, fond\u00f2 il monastero di Sant'Antonio Abate, dove si ritir\u00f2 dopo la sua rinuncia al papato e dove, dopo la sua morte (1296), dimorarono i suoi resti fino al 1327 quando furono trasferiti all'Aquila.\nNel periodo post-tridentino, si distinse in particolare il vescovo Silvio Galassi (1585-1591), che fu in precedenza segretario del cardinale Carlo Borromeo. Appena eletto vescovo, attu\u00f2 una visita pastorale alla diocesi rendendosi conto dello stato di degrado in cui versava il clero e la piet\u00e0 popolare; \u00abprese dei provvedimenti per eliminare la condotta scandalosa del clero, cercando di ravvivare la sua vita spirituale, obbligando gli ecclesiastici allo studio delle sacre lettere e delle opere teologiche, imponendo la conoscenza approfondita dei decreti di riforma del Concilio di Trento\u00bb.. L'applicazione dei decreti di riforma del concilio di Trento \u00e8 attestata dalla relazione della visita ad limina del 1603; nel 1605 \u00e8 documentato in primo sinodo diocesano per l'attuazione della riforma tridentina.\nA causa della scarsit\u00e0 delle rendite, il seminario vescovile venne istituito molto pi\u00f9 tardi, sul finire del XVII secolo. Eretto una prima volta, ma senza molta fortuna, da Ottavio Roncioni nel 1664, l'apertura effettiva si ebbe solo con il vescovo Giovan Carlo Antonelli nel 1687. Ma i contrasti sorti per la soppressione di alcuni benefici ecclesiastici a favore del sostentamento del seminario, causarono dei forti dissidi che costrinsero il vescovo Valeriano Chierichelli (1694-1718) a ritirarsi a Roma e governare la diocesi per mezzo di vicari episcopali.\nVeroli.\nSecondo la tradizione, l'annuncio della fede cristiana nel territorio di Veroli risalirebbe all'epoca apostolica e alla predicazione di Salome, madre degli apostoli Giacomo e Giovanni, che sarebbe giunta nell'antica citt\u00e0 ernica al seguito di san Pietro; accolta nella casa del contadino Mauro, lo convert\u00ec alla nuova fede e lo consacr\u00f2 primo vescovo della comunit\u00e0 verolana. Dell'antichit\u00e0 della comunit\u00e0 cristiana di Veroli ne \u00e8 testimonianza un'epigrafe funeraria, scoperta nel duomo di Veroli, che commemora la sepoltura del presbitero Marturio nell'anno 384. Dal Medioevo a Veroli sono venerati i santi Biagio e Demetrio, martiri per\u00f2 assenti negli antichi martirologi.\nAncora la tradizione, non documentata storicamente, asserisce che Frosinone fu sede episcopale fino all'VIII secolo e che l'antica diocesi al tempo dell'invasione longobarda si fuse con la vicina Veroli. A una presunta \"dioecesis frosonensis\" si attribuiscono due vescovi, Innocenzo e Pap\u00eca, presenti ai sinodi romani indetti all'epoca di papa Simmaco tra il 499 e il 502. Tuttavia, come documenta l'edizione critica degli atti di quei concili pubblicata da Theodor Mommsen, Innocenzo non fu vescovo di Frosinone, ma di Fossombrone, mentre Pap\u00eca appare in uno dei falsi concili simmachiani, il cui nome fu desunto dalle liste episcopali del concilio di Calcedonia. Secondo il \"Liber pontificalis\" erano originari di Frosinone i papi Ormisda (514-523) e il figlio Silverio (536-537).\nDella diocesi di Veroli si ha conoscenza solo a partire dalla met\u00e0 dell'VIII secolo: primo vescovo documentato \u00e8 Martino, che prese parte al concilio romano indetto da papa Zaccaria nel 743. Tuttavia Duchesne e Lanzoni non escludono che la diocesi esistesse gi\u00e0 prima dell'invasione longobarda.\nDocumenti pontifici della seconda met\u00e0 dell'XI secolo, le bolle di Gregorio VII (1081) e di Urbano II (1097), definirono il territorio di competenza dei vescovi di Veroli, che comprendeva gli abitati di Veroli, Frosinone, Torrice, Ripi, Pofi, Arnara, Castro dei Volsci, Falvaterra, Ceprano, Strangolagalli, Monte San Giovanni, Bauco, e i territori scomparsi di Castro, Canneto, Castello Nuovo e Montenero. Apparteneva all'antico territorio diocesano anche l'abbazia di Casamari, importante monumento dell'architettura gotico-cistercense.\n\u00abGrazie alla sopravvivenza della documentazione dell'archivio capitolare si \u00e8 constatata la grande importanza che il vescovo di Veroli assunse nel tempo nella regione. Fondi agricoli e propriet\u00e0 immobiliari di diverso valore erano in possesso del capitolo della Cattedrale e del vescovo, il quale locava e concedeva benefici come ogni altro grande signore feudale\u2026 Arricchito dalle donazioni patrimoniali, e soprattutto per una felice gestione amministrativa, favorito dai privilegi di immunit\u00e0, divenne il pi\u00f9 potente signore del comprensorio nel XII-XIII secolo.\u00bb\nLa storia della diocesi di Veroli \u00e8 particolarmente legata a quella del papato e della Santa Sede. Papa Giovanni X fu tenuto prigioniero per ordine di Marozia nella rocca di san Leucio; i papi Gregorio VII nel 1080 e Pasquale II nel 1114 tennero nella chiesa di Santa Giusta a Ceprano due sinodi della Chiesa romana; nel 1170 papa Alessandro III inizi\u00f2 le trattative di pace con Federico Barbarossa nel monastero di Sant'Erasmo in Veroli; nella lotta contro gli imperatori svevi, trovarono rifugio a Veroli Alessandro III e Lucio III (1083); alla fine del XIII secolo il cardinale Benedetto Caetani, futuro papa Bonifacio VIII, fu nominato podest\u00e0 comunale, rafforzando l'alleanza fra Comune e Chiesa.\nA partire dal XIV secolo inizi\u00f2 la decadenza della citt\u00e0 e della diocesi verolana, aggravata dal terremoto del 1349, che danneggi\u00f2 gravemente la cattedrale e la basilica di Santa Salome, entrambe ristrutturate nelle forme attuali nel Settecento.\nNel Cinquecento, il vescovo Benedetto Salino (1560-1567) prese parte al concilio di Trento, e al suo ritorno in diocesi inizi\u00f2 l'applicazione dei decreti di riforma con l'indizione di un sinodo diocesano. La prima visita canonica risale al 1581 e fu opera del vescovo Ortensio Battisti (1567-1594); pi\u00f9 tardi fu istituito il seminario vescovile (1611), che tuttavia ebbe vita regolare solo a partire dal 1652.\nDurante il periodo napoleonico, diversi sacerdoti ebbero parte attiva nella rivolta del 1798; il vescovo Antonio De Rossi \u00abesercit\u00f2 un'intensa opera di mediazione, che agli occhi dei reazionari fu tuttavia vanificata dal suo giuramento di fedelt\u00e0 a Napoleone\u00bb. Fu anche a causa dell'atteggiamento del De Rossi, che agli inizi dell'XIX secolo si parl\u00f2 per la prima volta di un possibile trasferimento della sede episcopale a Frosinone, citt\u00e0 in forte crescita demografica, dove anche il governo pontificio aveva trasferito il capoluogo della provincia di Campagna e Marittima.\nLa diocesi visse un momento di crisi a met\u00e0 dell'Ottocento per l'adesione al partito riformista e liberale di buona parte del clero verolano, che costrinse il vescovo Mariano Venturi (1844-1854) all'esilio nel Regno delle Due Sicilie. Le tensioni continuarono anche dopo l'unit\u00e0 d'Italia: nel 1877 il vescovo Giovanni Battista Maneschi (1868-1891) fu messo agli arresti aver organizzato la processione del Corpus Domini.\nNel 1921 il territorio di Vallecorsa fu scorporato dall'arcidiocesi di Gaeta ed annesso a quello della diocesi di Veroli.\nIl 29 febbraio 1956 la Congregazione Concistoriale, con il decreto \"In dioecesi Verulana\", stabil\u00ec che all'antico titolo di Veroli si unisse in perpetuo il titolo di Frosinone e che la diocesi assumesse il nome di Veroli-Frosinone. Queste disposizioni si resero necessarie in seguito al notevole sviluppo demografico di Frosinone, dopo che la citt\u00e0 divenne capoluogo di provincia nel 1927. Con un decreto della medesima Congregazione del 12 aprile 1965 la collegiata di Santa Maria Assunta di Frosinone fu elevata al rango di concattedrale della diocesi e al vescovo fu data la possibilit\u00e0 di erigervi una \"cathedra episcopalis\" e di celebrarvi i \"pontificalia\".\nLa progressiva importanza assunta da Frosinone a scapito di Veroli fu sancita anche dalla costruzione nel capoluogo provinciale di un nuovo palazzo episcopale e del trasferimento degli uffici della curia ad opera del vescovo Giuseppe Marafini (1964-1973).\nFrosinone-Veroli-Ferentino.\nIl 21 dicembre 1973, con la nomina del vescovo Michele Federici, le due diocesi di Veroli-Frosinone e di Ferentino furono unite \"in persona episcopi\". Il nuovo vescovo pose la sua sede nell'episcopio di Frosinone; mor\u00ec tragicamente durante il terremoto dell'Irpinia nel novembre del 1980.\nIl 30 settembre 1986, in forza del decreto \"Instantibus votis\" della Congregazione per i Vescovi, l'unione di Veroli-Frosinone e Ferentino \u00e8 divenuta piena e la diocesi risultante ha assunto il nome attuale. La sede della diocesi fu posta a Frosinone; contestualmente la concattedrale del capoluogo fu elevata al rango di cattedrale, mentre le altre due cattedrali ridotte a concattedrali.\nGi\u00e0 a partire dal 1981 gli episcopati di Angelo Cella e del suo successore Salvatore Boccaccio hanno cercato di conferire a tutta la diocesi un'impostazione pastorale omogenea e di raggiungere tutta la comunit\u00e0 diocesana, con particolare attenzione per i pi\u00f9 deboli.\nIl 16 settembre 2001 la diocesi ha ricevuto la visita pastorale di papa Giovanni Paolo II.\nNel 2012 \u00e8 stato inaugurato il museo diocesano di Ferentino all'interno dell'ex episcopio ferentinate; tra i beni di maggior rilevanza si ricordano due tele attribuite al Cavalier d'Arpino, la mitria di papa Celestino V e reliquiari opera di argentieri Settecento e dell'Ottocento; nel 2015 \u00e8 sorto anche il museo civico diocesano di Amaseno per la \u00abconservazione, fruizione e accessibilit\u00e0 dei beni pertinenti al patrimonio nelle chiese di Amaseno\u00bb.\nCronotassi dei vescovi.\nSi omettono i periodi di sede vacante non superiori ai 2 anni o non storicamente accertati.\nL'attuale vescovo.\nAmbrogio Spreafico \u00e8 stato eletto vescovo coadiutore di Frosinone-Veroli-Ferentino il 3 luglio 2008 e consacrato vescovo nell'arcibasilica lateranense il 26 luglio dello stesso anno dal cardinale Tarcisio Bertone. Il 28 luglio ha iniziato il suo ministero in diocesi. Il 18 ottobre 2008, alla morte di Salvatore Boccaccio, \u00e8 divenuto vescovo ordinario per diritto di successione.\nStatistiche.\nLa diocesi nel 2019 su una popolazione di 184.950 persone contava 175.940 battezzati, corrispondenti al 95,1% del totale."}
{"id": "501322", "revid": "110157", "url": "https://it.wikipedia.org/wiki?curid=501322", "title": "Diocesi di Frederico Westphalen", "text": "La diocesi di Frederico Westphalen (in latino: \"Dioecesis Vestphaleniana\") \u00e8 una sede della Chiesa cattolica in Brasile suffraganea dell'arcidiocesi di Passo Fundo appartenente alla regione ecclesiastica Sul 3. Nel 2019 contava 357.420 battezzati su 459.800 abitanti. \u00c8 retta dal vescovo Ant\u00f4nio Carlos Rossi Keller.\nTerritorio.\nLa diocesi comprende 56 comuni nella parte settentrionale dello stato brasiliano del Rio Grande do Sul: Frederico Westphalen, Alpestre, Ametista do Sul, Barra do Guarita, Boa Vista das Miss\u00f5es, Bom Progresso, Braga, Cai\u00e7ara, Campo Novo, Cerro Grande, Constantina, Coronel Bicaco, Crissiumal, Cristal do Sul, Derrubadas, Dois Irm\u00e3os das Miss\u00f5es, Engenho Velho, Erval Seco, Esperan\u00e7a do Sul, Gramado dos Loureiros, Humait\u00e1, Ira\u00ed, Jaboticaba, Lajeado do Bugre, Liberato Salzano, Miragua\u00ed, Nonoai, Nova Candel\u00e1ria, Novo Barreiro, Novo Tiradentes, Novo Xingu, Palmeira das Miss\u00f5es, Palmitinho, Pinhal, Pinheirinho do Vale, Planalto, Redentora, Rio dos \u00cdndios, Rodeio Bonito, Sagrada Fam\u00edlia, Santo Augusto, S\u00e3o Jos\u00e9 das Miss\u00f5es, S\u00e3o Martinho, S\u00e3o Pedro das Miss\u00f5es, S\u00e3o Val\u00e9rio do Sul, Seberi, Sede Nova, Taquaru\u00e7u do Sul, Tenente Portela, Tiradentes do Sul, Tr\u00eas Palmeiras, Tr\u00eas Passos, Trindade do Sul, Vicente Dutra, Vista Alegre e Vista Ga\u00facha\nSede vescovile \u00e8 la citt\u00e0 di Frederico Westphalen, dove si trova la cattedrale di Sant'Antonio.\nIl territorio si estende su una superficie di 11.473\u00a0km\u00b2 ed \u00e8 suddiviso in 39 parrocchie.\nStoria.\nLa diocesi fu eretta il 22 maggio 1961 con la bolla \"Haud parva\" di papa Giovanni XXIII, ricavandone il territorio dalle diocesi di Passo Fundo e di Santa Maria (oggi entrambe arcidiocesi).\nOriginariamente suffraganea dell'arcidiocesi di Porto Alegre, il 13 aprile 2011 \u00e8 entrata a far parte della provincia ecclesiastica dell'arcidiocesi di Passo Fundo.\nCronotassi dei vescovi.\nSi omettono i periodi di sede vacante non superiori ai 2 anni o non storicamente accertati.\nStatistiche.\nLa diocesi nel 2019 su una popolazione di 459.800 persone contava 357.420 battezzati, corrispondenti al 77,7% del totale."}
{"id": "501324", "revid": "110157", "url": "https://it.wikipedia.org/wiki?curid=501324", "title": "Diocesi di Funchal", "text": "La diocesi di Funchal (in latino: \"Dioecesis Funchalensis\") \u00e8 una sede della Chiesa cattolica in Portogallo suffraganea del patriarcato di Lisbona. Nel 2019 contava 255.500 battezzati su 266.700 abitanti. \u00c8 retta dal vescovo Nuno Br\u00e1s da Silva Martins.\nTerritorio.\nLa diocesi comprende l'arcipelago di Madera.\nSede vescovile \u00e8 la citt\u00e0 di Funchal, dove si trova la cattedrale dell'Assunzione di Maria Vergine.\nIl territorio si estende su 782\u00a0km\u00b2 ed \u00e8 suddiviso in 96 parrocchie, raggruppate in 7 arcipresbiterati: Calheta, C\u00e2mara de Lobos, Funchal, Machico e Santa Cruz, Ribeira Brava e Ponta do Sol, Santana, S\u00e3o Vicente e Porto Moniz.\nStoria.\nL'arcipelago di Madera fu scoperto nel 1420 dal navigatore Jo\u00e3o Gon\u00e7alves Zarco, che ne prese possesso in nome del re del Portogallo. La colonizzazione delle isole, ancora disabitate, ebbe subito inizio, come pure la costruzione delle prime chiese; la giurisdizione temporale e spirituale fu inizialmente affidata all'Ordine del Cristo, che governava l'arcipelago dalla sede centrale di Tomar. Nel 1456 papa Callisto III dichiar\u00f2 l'arcipelago \"nullius dioecesis\", dipendente dal Maestro Generale dell'Ordine.\nLa diocesi fu eretta il 12 gennaio 1514 con la bolla \"Pro excellenti praeeminentia\" di papa Leone X, ricavandone il territorio dalla diocesi di Tangeri (oggi arcidiocesi). Originariamente era suffraganea dell'arcidiocesi di Lisbona (oggi patriarcato), ed aveva giurisdizione su tutti i territori scoperti dai Portoghesi nell'Atlantico e nell'oceano Indiano.\nIl 31 gennaio 1533 cedette una porzione del suo territorio a vantaggio dell'erezione della diocesi di Santiago di Capo Verde e nel contempo fu elevata al rango di arcidiocesi metropolitana. Si trattava della pi\u00f9 estesa metropolia del mondo, che comprendeva il Brasile, l'India e tutto l'Oriente e quasi tutta l'Africa, oltre le Azzorre e Madera. Il 3 novembre 1534 cedette altre porzioni di territorio a vantaggio dell'erezione delle diocesi di Angra, di Goa (oggi arcidiocesi di Goa e Dam\u00e3o) e di S\u00e3o Tom\u00e9 e Pr\u00edncipe.\nLa dignit\u00e0 primaziale della sede di Funchal, con le sue suffraganee di Angra, di Capo Verde, di S\u00e3o Tom\u00e9 e di Goa, fu confermata da papa Paolo III con la bolla \"Romani Pontificis\" dell'8 luglio 1539.\nIl 23 febbraio 1551 cedette un'ulteriore porzione di territorio a vantaggio dell'erezione della diocesi di San Salvador di Bahia, la prima diocesi brasiliana.\nIl 3 luglio dello stesso 1551 cess\u00f2 di essere un'arcidiocesi metropolitana e torn\u00f2 ad essere una diocesi suffraganea dell'arcidiocesi di Lisbona. A partire da questo momento, anche la diocesi di Funchal fu sottomessa al \"padroado\" regio. Nel 1560 fu annessa alla diocesi la fortificazione portoghese di Arguim sulla terraferma africana.\nDurante tutto questo periodo i vescovi non erano mai sbarcati sull'isola di Madera, ma avevano preso possesso della diocesi attraverso procuratori. Il primo a visitare la sua Chiesa fu il domenicano Jorge de Lemos (1556-1569), che dette avvio ad una seria organizzazione della diocesi in linea con le direttive del concilio di Trento, opera che fu continuata dai suoi successori, Jer\u00f3nimo Barreto e Lu\u00eds de Figueiredo e Lemos, che radunarono i primi sinodi diocesani. A Jer\u00f3nimo Barreto si deve inoltre l'organizzazione del seminario, gi\u00e0 istituito nel 1566.\nNel 1763 e il 22 gennaio 1842 Funchal cedette ancora porzioni di territorio a vantaggio dell'erezione rispettivamente delle prefetture apostoliche del Senegal (oggi arcidiocesi di Dakar) e delle Due Guinee e del Senegambia (oggi arcidiocesi di Libreville).\nFino all'inizio del XX secolo i vescovi di Funchal portarono il titolo di vescovi di Madera, di Porto Santo, di Desertas e di Arguim.\nCronotassi dei vescovi.\nSi omettono i periodi di sede vacante non superiori ai 2 anni o non storicamente accertati.\nStatistiche.\nLa diocesi nel 2019 su una popolazione di 266.700 persone contava 255.500 battezzati, corrispondenti al 95,8% del totale."}
{"id": "501328", "revid": "110157", "url": "https://it.wikipedia.org/wiki?curid=501328", "title": "Diocesi di Fort Wayne-South Bend", "text": "La diocesi di Fort Wayne-South Bend (in latino: \"Dioecesis Wayne Castrensis-South Bendensis\") \u00e8 una sede della Chiesa cattolica negli Stati Uniti d'America suffraganea dell'arcidiocesi di Indianapolis appartenente alla regione ecclesiastica VII (IL, IN, WI). Nel 2019 contava 161.200 battezzati su 1.303.133 abitanti. \u00c8 retta dal vescovo Kevin Carl Rhoades.\nTerritorio.\nLa diocesi comprende 14 contee dello stato dell'Indiana, negli Stati Uniti d'America: Adams, Allen, DeKalb, Elkhart, Huntington, Kosciusko, Lagrange, Marshall, Noble, St. Joseph, Steuben, Wabash, Wells e Whitley.\nSede vescovile \u00e8 la citt\u00e0 di Fort Wayne, dove si trova la cattedrale dell'Immacolata Concezione (\"Cathedral of the Immaculate Conception\"). A South Bend si trova la concattedrale di San Matteo (\"Saint Matthew's\"). A Notre Dame sorge la basilica minore del Sacratissimo Cuore.\nIl territorio si estende su 15.200\u00a0km\u00b2 ed \u00e8 suddiviso in 81 parrocchie.\nStoria.\nLa diocesi di Fort Wayne fu eretta l'8 gennaio 1857 con il breve \"Ex debito pastoralis\" di papa Pio IX, ricavandone il territorio dalla diocesi di Vincennes (oggi arcidiocesi di Indianapolis).\nOriginariamente suffraganea dell'arcidiocesi di Cincinnati, il 21 ottobre 1944 \u00e8 entrata a far parte della provincia ecclesiastica dell'arcidiocesi di Indianapolis.\nIl 21 ottobre 1944 e il 10 dicembre 1956 cedette porzioni del suo territorio a vantaggio dell'erezione rispettivamente delle diocesi di Lafayette in Indiana e di Gary.\nIl 28 maggio 1960 per effetto del decreto \"In dioeceseos Vayne Castrensis\" della Congregazione Concistoriale la chiesa di San Matteo di South Bend fu elevata alla dignit\u00e0 di concattedrale e la diocesi assunse il nome di Fort Wayne-South Bend.\nCronotassi dei vescovi.\nSi omettono i periodi di sede vacante non superiori ai 2 anni o non storicamente accertati.\nStatistiche.\nLa diocesi nel 2019 su una popolazione di 1.303.133 persone contava 161.200 battezzati, corrispondenti al 12,4% del totale."}
{"id": "501329", "revid": "110157", "url": "https://it.wikipedia.org/wiki?curid=501329", "title": "Chiesa di Santa Maria a Mantignano", "text": "La chiesa di Santa Maria a Mantignano \u00e8 un luogo di culto cattolico che si trova in via di Mantignano, una zona ad ovest del centro di Firenze, presso la confluenza del fiume Greve nell'Arno e sulla sponda dell'Oltrarno.\nStoria.\nLa chiesa fa parte dell'antica abbazia di Mantignano, una delle tante iniziative di fondazione monastica volute dai Conti Cadolingi per il controllo della viabilit\u00e0 nel Valdarno. La prima testimonianza risale al 1015 quando la chiesa di Santa Maria ad \"Agnano\" venne confermata dall'imperatore Enrico II alla Badia a Settimo dell'ordine camaldolese.\nAlla fine dell'XI secolo qui risiedeva una comunit\u00e0 femminile sotto la guida della badessa Emilia che, nel marzo del 1084, fu beneficiata da un lascito testamentario che le dava dei beni a Sollicciano e in seguito, la stessa badessa, permut\u00f2 dei beni con Rozzo, arciprete di Firenze, il 7 aprile 1090; in quel periodo il rettore della chiesa di Mantignano era prete Walfredo che nel gennaio 1087 ottenne l'investitura da parte del conte Ugo di Bulgaro dei Cadolingi. Negli anni a seguire i conti Cadolingi cedettero gran parte del loro patrimonio a questo monastero con l'intento di metterlo al sicuro presso un'istituzione molto forte.\nNel 1151 la badessa del monastero era Berta e in quel periodo intorno al monastero doveva gi\u00e0 essere nato un borgo che nel 1178 faceva parte della \"parrocchia de Mantignano\".\nVerso la fine del XII secolo le badesse ottennero da papa Celestino III la protezione apostolica, la conferma della regola benedettina e dei loro possessi; grazie a questa bolla pontificia le badesse dipendevano direttamente dalla Santa Sede e non dal vescovo di Firenze. Ne nacque uno scontro col potere vescovile fiorentino: infatti subito dopo aver ottenuto la protezione apostolica la badessa Cilla si fece eleggere senza il consenso del vescovo Pietro. Il vescovo si ribell\u00f2 e la depose; lo scontro divamp\u00f2. Il 4 marzo 1199 Cecilia e altre monache giurarono fedelt\u00e0 al vescovo ma nel 1200 venne eletta una nuova badessa che fece valere l'autonomia e la sua nomina venne confermata nel 1208 con bolla di papa Innocenzo III. Il 19 dicembre 1209 lo scontro riprese: venne nominata una nuova badessa, Giustina, che come primo atto dichiar\u00f2 falsa la bolla di papa Celestino. Lo scontro fin\u00ec il 9 aprile 1211: si stabil\u00ec che l'elezione della badessa spettasse al vescovo di Firenze e poi la nomina sarebbe stata confermata sia dal priore di Camaldoli che dall'abate di Settimo.\nIl \"Monasterium dominarum S. Marie de Mantignano\" alla fine del XIII secolo, guidato da due badesse Cecilia e Agnese, godeva di buona salute economica: tra il 1276 e il 1303 pag\u00f2 ogni anno 21 lire e 8 soldi per la decima.\nIl monastero di Mantignano rimase legato a quello di badia a Settimo anche quando l\u00ec subentrarono i cistercensi; questo stato di fatto dur\u00f2 fino al 14 luglio 1441 quando fu unito alla badia di santa Apollonia e trasformato in ospedale femminile. Le monache mantennero il patronato sulla chiesa e la vita parrocchiale continu\u00f2: nel 1641 vi fu istituita la Compagnia del Sacramento che venne sciolta nel 1785 e per poi rinascere nel 1792. Il monastero venne soppresso il 7 aprile 1785 e la chiesa divenne una semplice parrocchia.\nNegli anni seguenti i locali del monastero furono adibiti a private abitazioni; il 18 maggio 1895 la chiesa e l'ex-monastero vennero danneggiati dal terremoto.\nLa chiesa, tuttora officiata, \u00e8 stata restaurata in epoca recente.\nArchitettura e patrimonio artistico.\nLa chiesa abbaziale si trova all'interno dell'ex-monastero e consiste in un'unica aula a croce commissa coperta a tetto e conclusa in un transetto nano al quale vennero aggiunti un'abside semicircolare e due cappelle. L'abside \u00e8 databile alla fine del XII secolo.\nEsterno.\nLa facciata, non visibile dall'esterno, \u00e8 a capanna e si presenta molto rimaneggiata; dell'antico paramento murario romanico rimangono solo poche tracce costituite da pietra arenaria grigia. La maggior parte del paramento \u00e8 stata invece realizzata con bozze di calcare.\nLa parte meglio visibile dell'edificio \u00e8 la tribuna. Nella tribuna si trova il volume dell'abside semicircolare e i bracci del transetto; sia abside che i transetti sono aperti da finestre rettangolari di epoca gotica. Il paramento murario in questa zona \u00e8 in conci di calcare di color grigio-avorio e in arenaria. In epoca successiva rispetto alla costruzione l'abside venne rialzata e questo intervento \u00e8 chiaramente visibile nella muratura che mostra l'uso di mattoni. Il transetto destro fa anche da base per il campanile a torre in mattoni. Il campanile non presenta apertura, ad eccezione di una monofora archiacuta, fino alla cella campanaria.\nInterno.\nL'interno \u00e8 molto semplice. L'aula \u00e8 ampia ed \u00e8 coperta a capriate lignee a vista. L'interno appare completamente stonacato con il paramento murario a vista; le mura sono del tutto simili all'esterno.\nAll'interno, \"Crocifisso\" ligneo cinquecentesco e una \"Madonna e santi\", affresco di un artista vicino a Mariotto Albertinelli. In deposito presso il Museo diocesano di Santo Stefano al Ponte si trova una \"Madonna col Bambino\" statuetta marmorea attribuita a Nino Pisano, un tempo conservata nel convento."}
{"id": "501330", "revid": "110157", "url": "https://it.wikipedia.org/wiki?curid=501330", "title": "Vicariato apostolico del Dari\u00e9n", "text": "Il vicariato apostolico del Dari\u00e9n (in latino: \"Vicariatus Apostolicus Darienensis\") \u00e8 una sede della Chiesa cattolica a Panama. Nel 2017 contava 50.252 battezzati su 56.420 abitanti. \u00c8 retto dal vescovo Pedro Joaqu\u00edn Hern\u00e1ndez Cantarero, C.M.F.\nTerritorio.\nIl vicariato apostolico comprende la provincia panamense del Dari\u00e9n e le comarche indigene di Ember\u00e1 e di Kuna de Wargand\u00ed.\nSede del vicariato \u00e8 la citt\u00e0 di Metet\u00ed, dove si trova la cattedrale di Nostra Signora di Guadalupe.\nIl territorio \u00e8 suddiviso in 10 parrocchie.\nStoria.\nIl vicariato apostolico \u00e8 stato eretto il 29 novembre 1925, ricavandone il territorio dalla diocesi di Panam\u00e1 (oggi arcidiocesi).\nIl 15 dicembre 1988 ha ceduto una porzione del suo territorio a vantaggio dell'erezione della diocesi di Col\u00f3n (oggi diocesi di Col\u00f3n-Kuna Yala).\nCronotassi dei vescovi.\nSi omettono i periodi di sede vacante non superiori ai 2 anni o non storicamente accertati.\nStatistiche.\nIl vicariato apostolico nel 2017 su una popolazione di 56.420 persone contava 50.252 battezzati, corrispondenti all'89,1% del totale."}
{"id": "501338", "revid": "124528115", "url": "https://it.wikipedia.org/wiki?curid=501338", "title": "Diocesi di Gaborone", "text": "La diocesi di Gaborone (in latino \"Dioecesis Gaboronensis\") \u00e8 una sede della Chiesa cattolica in Botswana suffraganea dell'arcidiocesi di Pretoria. Nel 2019 contava 90.000 battezzati su 1.263.000 abitanti. \u00c8 retta dall'arcivescovo, titolo personale, Franklyn Nubuasah, S.V.D.\nTerritorio.\nLa diocesi comprende i cinque distretti meridionali del Botswana.\nSede vescovile \u00e8 la citt\u00e0 di Gaborone, dove si trova la cattedrale di Cristo Re.\nIl territorio \u00e8 suddiviso in 27 parrocchie.\nStoria.\nLa prefettura apostolica del Bechuanaland fu eretta il 2 aprile 1959 con la bolla \"Cum Venerabiles Fratres\" di papa Giovanni XXIII, ricavandone il territorio dalle diocesi di Bulawayo (oggi arcidiocesi) e Kimberley e dal vicariato apostolico di Windhoek (oggi arcidiocesi). Originariamente la prefettura apostolica si estendeva su tutto il territorio del Protettorato.\nIl 5 agosto 1966 in forza della bolla \"Ecclesiae sanctae\" di papa Paolo VI la prefettura apostolica fu elevata a diocesi e assunse il nome di diocesi di Gaberones. Originariamente era suffraganea dell'arcidiocesi di Bloemfontein.\nIl 7 aprile 1970 ha assunto il nome attuale.\nIl 27 giugno 1998 ha ceduto una porzione del suo territorio a vantaggio dell'erezione del vicariato apostolico di Francistown (oggi diocesi).\nIl 5 giugno 2007 \u00e8 entrata a far parte della provincia ecclesiastica di Pretoria.\nCronotassi dei vescovi.\nSi omettono i periodi di sede vacante non superiori ai 2 anni o non storicamente accertati.\nStatistiche.\nLa diocesi nel 2019 su una popolazione di 1.263.000 persone contava 90.000 battezzati, corrispondenti al 7,1% del totale."}
{"id": "501339", "revid": "92723", "url": "https://it.wikipedia.org/wiki?curid=501339", "title": "Arcidiocesi di Gaeta", "text": "Larcidiocesi di Gaeta (in latino: \"Archidioecesis Caietana\") \u00e8 una sede della Chiesa cattolica in Italia immediatamente soggetta alla Santa Sede appartenente alla regione ecclesiastica Lazio. Nel 2019 contava 156.670 battezzati su 161.660 abitanti. \u00c8 retta dall'arcivescovo Luigi Vari.\nPatroni, santi e beati dell'arcidiocesi.\nPatroni dell'arcidiocesi sono i santi Erasmo e Marciano, vescovi e martiri, commemorati il 2 giugno. Compatrona \u00e8 la Madonna della Civita venerata nel santuario omonimo situato sulla sommit\u00e0 del monte Fusco, nel comune di Itri; la ricorrenza liturgica \u00e8 il 21 luglio.\nNell'arcidiocesi sono venerati i seguenti santi e beati:\nTerritorio.\nL'arcidiocesi si estende su due provincie del Lazio e comprende i comuni di Campodimele, Castelforte, Fondi, Formia, Gaeta, Itri, Lenola, Minturno, Monte San Biagio, Santi Cosma e Damiano, Sperlonga, Spigno Saturnia, Ponza e Ventotene in provincia di Latina; e i comuni di Ausonia, Coreno Ausonio e Pastena in provincia di Frosinone.\nSede arcivescovile \u00e8 la citt\u00e0 di Gaeta, dove si trova la basilica cattedrale di Maria Santissima Assunta. \nParrocchie e foranie.\nIl territorio si estende su 603\u00a0km\u00b2 ed \u00e8 suddiviso in 56 parrocchie raggruppate in 4 foranie:\nSantuari.\nNel territorio dell'arcidiocesi sono censiti i seguenti santuari: \nStoria.\nLa sede di Gaeta trae origine dall'antica diocesi di Formia, attestata a partire dal V secolo, a cui Gregorio Magno aveva unito la soppressa diocesi di Minturno. All'epoca di papa Silvestro I (314-335) \u00e8 documentata l'esistenza di una \"possessio in territuriu Gaetano\" che Costantino I assegna all'arcivescovo di Capua. Durante l'VIII secolo il \"castrum\" di Gaeta acquista sempre pi\u00f9 importanza nell'ambito dei possedimenti bizantini in Italia; gi\u00e0 sul finire del secolo, la citt\u00e0 pot\u00e9 conquistare un certo grado di autonomia stringendo alleanze con i papi di Roma.\nIn questo contesto politico i vescovi di Formia si stabilirono, all'inizio forse solo momentaneamente, a Gaeta. Il primo di questi \u00e8 Campolo, menzionato in una lettera di papa Adriano II del 788 come \"episcopus civitatis Caietanae\". Nei vescovi successivi tuttavia il titolo episcopale non \u00e8 uniforme: infatti Giovanni I (ca. 830) \u00e8 noto come \"episcopus Formianus\", il successore Leone I (840) come \"episcopus Minturnensis ac Formiensis\", mentre Costantino (846-855) \u00e8 indicato come \"episcopus ecclesiae Formianae et Castri Cajetani\". L'ultimo vescovo che mantenne il solo titolo formiano \u00e8 stato Leone II, che prese parte ad un concilio romano nell'861. \u00abDopo l'866 il \"Castrum Caietae\", ormai sede stabile del vescovo, pass\u00f2 al rango di \"civitas\", mentre dall'867 \"Formiae\" scomparve definitivamente dal titolo episcopale\u00bb.\nAll'inizio del X secolo, durante l'episcopato di Bono, furono rinvenute nella chiesa di Santa Maria di Gaeta le reliquie di sant'Erasmo, che fu proclamato patrono della diocesi. A lui fu dedicata la cattedrale di Gaeta, consacrata da papa Pasquale II e dal vescovo Alberto un 22 gennaio, probabilmente quello del 1106.\nAgli inizi dell'XI secolo venne unita alla diocesi di Gaeta quella di Traetto, l'antica diocesi di Minturno, accorpata a Formia attorno al 590 e restaurata con il nuovo nome sotto il pontificato di papa Leone III.\nNel Medioevo diversi vescovi gaetani provenivano da monasteri benedettini: Stefano (972), abate del monastero dei Santi Teodoro e Martino di Gaeta; Leone III (995), abate del monastero di San Magno di Fondi; Rinaldo I (1090-1094), Riccardo I (1124-1145) e Rinaldo II (1168-1171), monaci di Montecassino. Un figlio della Chiesa di Gaeta, Giovanni, monaco cassinese e autore della vita e del martirio di sant'Erasmo, assunse un ruolo centrale nella Curia romana: fu cancelliere curiale e collaboratore di Urbano II e Pasquale II, e nel 1118 fu eletto papa assumendo il nome di Gelasio II.\nCon una bolla del 12 marzo 1159 diretta al vescovo Giacinto, papa Adriano IV \u00abfiss\u00f2 i confini della diocesi, descrisse tutte le chiese, le terre, i casali e i castelli sottoposti al suo dominio, e confirm\u00f2 tutt'i privilegi, le giurisdizioni, le prerogative e le grazie dai suoi predecessori accordati\u00bb. Le stesse concessioni furono ripetute da papa Alessandro III nel 1170 al vescovo Rinaldo II.\nNel Cinquecento, dopo la morte di Tommaso De Vio (1519-1534), autore di un commentario della \"Summa\" di Tommaso d'Aquino e legato pontificio in Germania, inizi\u00f2 una serie ininterrotta di vescovi d'origine spagnola fino alla morte di Jos\u00e9 Guerrero de Torres nel 1720. Questi vescovi si impegnarono nell'attuazione in diocesi dei decreti riformatori del concilio di Trento. Tuttavia, il seminario fu eretto solamente nel Settecento ad opera di un vescovo italiano, il teatino Gennaro Carmignani (1738-1770). Tra il 12 e il 14 dicembre 1779 Carlo Pergamo presiedette il primo sinodo diocesano.\nAll'inizio dell'Ottocento la diocesi comprendeva, oltre Gaeta, i seguenti abitati: Mola (Formia), Castellone, Itri, Sperlonga, Maranola, Trivio, Castellonorato, Spigno, Traetto, Santa Maria Pulcherino, Tufo, Tremonzuli, Le Fratte, Coreno, Castelforte, Suio, Ponza e Ventotene. Nel 1818, a seguito del concordato stipulato tra papa Pio VII e il re delle Due Sicilie Ferdinando I di Borbone, al territorio della diocesi di Gaeta venne unito quello della soppressa diocesi di Fondi.\nImmediatamente soggetta alla Santa Sede sin dalle origini, il 31 dicembre 1848 la sede di Gaeta venne elevata ad arcidiocesi da papa Pio IX in occasione del suo esilio nella citt\u00e0, con la bolla \"In sublimi\". Con la stessa si concedeva agli arcivescovi gaetani l'uso del pallio alla stregua dei metropoliti.\nNell'ex palazzo del cardinale Tommaso De Vio, che fu sede del seminario arcivescovile fino agli anni sessanta, ha sede il museo diocesano e della religiosit\u00e0 del Parco dei Monti Aurunci. Nello stesso palazzo si trovano anche l'archivio e la biblioteca diocesana.\nCronotassi dei vescovi.\nSi omettono i periodi di sede vacante non superiori ai 2 anni o non storicamente accertati.\nAttuale arcivescovo.\nAttuale arcivescovo di Gaeta \u00e8 Luigi Vari, gi\u00e0 presbitero della sede suburbicaria di Velletri-Segni, eletto da papa Francesco il 21 aprile 2016, consacrato vescovo il 21 giugno 2016 da Vincenzo Apicella; ha preso possesso dell'arcidiocesi sabato 9 luglio 2016.\nStatistiche.\nL'arcidiocesi nel 2019 su una popolazione di 161.660 persone contava 156.670 battezzati, corrispondenti al 96,9% del totale."}
{"id": "501341", "revid": "1086375", "url": "https://it.wikipedia.org/wiki?curid=501341", "title": "Arcidiocesi di Gagnoa", "text": "Larcidiocesi di Gagnoa (in latino: \"Archidioecesis Gagnoa\u00ebnsis\") \u00e8 una sede metropolitana della Chiesa cattolica in Costa d'Avorio. Nel 2019 contava 396.676 battezzati su 2.483.813 abitanti. \u00c8 retta dall'arcivescovo Joseph Ak\u00e9 Yapo.\nTerritorio.\nL'arcidiocesi comprende le regioni ivoriane del Bandama Sud e Fromager.\nSede arcivescovile \u00e8 la citt\u00e0 di Gagnoa, dove si trova la cattedrale di Sant'Anna.\nIl territorio \u00e8 suddiviso in 42 parrocchie.\nStoria.\nLa diocesi di Gagnoa fu eretta il 25 giugno 1956 con la bolla \"Sanctissimum ac gravissimum\" di papa Pio XII, ricavandone il territorio dalla diocesi di Daloa. Originariamente era suffraganea dell'arcidiocesi di Abidjan.\nIl 23 ottobre 1989 ha ceduto una porzione del suo territorio a vantaggio dell'erezione della diocesi di San Pedro-en-C\u00f4te d'Ivoire.\nIl 19 dicembre 1994 la diocesi \u00e8 stata elevata al rango di arcidiocesi metropolitana con la bolla \"Cum in Litore Eburneo\" di papa Giovanni Paolo II.\nCronotassi dei vescovi.\nSi omettono i periodi di sede vacante non superiori ai 2 anni o non storicamente accertati.\nStatistiche.\nL'arcidiocesi nel 2019 su una popolazione di 2.483.813 persone contava 396.676 battezzati, corrispondenti al 16,0% del totale."}
{"id": "501342", "revid": "110157", "url": "https://it.wikipedia.org/wiki?curid=501342", "title": "Diocesi di Galle", "text": "La diocesi di Galle (in latino: \"Dioecesis Gallensis\") \u00e8 una sede della Chiesa cattolica in Sri Lanka suffraganea dell'arcidiocesi di Colombo. Nel 2019 contava 9.606 battezzati su 2.501.100 abitanti. \u00c8 retta dal vescovo Raymond Kingsley Wickramasinghe.\nTerritorio.\nLa diocesi comprende la Provincia Meridionale dello Sri Lanka.\nSede vescovile \u00e8 la citt\u00e0 di Galle, dove si trova la cattedrale di Santa Maria Regina del Santo Rosario.\nIl territorio \u00e8 suddiviso in 16 parrocchie.\nStoria.\nLa diocesi \u00e8 stata eretta il 25 agosto 1893 con il breve \"In hac beati Petri cathedra\" di papa Leone XIII, ricavandone il territorio dall'arcidiocesi di Colombo.\nIl 2 novembre 1995 ha ceduto una porzione del suo territorio a vantaggio dell'erezione della diocesi di Ratnapura.\nCronotassi dei vescovi.\nSi omettono i periodi di sede vacante non superiori ai 2 anni o non storicamente accertati.\nStatistiche.\nLa diocesi nel 2019 su una popolazione di 2.501.100 persone contava 9.606 battezzati, corrispondenti allo 0,4% del totale."}
{"id": "501344", "revid": "92723", "url": "https://it.wikipedia.org/wiki?curid=501344", "title": "Diocesi di Gallup", "text": "La diocesi di Gallup (in latino: \"Dioecesis Gallupiensis\") \u00e8 una sede della Chiesa cattolica negli Stati Uniti d'America suffraganea dell'arcidiocesi di Santa Fe appartenente alla regione ecclesiastica XIII (AZ, CO, NM, UT, WY). Nel 2019 contava 65.700 battezzati su 524.600 abitanti. \u00c8 retta dal vescovo James Sean Wall.\nTerritorio.\nLa diocesi comprende le contee di San Juan, McKinley, Cibola e Catron nel Nuovo Messico e le contee di Navajo e Apache in Arizona.\nSede vescovile \u00e8 la citt\u00e0 di Gallup, dove si trova la cattedrale del Sacro Cuore di Ges\u00f9 (\"Sacred Heart\").\nIl territorio si estende su 143.648\u00a0km\u00b2 ed \u00e8 suddiviso in 52 parrocchie.\nStoria.\nLa diocesi \u00e8 stata eretta il 16 dicembre 1939 con la bolla \"Ad bonum animarum\" di papa Pio XII, ricavandone il territorio dall'arcidiocesi di Santa Fe e dalla diocesi di Tucson.\nIl 28 giugno 1969 ha ceduto le conteee di Mohave, Yavapai e Coconino (esclusa la \"Navajo Indian Reservation\") a vantaggio dell'erezione della diocesi di Phoenix.\nCronotassi dei vescovi.\nSi omettono i periodi di sede vacante non superiori ai 2 anni o non storicamente accertati.\nStatistiche.\nLa diocesi nel 2019 su una popolazione di 524.600 persone contava 65.700 battezzati, corrispondenti al 12,5% del totale."}
{"id": "501346", "revid": "92723", "url": "https://it.wikipedia.org/wiki?curid=501346", "title": "Arcidiocesi di Galveston-Houston", "text": "Larcidiocesi di Galveston-Houston (in latino: \"Archidioecesis Galvestoniensis-Houstoniensis\") \u00e8 una sede metropolitana della Chiesa cattolica negli Stati Uniti d'America appartenente alla regione ecclesiastica X (AR, OK, TX). Nel 2019 contava 1.804.100 battezzati su 6.661.600 abitanti. \u00c8 retta dall'arcivescovo cardinale Daniel Nicholas DiNardo.\nTerritorio.\nL'arcidiocesi comprende 10 contee del Texas, negli Stati Uniti d'America: Austin, Brazoria, Fort Bend, Galveston, Grimes, Harris, Montgomery, San Jacinto, Walker e Waller.\nSede arcivescovile \u00e8 la citt\u00e0 di Galveston, dove si trova la basilica cattedrale di Santa Maria (\"St. Mary Cathedral Basilica\"). A Houston si trova la concattedrale del Sacro Cuore (\"Sacred Heart\").\nIl territorio si estende su 23.257\u00a0km\u00b2 ed \u00e8 suddiviso in 146 parrocchie.\nProvincia ecclesiastica.\nLa provincia ecclesiastica di Galveston-Houston, istituita nel 2004, comprende le seguenti suffraganee:\nStoria.\nLa prefettura apostolica del Texas fu eretta il 24 ottobre 1839 ricavandone il territorio dalla diocesi di New Orleans.\nIl 16 luglio 1841 con il breve \"Universi dominici gregis\" di papa Gregorio XVI la prefettura apostolica fu elevata a vicariato apostolico, che il 4 maggio 1847 fu elevato a diocesi e assunse il nome di diocesi di Galveston in forza del breve \"In apostolicae sedis\" di papa Pio IX.\nIl 19 luglio 1850 entr\u00f2 a far parte della provincia ecclesiastica di New Orleans.\nIl 28 agosto e il 18 settembre 1874 cedette porzioni del suo territorio a vantaggio dell'erezione rispettivamente della diocesi di San Antonio (oggi arcidiocesi) e del vicariato apostolico di Brownsville (oggi diocesi di Corpus Christi).\nIl 15 luglio 1890 e il 15 novembre 1947 cedette altre porzioni di territorio a vantaggio dell'erezione rispettivamente delle diocesi di Dallas e di Austin.\nIl 3 agosto 1926 entr\u00f2 a far parte della provincia ecclesiastica di San Antonio.\nIl 25 luglio 1959 per effetto del decreto \"In Galvestoniensis\" della Sacra Congregazione Concistoriale la chiesa del Sacro Cuore di Houston fu elevata alla dignit\u00e0 di concattedrale e la diocesi assunse il nome di Galveston-Houston.\nIl 25 giugno 1966, il 13 aprile 1982 e il 12 dicembre 1986 cedette altre porzioni di territorio a vantaggio dell'erezione rispettivamente delle diocesi di Beaumont, di Victoria in Texas e di Tyler.\nIl 29 dicembre 2004 \u00e8 stata elevata al rango di arcidiocesi metropolitana con la bolla \"Cum pacis et gaudii\" di papa Giovanni Paolo II.\nCronotassi dei vescovi.\nSi omettono i periodi di sede vacante non superiori ai 2 anni o non storicamente accertati.\nStatistiche.\nL'arcidiocesi nel 2019 su una popolazione di 6.661.600 persone contava 1.804.100 battezzati, corrispondenti al 27,1% del totale."}
{"id": "501348", "revid": "322321", "url": "https://it.wikipedia.org/wiki?curid=501348", "title": "Diocesi di Galway e Kilmacduagh", "text": "La diocesi di Galway e Kilmacduagh (in latino: \"Dioecesis Galviensis et Duacensis\") \u00e8 una sede della Chiesa cattolica in Irlanda suffraganea dell'arcidiocesi di Tuam. Nel 2019 contava 114.022 battezzati su 140.152 abitanti. La sede \u00e8 vacante, in attesa che il vescovo eletto Michael Gerard Duignan ne prenda possesso.\nAi vescovi di Galway e Kilmacduagh \u00e8 affidata in amministrazione perpetua la sede di Kilfenora (\"Fenaborensis\"), suffraganea dell'arcidiocesi di Cashel e Emly.\nTerritorio.\nLa diocesi comprende parte delle contee irlandesi di Galway, Mayo e Clare.\nSede vescovile \u00e8 la citt\u00e0 di Galway, dove si trova la cattedrale di Nostra Signora Assunta in Cielo e di San Nicola. A Kilmacduagh sorge l'ex cattedrale, ora ridotta in rovina, dedicata a san Colmano.\nIl territorio si estende su 2.610\u00a0km\u00b2 ed \u00e8 suddiviso in 40 parrocchie, raggruppate in 5 decanati: Galway est, Galway ovest, Galway rurale, Kilmacduagh e Kilfenora.\nStoria.\nLa diocesi di Galway e Kilmacduagh deriva dall'unione di pi\u00f9 sedi.\nDiocesi di Galway.\nLa diocesi di Galway deriva dall'antica diocesi di Enachdune. Dal 1253 al 1306 la sede fu soppressa e il suo territorio fu unito all'arcidiocesi di Tuam. Nel 1306 il decano e il capitolo di Enachdune (oggi Annaghdown) elessero il vescovo Gilbert senza ottenere la previa autorizzazione del re e nonostante la sede fosse soppressa. L'arcivescovo di Tuam si appell\u00f2 alla Santa Sede, ma il vescovo Gilbert, gi\u00e0 consacrato, rimase in carica. Gli arcivescovi di Tuam cercarono per circa 250 anni di imporre sull'abbazia di Annaghdown e sulle parrocchie soggette la loro giurisdizione, scontrandosi con gli abati che cercavano di mantenere la propria indipendenza. Il malcontento sollevato da questa situazione da parte di alcune famiglie anglo-normanne della vicina citt\u00e0 di Galway, costrinse il vescovo di Tuam, nel 1484, ad esentare quest'ultima dalla sua giurisdizione.\nPapa Innocenzo VIII sanc\u00ec questa disposizione e stabil\u00ec la custodia di Galway, una circoscrizione ecclesiastica \"sui generis\". Il custode della collegiata di San Nicola aveva poteri quasi-episcopali, con diritto di nomina dei parroci della citt\u00e0 di Galway e di alcune parrocchie vicine e la facolt\u00e0 di visitare i monasteri, mentre ovviamente non poteva conferire gli ordini. Era assistito da altri otto vicari cittadini, che costituivano una sorta di capitolo. Sia il custode sia i vicari erano eletti dalla popolazione locale.\nNel XVII e XVIII secolo i custodi di Galway furono spesso in contrasto con gli arcivescovi di Tuam, che reclamavano alcuni diritti sulla citt\u00e0 di Galway. A ci\u00f2 si aggiunsero problemi per l'elezione dei custodi e dei vicari, quando in seguito alle leggi penali irlandesi i cattolici, che pure costituivano la stragrande maggioranza degli abitanti di Galway, non potevano registrarsi come borghesi, ai quali spettava il diritto di elezione. Cos\u00ec fu necessario creare un registro cittadino clandestino e alternativo, ma ci\u00f2 non imped\u00ec il sorgere di rivalit\u00e0 tribali. Nel 1793 i cittadini di Galway poterono tornare a riunirsi liberamente per l'elezione.\nL'elezione popolare caus\u00f2 non pochi incidenti e tumulti, al punto che, in una visita ad limina a Roma nel 1828, i vescovi irlandesi chiesero la soppressione di questo privilegio. Papa Gregorio XVI con la bolla \"Sedium Episcopalium\" del 27 aprile 1831 eresse la diocesi di Galway.\nDiocesi di Kilmacduagh.\nLa diocesi di Kilmacduagh deriva da un'antica sede monastica, fondata nella prima met\u00e0 del VII secolo da san Colmano. Successivamente la sede fu retta da abati, che non erano necessariamente consacrati vescovi, come comunemente avveniva nel monachesimo irlandese. Anticamente negli annali irlandesi era anche nota come diocesi di Hy Fiachra.\nIn occasione della riorganizzazione della Chiesa irlandese sul modello di quella continentale, la diocesi di Kilmacduagh non \u00e8 menzionata nel sinodo di Rathbreasail del 1111, ma il sinodo di Kells del 1152 stabil\u00ec Kilmacduagh come suffraganea dell'arcidiocesi di Tuam. Il primo vescovo noto \u00e8 Rugdan O'Ruadan (Imar Ua Ruaidin) segnalato nel 1176. Fino al termine del Medioevo tutti i vescovi noti sono irlandesi d'origine. La prima menzione di capitolo dei canonici della cattedrale risale al 1253.\nDurante la prima met\u00e0 del XIV secolo la diocesi fu momentaneamente unita a quella di Tuam; ma la protesta del capitolo della cattedrale port\u00f2 nel 1358 alla separazione delle due sedi.\nDopo lo scisma anglicano voluto da Enrico VIII d'Inghilterra la diocesi visse un lungo periodo di crisi e la sede rimase vacante per quasi tutto il XVII secolo.\nDiocesi di Kilmacduagh e Kilfenora.\nIl 12 novembre 1750 la diocesi di Kilmacduagh fu unita alla sede di Kilfenora. Poich\u00e9, essendo quest'ultima suffraganea di arcidiocesi di Cashel, appartenevano a due metropolie diverse, non si pot\u00e9 giungere ad un'unione piena delle due sedi: perci\u00f2 fu stabilito che alternativamente i vescovi portassero il titolo di Kilmacduagh e fossero amministratori apostolici di Kilfenora oppure portassero il titolo di Kilfenora e fossero amministratori apostolici di Kilmacduagh. All'epoca dell'unione la diocesi di Kilmacduagh contava otto o nove parrocchie e quella di Kilfenora ancora meno.\nAgli inizi del XIX secolo il vescovo risiedeva abitualmente a Kinvara, non potendo disporre di una residenza adatta a Kilmacduagh. Nel 1834 la sola diocesi di Kilmacduagh comprendeva poco pi\u00f9 di 45.000 fedeli, scesi a 36.000 quindici anni dopo, a causa dell'emigrazione, dovuta alla carestia che colp\u00ec l'Irlanda.\nDal 1866 le due sedi unite non ebbero pi\u00f9 vescovi e furono affidate in qualit\u00e0 di amministratore apostolico a John McEvilly vescovo di Galway.\nDiocesi di Galway e Kilmacduagh.\nIl 5 giugno 1883 in forza del breve \"Ecclesiae Tuamensis\" di papa Leone XIII, fu sciolta l'unione delle diocesi di Kilmacduagh e Kilfenora: Kilmacduagh fu unita a Galway (dando origine all'odierna diocesi), mentre Kilfenora fu data in amministrazione perpetua ai vescovi di Galway e Kilmacduagh.\nNel 1958 fu iniziata la costruzione dell'attuale cattedrale, che fu terminata nel 1965.\nLa diocesi ha ricevuto la visita pastorale di papa Giovanni Paolo II nel 1979.\nDall'11 febbraio 2022 \u00e8 unita \"in persona episcopi\" alla diocesi di Clonfert.\nCronotassi dei vescovi.\nSi omettono i periodi di sede vacante non superiori ai 2 anni o non storicamente accertati.\nStatistiche.\nLa diocesi nel 2019 su una popolazione di 140.152 persone contava 114.022 battezzati, corrispondenti all'81,4% del totale."}
{"id": "501349", "revid": "110157", "url": "https://it.wikipedia.org/wiki?curid=501349", "title": "Arcidiocesi di Gandhinagar", "text": "Larcidiocesi di Gandhinagar (in latino: \"Archidioecesis Gandhinagarensis\") \u00e8 una sede metropolitana della Chiesa cattolica in India. Nel 2019 contava 16.822 battezzati su 10.562.800 abitanti. \u00c8 retta dall'arcivescovo Thomas Ignatius Macwan.\nTerritorio.\nL'arcidiocesi comprende i distretti civili di Gandhinagar, Mehasana, Patan, Banaskantha e Sabarkantha nello stato del Gujarat in India.\nSede arcivescovile \u00e8 la citt\u00e0 di Gandhinagar, dove si trova la cattedrale \"Premavatar Isu Mandir\" (Tempio di Ges\u00f9, l'Amore Incarnato).\nIl territorio \u00e8 suddiviso in 19 parrocchie.\nStoria.\nL'arcidiocesi \u00e8 stata eretta l'11 ottobre 2002 con la bolla \"Dilecta in Indiae\" di papa Giovanni Paolo II, ricavandone il territorio dalla diocesi di Ahmedabad.\nCronotassi dei vescovi.\nSi omettono i periodi di sede vacante non superiori ai 2 anni o non storicamente accertati.\nStatistiche.\nL'arcidiocesi nel 2019 su una popolazione di 10.562.800 persone contava 16.822 battezzati, corrispondenti allo 0,2% del totale."}
{"id": "501350", "revid": "1543377", "url": "https://it.wikipedia.org/wiki?curid=501350", "title": "Diocesi di Gap", "text": "La diocesi di Gap (in latino: \"Dioecesis Vapincensis\") \u00e8 una sede della Chiesa cattolica in Francia suffraganea dell'arcidiocesi di Marsiglia. Nel 2019 contava 121.300 battezzati su 141.107 abitanti. \u00c8 retta dal vescovo Xavier Malle.\nTerritorio.\nLa diocesi comprende il dipartimento francese delle Alte Alpi.\nSede vescovile \u00e8 la citt\u00e0 di Gap, dove si trova la cattedrale di Nostra Signora Assunta e Sant'Arnolfo. A Embrun si trova la concattedrale di Notre-Dame du R\u00e9al. A Saint-\u00c9tienne-le-Laus sorge la basilica minore di Nostra Signora del Laus.\nIl territorio, suddiviso in 185 parrocchie, \u00e8 organizzato in 3 arcipreture e 8 decanati:\nStoria.\nLa diocesi fu eretta probabilmente nel V secolo. Tuttavia, prima del vescovo Costanzo, documentato dal 517 al 529, i nomi dei vescovi non godono di sufficienti riscontri documentali e sono attestati unicamente da fonti agiografiche. Originariamente la diocesi risulta essere suffraganea dell'arcidiocesi di Aix.\nIl cristianesimo pot\u00e9 diffondersi e consolidarsi dal VI secolo grazie all'opera dei monaci missionari irlandesi, tra i quali si devono menzionare san Colombano e san Gallo vi operarono poi i monaci dell'abbazia di San Dalmazzo di Pedona e del monastero di Cimiez con i monaci dell'abbazia di Lerino.\nNei primi secoli emerge la figura di sant'Aredio, che organizz\u00f2 la diocesi in parrocchie, stabil\u00ec una residenza episcopale ed accolse i missionari che Gregorio Magno invi\u00f2 in Britannia per l'evangelizzazione degli Angli e dei Sassoni. Importante nell'XI secolo l'episcopato di sant'Arnoux, che estirp\u00f2 la simonia e la corruzione che avevano caratterizzato il suo predecessore; \u00e8 venerato come il patrono della diocesi.\nNel 1220, mentre era ancora vivo san Francesco, i francescani fondarono un convento nella citt\u00e0 di Gap, seguiti un secolo dopo dai domenicani.\nNel XVI secolo la Riforma protestante provoc\u00f2 nella diocesi disordini e violenze, tanto che nel 1562 la citt\u00e0 fu incendiata. In seguito i predicatori ugonotti e i loro seguaci troveranno rifugio a Ginevra. Il vescovo Gabriel de Clermont ader\u00ec al calvinismo e per questo venne deposto.\nNel 1664 sarebbe incominciata una serie di apparizioni mariane nel santuario di Nostra Signora del Laus che ebbe termine soltanto nel 1718.\nNel XVIII secolo si distinse il vescovo Fran\u00e7ois de Malissoles, che seppe efficacemente contrastare il giansenismo. L'ultimo vescovo prima della soppressione, Fran\u00e7ois de Vareille, mor\u00ec in esilio, senza aver accettato di presentare alla Santa Sede le dimissioni dal governo della diocesi.\nIn seguito al concordato con la bolla \"Qui Christi Domini\" di papa Pio VII del 29 novembre 1801 la diocesi fu soppressa e il suo territorio fu diviso fra le diocesi di Digne e di Grenoble.\nNel giugno 1817 fra Santa Sede e governo francese fu stipulato un nuovo concordato, cui fece seguito il 27 luglio la bolla \"Commissa divinitus\", con la quale il papa restaurava la sede di Gap. Tuttavia, poich\u00e9 il concordato non entr\u00f2 in vigore in quanto non ratificato dal Parlamento di Parigi, questa erezione non ebbe effetto.\nIl 6 ottobre 1822 in forza della bolla \"Paternae charitatis\" del medesimo papa Pio VII la diocesi fu definitivamente ristabilita come suffraganea di Aix sul territorio dell'antica diocesi, a cui si aggiunse la maggior parte dell'arcidiocesi di Embrun, che era stata soppressa nel 1801.\nNel corso del XIX secolo molti sacerdoti originari della diocesi divennero missionari, svolgendo il loro apostolato in tutte le parti del mondo; tra questi Jacques Chastan, missionario della Societ\u00e0 per le Missioni Estere di Parigi, martire in Corea e canonizzato nel 1984. Si ricordano inoltre Jean-Hippolyte Gondre, secondo fondatore dei Fratelli del Sacro Cuore, dichiarato venerabile nel 1984; e Pierre-Julien Eymard fondatore della Congregazione del Santissimo Sacramento, canonizzato nel 1962.\nTra il 1866 e il 1904 \u00e8 stata costruita la nuova cattedrale della diocesi, in sostituzione di quella medievale caduta in rovina, che venne consacrata nel 1895, prima della fine dei lavori.\nL'8 dicembre 2002, con la riorganizzazione delle circoscrizioni diocesane francesi, \u00e8 entrata a far parte della provincia ecclesiastica di Marsiglia.\nIl 31 dicembre 2007 ai vescovi di Gap fu unito il titolo di Embrun: di questo avvenimento fu dato solenne annuncio durante la Messa crismale del 18 aprile 2008, celebratasi straordinariamente nella concattedrale di Embrun.\nIl 4 maggio 2008 il vescovo Jean-Michel di Falco ha emanato un decreto di riconoscimento del carattere soprannaturale degli eventi di Nostra Signora del Laus.\nCronotassi dei vescovi.\nSi omettono i periodi di sede vacante non superiori ai 2 anni o non storicamente accertati.\nStatistiche.\nLa diocesi nel 2019 su una popolazione di 141.107 persone contava 121.300 battezzati, corrispondenti all'86,0% del totale."}
{"id": "501351", "revid": "110157", "url": "https://it.wikipedia.org/wiki?curid=501351", "title": "Diocesi di Garagoa", "text": "La diocesi di Garagoa (in latino: \"Dioecesis Garago\u00ebnsis\") \u00e8 una sede della Chiesa cattolica in Colombia suffraganea dell'arcidiocesi di Tunja. Nel 2019 contava 132.440 battezzati su 137.340 abitanti. \u00c8 retta dal vescovo Julio Hernando Garc\u00eda Pel\u00e1ez.\nTerritorio.\nLa diocesi comprende 25 comuni nella parte sud-orientale del dipartimento colombiano di Boyac\u00e1: Garagoa, Jenesano, Ramiriqu\u00ed, Rond\u00f3n, Tiban\u00e1, Umbita, Chinavita, Pachavita, La Capilla, Tenza, Zetaquira, Berbeo, Guateque, Sutatenza, Somondoco, Guayat\u00e1, Almeida, Chivor, Macanal, Campohermoso, P\u00e1ez, Santa Mar\u00eda, San Luis de Gaceno, San Eduardo e Miraflores.\nSede vescovile \u00e8 la citt\u00e0 di Garagoa, dove si trova la cattedrale di Nostra Signora della Candelora (\"Nuestra Se\u00f1ora de la Candelaria\").\nIl territorio si estende su una superficie di 4.400\u00a0km\u00b2 ed \u00e8 suddiviso in 33 parrocchie, raggruppate in 4 vicariati: San Mateo, San Marcos, San Lucas e San Juan.\nStoria.\nLa diocesi \u00e8 stata eretta il 26 aprile 1977 con la bolla \"Cum Venerabilis\" di papa Paolo VI, ricavandone il territorio dall'arcidiocesi di Tunja.\nIl 7 aprile 1978, con la lettera apostolica \"Probatus ille\", papa Paolo VI ha confermato la Beata Maria Vergine, Nostra Signora del Rifugio, venerata popolarmente con il titolo di \"Nuestra Se\u00f1ora del Amparo de Chinavita\", patrona principale della diocesi.\nCronotassi dei vescovi.\nSi omettono i periodi di sede vacante non superiori ai 2 anni o non storicamente accertati.\nStatistiche.\nLa diocesi nel 2019 su una popolazione di 137.340 persone contava 132.440 battezzati, corrispondenti al 96,4% del totale."}
{"id": "501352", "revid": "2075278", "url": "https://it.wikipedia.org/wiki?curid=501352", "title": "Pop rap", "text": "Il pop rap \u00e8 un genere musicale che fonde il rap con il pop. Nel pop rap gli elementi pi\u00f9 duri dell'hip hop vengono rimossi in favore di basi molto orecchiabili. Il risultato mescola il ritmo e le rime del rap con la cura del suono e le melodie ammiccanti del pop, di conseguenza tende ad essere meno aggressivo degli altri sottogeneri dell'hip hop.\nLo stile divenne popolare all'inizio degli anni novanta quando l'hip hop trov\u00f2 finalmente il successo commerciale. I pop rapper apparivano meno \"minacciosi\" agli occhi del vasto pubblico giovanile, e anche per questo il genere divenne molto pi\u00f9 popolare del gangsta rap. Artisti come Vanilla Ice poterono sfruttare l'estetica generale dell'hip hop combinata a suoni e liriche molto radiofonici.\nMolte hit pop rap campionavano brani immediatamente riconoscibili: \"U Can't Touch This\" ne divenne il primo esempio, contenendo il riff del brano di Rick James \"Super Freak\". L'aumento della popolarit\u00e0 dell'hip hop all'inizio del XXI secolo si pu\u00f2 in larga parte ascrivere allo stile maturato dal pop rap.\nIndubbiamente, la maggior parte delle produzioni \u00e8 pesantemente influenzata dal ricorso a campionamenti di brani celebri e suoni molto ballabili.\nStoria.\nIl pop rap \u00e8 diventato molto popolare fin dal suo inizio nei tardi anni ottanta, dopo che vari artisti hip hop cominciarono ad entrare nella scena principale. LL Cool J potrebbe essere stato il primo vero pop rapper della storia, quando raggiunse la fama nel 1985 con il suo album di debutto \"Radio\". Quando si associ\u00f2 alla Def Jam di Russell Simmons e decise di provare a fondere il rap con influenze pop e R&amp;B, alcune persone furono scettiche sul fatto che avrebbe funzionato perfettamente. Alla fine, la ballata rap \"I Need Love\" (1987) di LL Cool J divenne realmente un successo. Le origini del pop rap risalgono anche ad artisti come Tone L\u014dc, Young MC e DJ Jazzy Jeff &amp; the Fresh Prince che mettevano l'enfasi nella capacit\u00e0 di raccontare storie di buonumore per avere pi\u00f9 successo. Ci furono dei seguaci che iniziarono a registrare similmente brani amabili e festosi. Da quando questo genere fu accettato come vera musica, altri rapper cominciarono a mischiare il rap con il pop, l'R&amp;B e la dance.\nAlcuni pop rapper si posero come obiettivo il campionamento di altri generi musicali per creare le proprie melodie, altri si affidarono alla propria creativit\u00e0 per le strumentali su cui comporre le liriche. Come risultato di questo lavoro, tali artisti venivano frequentemente portati in giudizio per questioni di diritti d'autore, pur non copiando di sana pianta il brano ma solo facendosi ispirare in determinati punti. Questi problemi iniziarono con l'arrivo sulla scena dei primi veri pop rapper come MC Hammer e Vanilla Ice negli anni novanta, che costruirono parte della loro carriera utilizzando pesanti campionamenti di brani di successo per creare nuove hit altrettanto popolari. Ci\u00f2 comunque non deve far pensare ad un genere completamente segnato dall'utilizzo delle abilit\u00e0 musicali altrui, infatti ci sono stati moltissimi artisti pop rap capaci di avere successo costruendosi un proprio suono inconfondibile, senza necessariamente appoggiarsi al lavoro gi\u00e0 fatto da altri in precedenza: vedi P.M. Dawn, Naughty by Nature, Das EFX, Salt-n-Pepa, House of Pain, Coolio, eccetera.\nVerso la fine degli anni novanta, il pop rap \u00e8 stato dominato da artisti che avevano saputo mescolare il rap con il soul. Spunti R&amp;B e campionamenti facilmente riconoscibili di successi soul e pop degli anni settanta e ottanta furono lo schema classico di questo genere, che ebbe la sua consacrazione negli ultimi lavori di The Notorious B.I.G. (\"Mo Money Mo Problems\") e Ma$e (\"Feels So Good\"), e nei singoli di Jay-Z (\"Can I Get a...\") e Nas (\"Street Dreams\"). Una fetta poco consistente di questi successi musicali fu ben accolta dalla critica e dai puristi dell'hip hop, mentre lo stile \"loop it and leave it\" tipico di Puff Daddy, che consisteva prevalentemente nella costruzione di strumentali con materiale non originale, fu pesantemente criticato.\nIl gangsta rap influenzato dal pop ha continuato ad avere successo anche nel XXI secolo, con artisti che hanno saputo catturare l'attenzione sia del pubblico di fede rap che di fede pop. Tra questi vanno sicuramente ricordati 50 Cent, D4L e Nelly."}
{"id": "501354", "revid": "92723", "url": "https://it.wikipedia.org/wiki?curid=501354", "title": "Diocesi di Garanhuns", "text": "La diocesi di Garanhuns (in latino: \"Dioecesis Garanhunensis\") \u00e8 una sede della Chiesa cattolica in Brasile suffraganea dell'arcidiocesi di Olinda e Recife appartenente alla regione ecclesiastica Nordeste 2. Nel 2019 contava 620.600 battezzati su 685.267 abitanti. \u00c8 retta dal vescovo Paulo Jackson N\u00f3brega de Sousa.\nTerritorio.\nLa diocesi comprende 26 comuni dello stato brasiliano di Pernambuco: Quipap\u00e1, S\u00e3o Benedito do Sul, \u00c1guas Belas, Ita\u00edba, Garanhuns, Caet\u00e9s, Capoeiras, Paranatama, Salo\u00e1, Bom Conselho, Lagoa do Ouro, Correntes, Brej\u00e3o, Terezinha, Iati, S\u00e3o Bento do Una, Jurema, Cal\u00e7ado, Jupi, Jucati, Lajedo, Panelas, S\u00e3o Jo\u00e3o, Palmerina, Canhotinho e Angelim.\nSede vescovile \u00e8 la citt\u00e0 di Garanhuns, dove si trova la cattedrale di Sant'Antonio.\nIl territorio si estende su una superficie di 8.734\u00a0km\u00b2 ed \u00e8 suddiviso in 36 parrocchie.\nStoria.\nLa diocesi \u00e8 stata eretta il 2 agosto 1918 con la bolla \"Archidioecesis Olindensis et Recifensis\" di papa Benedetto XV, ricavandone il territorio dall'arcidiocesi di Olinda e Recife.\nIl 13 gennaio 1962 ha ceduto una porzione del suo territorio a vantaggio dell'erezione della diocesi di Palmares.\nCronotassi dei vescovi.\nSi omettono i periodi di sede vacante non superiori ai 2 anni o non storicamente accertati.\nStatistiche.\nLa diocesi nel 2019 su una popolazione di 685.267 persone contava 620.600 battezzati, corrispondenti al 90,6% del totale."}
{"id": "501355", "revid": "267975", "url": "https://it.wikipedia.org/wiki?curid=501355", "title": "Diocesi di Garissa", "text": "La diocesi di Garissa () \u00e8 una sede della Chiesa cattolica in Kenya suffraganea dell'arcidiocesi di Mombasa. Nel 2019 contava 6.911 battezzati su 1.028.545 abitanti. La sede \u00e8 vacante, in attesa che il vescovo eletto George Muthaka, O.F.M.Cap., ne prenda possesso.\nTerritorio.\nLa diocesi comprende per intero le contee keniote di Garissa, Mandera e Wajir, e in parte quella di Tana River.\nSede vescovile \u00e8 la citt\u00e0 di Garissa, dove si trova la cattedrale di Nostra Signora della Consolazione.\nIl territorio \u00e8 suddiviso in 7 parrocchie.\nStoria.\nLa prefettura apostolica di Garissa fu eretta il 9 dicembre 1976 con la bolla \"Sacrosancta Christi\" di papa Paolo VI, ricavandone il territorio dalle diocesi di Mombasa (oggi arcidiocesi) e di Meru.\nIl 3 febbraio 1984 la prefettura apostolica \u00e8 stata elevata a diocesi con la bolla \"Quandoquidem\" di papa Giovanni Paolo II.\nOriginariamente suffraganea dell'arcidiocesi di Nairobi, il 21 maggio 1990 \u00e8 entrata a far parte della provincia ecclesiastica di Mombasa.\nIl 2 giugno 2000 ha ceduto una porzione di territorio a vantaggio dell'erezione della diocesi di Malindi.\nDomenica 1\u00ba luglio 2012 la cattedrale ed un'altra chiesa di Garissa sono state attaccate da un commando armato con bombe a mano, facendo almeno sedici morti e decine di feriti.\nCronotassi dei vescovi.\nSi omettono i periodi di sede vacante non superiori ai 2 anni o non storicamente accertati.\nStatistiche.\nLa diocesi nel 2019 su una popolazione di 1.028.545 persone contava 6.911 battezzati, corrispondenti allo 0,7% del totale."}
{"id": "501356", "revid": "1086375", "url": "https://it.wikipedia.org/wiki?curid=501356", "title": "Arcidiocesi di Garoua", "text": "Larcidiocesi di Garoua (in latino: \"Archidioecesis Garuensis\") \u00e8 una sede metropolitana della Chiesa cattolica in Camerun. Nel 2019 contava 172.900 battezzati su 1.894.680 abitanti. \u00c8 retta dall'arcivescovo Faustin Ambassa Ndjodo, C.I.C.M.\nTerritorio.\nL'arcidiocesi comprende l'intera regione del Nord in Camerun.\nSede arcivescovile \u00e8 la citt\u00e0 di Garoua, dove si trova la cattedrale di Santa Teresa.\nIl territorio \u00e8 suddiviso in 30 parrocchie.\nLa provincia ecclesiastica di Garoua, istituita nel 1982, comprende 3 suffraganee:\nStoria.\nLa prefettura apostolica di Garoua fu eretta il 9 gennaio 1947 con la bolla \"Quo faciliori\" di papa Pio XII, ricavandone il territorio dal vicariato apostolico di Foumban (oggi diocesi di Nkongsamba).\nIl 17 maggio 1951 cedette una porzione del suo territorio a vantaggio dell'erezione della prefettura apostolica di Moundou (oggi diocesi).\nIl 24 marzo 1953 la prefettura apostolica fu elevata a vicariato apostolico con la bolla \"Cum Christi\" di papa Pio XII.\nIl 14 settembre 1955 il vicariato apostolico fu elevato a diocesi con la bolla \"Dum tantis\" dello stesso papa Pio XII. Originariamente era suffraganea dell'arcidiocesi di Yaound\u00e9.\nIl 19 dicembre 1956 cedette una porzione del suo territorio a vantaggio dell'erezione della prefettura apostolica di Pala (oggi diocesi).\nL'11 marzo 1968 cedette ulteriori porzioni del suo territorio a vantaggio dell'erezione delle prefetture apostoliche di Maroua-Mokolo e di Yagoua (oggi entrambe diocesi).\nIl 18 marzo 1982 \u00e8 stata ancora elevata al rango di arcidiocesi metropolitana con la bolla \"Eo magis catholica\" di papa Giovanni Paolo II.\nIl 19 novembre dello stesso anno ha ceduto una porzione del suo territorio a vantaggio dell'erezione della diocesi di Ngaound\u00e9r\u00e9.\nCronotassi dei vescovi.\nSi omettono i periodi di sede vacante non superiori ai 2 anni o non storicamente accertati.\nStatistiche.\nL'arcidiocesi nel 2019 su una popolazione di 1.894.680 persone contava 172.900 battezzati, corrispondenti al 9,1% del totale."}
{"id": "501357", "revid": "110157", "url": "https://it.wikipedia.org/wiki?curid=501357", "title": "Diocesi di Gary", "text": "La diocesi di Gary (in latino: \"Dioecesis Gariensis\") \u00e8 una sede della Chiesa cattolica negli Stati Uniti d'America suffraganea dell'arcidiocesi di Indianapolis appartenente alla regione ecclesiastica VII (IL, IN, WI). Nel 2019 contava 168.500 battezzati su 786.966 abitanti. \u00c8 retta dal vescovo Robert John McClory.\nTerritorio.\nLa diocesi comprende 4 contee nella parte nord-occidentale dello stato americano dell'Indiana: Lake, LaPorte, Porter e Starke.\nSede vescovile \u00e8 la citt\u00e0 di Gary, dove si trova la cattedrale dei Santi Angeli (\"Cathedral of the Holy Angels\").\nIl territorio si estende su 4.680\u00a0km\u00b2 ed \u00e8 suddiviso in 66 parrocchie.\nStoria.\nLa diocesi \u00e8 stata eretta il 10 dicembre 1956 con la bolla \"Postulant quandoque\" di papa Pio XII, ricavandone il territorio dalla diocesi di Fort Wayne (oggi diocesi di Fort Wayne-South Bend).\nCronotassi dei vescovi.\nSi omettono i periodi di sede vacante non superiori ai 2 anni o non storicamente accertati.\nStatistiche.\nLa diocesi nel 2019 su una popolazione di 786.966 persone contava 168.500 battezzati, corrispondenti al 21,4% del totale."}
{"id": "501358", "revid": "1935652", "url": "https://it.wikipedia.org/wiki?curid=501358", "title": "Diocesi di Garz\u00f3n", "text": "La diocesi di Garz\u00f3n (in latino: \"Dioecesis Garzonensis\") \u00e8 una sede della Chiesa cattolica in Colombia suffraganea dell'arcidiocesi di Ibagu\u00e9. Nel 2019 contava 479.885 battezzati su 536.407 abitanti. La sede \u00e8 vacante.\nTerritorio.\nLa diocesi comprende 22 comuni nella parte meridionale del dipartimento colombiano di Huila: Altamira, El Agrado, El Pital, Garz\u00f3n, Gigante, Guadalupe, Tarqui, Suaza, La Argentina, La Plata, N\u00e1taga, Paicol, Tesalia, Acevedo, El\u00edas, Isnos, Oporapa, Palestina, Pitalito, Saladoblanco, San Agust\u00edn e Timan\u00e1.\nSede vescovile \u00e8 la citt\u00e0 di Garz\u00f3n, dove si trova la cattedrale dell'Immacolata Concezione della Vergine Maria.\nIl territorio si estende su una superficie di 9.667\u00a0km\u00b2 ed \u00e8 suddiviso in 62 parrocchie, raggruppate in 6 vicariati: San Pedro, San Pablo, San Andr\u00e9s, San Agust\u00edn, San Mateo, San Juan.\nStoria.\nLa diocesi di Garz\u00f3n fu eretta il 20 maggio 1900 con il decreto \"Quum legitimae\" della Congregazione Concistoriale, ricavandone il territorio dalla diocesi di Tolima, che fu contestualmente soppressa. Originariamente era suffraganea dell'arcidiocesi di Popay\u00e1n.\nIl 25 febbraio 1964, in forza della bolla \"De Ecclesiarum prosperitate\" di papa Paolo VI, la chiesa dell'Immacolata Concezione di Neiva fu elevata al rango di concattedrale della diocesi, che contestualmente assunse il nome di diocesi di Garz\u00f3n-Neiva.\nIl 24 luglio 1972, in forza della bolla \"Ad aptius tutiusque\" dello stesso Paolo VI, la diocesi cedette una porzione di territorio a vantaggio dell'erezione della diocesi di Neiva e contestualmente la diocesi ha assunto il nome attuale.\nIl 14 dicembre 1974 \u00e8 entrata a far parte della provincia ecclesiastica dell'arcidiocesi di Ibagu\u00e9.\nCronotassi dei vescovi.\nSi omettono i periodi di sede vacante non superiori ai 2 anni o non storicamente accertati.\nStatistiche.\nLa diocesi nel 2019 su una popolazione di 536.407 persone contava 479.885 battezzati, corrispondenti all'89,5% del totale."}
{"id": "501359", "revid": "439868", "url": "https://it.wikipedia.org/wiki?curid=501359", "title": "Chiesa di Sant'Apollonia", "text": ""}
{"id": "501360", "revid": "963244", "url": "https://it.wikipedia.org/wiki?curid=501360", "title": "Diocesi di Gasp\u00e9", "text": "La diocesi di Gasp\u00e9 (in latino: \"Dioecesis Gaspesiensis\") \u00e8 una sede della Chiesa cattolica in Canada suffraganea dell'arcidiocesi di Rimouski appartenente alla regione ecclesiastica Qu\u00e9bec. Nel 2019 contava 74.654 battezzati su 90.709 abitanti. \u00c8 retta dal vescovo Ga\u00e9tan Proulx, O.S.M.\nTerritorio.\nLa diocesi comprende parte della regione canadese della Gasp\u00e9sie-\u00celes-de-la-Madeleine, e precisamente la penisola Gasp\u00e9 da Cap-Chat (a nord) a Ristigouche (a sud) e le isole della Maddalena.\nSede vescovile \u00e8 la citt\u00e0 di Gasp\u00e9, dove si trova la cattedrale di Cristo Re.\nIl territorio \u00e8 suddiviso in 64 parrocchie.\nStoria.\nLa diocesi \u00e8 stata eretta il 5 maggio 1922 con la bolla \"Praedecessorum Nostrorum\" di papa Pio XI, ricavandone il territorio dalla diocesi di Rimouski (oggi arcidiocesi).\nOriginariamente suffraganea dell'arcidiocesi di Qu\u00e9bec, il 9 febbraio 1946 \u00e8 entrata a far parte della provincia ecclesiastica di Rimouski, contestualmente elevata al rango di arcidiocesi metropolitana.\nIl 17 febbraio 1951 fu istituito il capitolo della cattedrale con la bolla \"Cathedralia Canonicorum\" di papa Pio XII.\nCronotassi dei vescovi.\nSi omettono i periodi di sede vacante non superiori ai 2 anni o non storicamente accertati.\nStatistiche.\nLa diocesi nel 2019 su una popolazione di 90.709 persone contava 90.709 battezzati, corrispondenti all'82,3% del totale."}
{"id": "501361", "revid": "1123126", "url": "https://it.wikipedia.org/wiki?curid=501361", "title": "Arcidiocesi di Gatineau", "text": "Larcidiocesi di Gatineau (in latino: \"Archidioecesis Gatinensis\") \u00e8 una sede metropolitana della Chiesa cattolica in Canada appartenente alla regione ecclesiastica Quebec. Nel 2019 contava 259.433 battezzati su 360.324 abitanti. \u00c8 retta dall'arcivescovo Paul-Andr\u00e9 Durocher.\nTerritorio.\nL'arcidiocesi comprende la regione dell'Outaouais nel Qu\u00e9bec in Canada.\nSede arcivescovile \u00e8 la citt\u00e0 di Gatineau, dove si trovano la cattedrale di San Giuseppe e l'ex cattedrale di San Giovanni Maria Vianney.\nIl territorio si estende su 5.294\u00a0km\u00b2 ed \u00e8 suddiviso in 51 parrocchie.\nProvincia ecclesiastica.\nLa provincia ecclesiastica di Gatineau, istituita nel 1990, comprende le seguenti suffraganee:\nIstituti religiosi.\nAlla fine del 2012, contavano case in diocesi:\nStoria.\nLa diocesi di Hull fu eretta il 27 aprile 1963 con la bolla \"Quia dioecesim\" di papa Giovanni XXIII, ricavandone il territorio dall'arcidiocesi di Ottawa (oggi arcidiocesi di Ottawa-Cornwall), di cui originariamente era suffraganea. La diocesi aveva sede a Hull, oggi quartiere di Gatineau, dove si trovava la cattedrale del Santissimo Redentore.\nIl 1\u00ba marzo 1982 assunse il nome di diocesi di Gatineau-Hull, per il trasferimento della sede vescovile a Gatineau, dove fu eretta a cattedrale la chiesa di San Giovanni Maria Vianney, mentre la chiesa di San Giuseppe di Hull divenne concattedrale della diocesi.\nIl 30 giugno 1989, con la lettera apostolica \"Neminem quidem\", papa Giovanni Paolo II ha confermato la Beata Maria Vergine, Madre della Chiesa, e San Giuseppe Operaio patroni della diocesi.\nIl 31 ottobre 1990 in forza della bolla \"De spirituali Christifidelium\" di papa Giovanni Paolo II fu elevata al rango di arcidiocesi metropolitana.\nIl 28 ottobre 2005 ha assunto il nome attuale in forza del decreto \"S. Consistorialis Congregationis\" della Congregazione per i vescovi, e contestualmente la cattedrale \u00e8 stata trasferita nella chiesa di San Giuseppe di Hull. Questo provvedimento fu motivato dal fatto che nel 2002 era nata la nuova citt\u00e0 di Gatineau, che accorpava diverse citt\u00e0 precedenti, che si trovavano a nord del fiume Ottawa, tra cui anche Hull.\nCronotassi dei vescovi.\nSi omettono i periodi di sede vacante non superiori ai 2 anni o non storicamente accertati.\nStatistiche.\nL'arcidiocesi nel 2019 su una popolazione di 360.324 persone contava 259.433 battezzati, corrispondenti al 72,0% del totale."}
{"id": "501362", "revid": "1935652", "url": "https://it.wikipedia.org/wiki?curid=501362", "title": "Diocesi di Gaylord", "text": "La diocesi di Gaylord (in latino: \"Dioecesis Gaylordensis\") \u00e8 una sede della Chiesa cattolica negli Stati Uniti d'America suffraganea dell'arcidiocesi di Detroit appartenente alla regione ecclesiastica VI (OH, MI). Nel 2019 contava 78.300 battezzati su 569.800 abitanti. La sede \u00e8 vacante, in attesa che il vescovo eletto Jeffrey Joseph Walsh ne prenda possesso.\nTerritorio.\nLa diocesi comprende 21 contee nella parte pi\u00f9 settentrionale dello stato americano del Michigan: Charlevoix, Emmet, Cheboygan, Presque Isle, Leelanau, Antrim, Otsego, Montmorency, Alpena, Benzie, Grand Traverse, Kalkaska, Crawford, Oscoda, Alcona, Manistee, Wexford, Missaukee, Roscommon, Ogemaw e Iosco\nSede vescovile \u00e8 la citt\u00e0 di Gaylord, dove si trova la cattedrale di Santa Maria del Carmine (\"St. Mary Cathedral\").\nIl territorio si estende su 28.932\u00a0km\u00b2 ed \u00e8 suddiviso in 75 parrocchie.\nStoria.\nLa diocesi \u00e8 stata eretta il 19 dicembre 1970 con la bolla \"Qui universae\" di papa Paolo VI, ricavandone il territorio dalle diocesi di Grand Rapids e di Saginaw.\nNel 1977 \u00e8 stata consacrata la nuova cattedrale della diocesi, costruita a partire dal 1975 e dedicata come la precedente a Santa Maria del Carmine.\nCronotassi dei vescovi.\nSi omettono i periodi di sede vacante non superiori ai 2 anni o non storicamente accertati.\nStatistiche.\nLa diocesi nel 2019 su una popolazione di 569.800 persone contava 78.300 battezzati, corrispondenti al 13,7% del totale."}
{"id": "501363", "revid": "110157", "url": "https://it.wikipedia.org/wiki?curid=501363", "title": "Diocesi di Gbarnga", "text": "La diocesi di Gbarnga () \u00e8 una sede della Chiesa cattolica in Liberia suffraganea dell'arcidiocesi di Monrovia. Nel 2019 contava 21.900 battezzati su 1.722.100 abitanti. \u00c8 retta dal vescovo Anthony Fallah Borwah.\nTerritorio.\nLa diocesi comprende le contee di Bong, Lofa e Nimba in Liberia.\nSede vescovile \u00e8 la citt\u00e0 di Gbarnga, dove si trova la cattedrale dello Spirito Santo.\nIl territorio \u00e8 suddiviso in 9 parrocchie.\nStoria.\nLa diocesi \u00e8 stata eretta il 17 novembre 1986 con la bolla \"De Monroviensi\" di papa Giovanni Paolo II, ricavandone il territorio dall'arcidiocesi di Monrovia.\nCronotassi dei vescovi.\nSi omettono i periodi di sede vacante non superiori ai 2 anni o non storicamente accertati.\nStatistiche.\nLa diocesi nel 2019 su una popolazione di 1.722.100 persone contava 21.900 battezzati, corrispondenti all'1,3% del totale."}
{"id": "501364", "revid": "267975", "url": "https://it.wikipedia.org/wiki?curid=501364", "title": "Arcidiocesi di Danzica", "text": "Larcidiocesi di Danzica () \u00e8 una sede metropolitana della Chiesa cattolica in Polonia. Nel 2019 contava 914.258 battezzati su 1.029.384 abitanti. \u00c8 retta dall'arcivescovo Tadeusz Wojda, S.A.C.\nTerritorio.\nL'arcidiocesi comprende il litorale baltico orientale del voivodato di Danzica, approssimativamente compreso nei distretti di Danzica e Puck e in parte dei distretti confinanti.\nSede arcivescovile \u00e8 la citt\u00e0 di Danzica, dove si trovano la basilica cattedrale della Santissima Trinit\u00e0, sita nel quartiere di Oliwa, e la basilica concattedrale dell'Assunzione di Maria Vergine, nota come \"Mariacka\", nel centro della citt\u00e0. Oltre alle due cattedrali, in diocesi sorgono altre tre basiliche minori: la basilica della Beata Vergine Maria Regina della Polonia a Gdynia; e le basiliche di Santa Brigida e di San Nicola a Danzica.\nIl territorio si estende su 2.500\u00a0km\u00b2 ed \u00e8 suddiviso in 24 decanati e 198 parrocchie.\nProvincia ecclesiastica.\nLa provincia ecclesiastica di Danzica, istituita nel 1992, comprende due suffraganee:\nStoria.\nDanzica fin dal Medioevo faceva parte dell'arcidiaconato di Pomerania della diocesi di W\u0142oc\u0142awek. Nel 1821, in virt\u00f9 della bolla \"De salute animarum\" di papa Pio VII, con la quale il pontefice riorganizz\u00f2 le circoscrizioni ecclesiastiche del regno di Prussia, questo territorio divenne parte della diocesi di Kulm (Che\u0142mno in polacco), oggi diocesi di Pelplin. Dopo la prima guerra mondiale fu istituita la citt\u00e0 libera di Danzica, che dal punto di vista ecclesiastico comprendeva territori non solo della diocesi di Kulm/Che\u0142mno, ma anche dell'arcidiocesi di Varmia, nella Prussia orientale.\nSolo il 10% circa della popolazione era polacca, il resto era nella maggioranza tedesca. I primi auspicavano l'unione di tutto il territorio della citt\u00e0 libera di Danzica alla diocesi di Che\u0142mno, i secondi il suo accorpamento alla sede di Varmia. Le frizioni fra le due nazionalit\u00e0 portarono la Santa Sede il 21 aprile 1922 ad erigere sul territorio della citt\u00e0 libera di Danzica una amministrazione apostolica, affidata a Edward O'Rourke, polacco di origini irlandesi, gi\u00e0 vescovo di Riga.\nTre anni dopo, il 30 dicembre 1925, con la bolla \"Universa christifidelium\" di papa Pio XI, fu eretta la diocesi di Danzica sullo stesso territorio dell'amministrazione apostolica e Edward O'Rourke ne divenne il primo vescovo; la nuova diocesi fu resa immediatamente soggetta alla Santa Sede. Tutte le parrocchie esistenti erano di lingua tedesca, e solo nel 1937 O'Rourke istitu\u00ec 2 parrocchie polacche. Questo fatto suscit\u00f2 le ire del governo tedesco, che mise in atto una campagna per screditare il vescovo, e per impedirgli di esercitare le sue funzioni; O'Rourke si vide costretto a dare le dimissioni nel mese di giugno del 1938. Gli succedette Carlo Maria Splett di origini tedesche.\nAllo scoppio della seconda guerra mondiale i 12 preti polacchi del clero diocesano furono arrestati e 7 di loro trovarono la morte nelle prigioni tedesche. Anche la maggior parte dei fedeli polacchi della diocesi fu arrestata o deportata.\nTerminata la guerra, Danzica perse lo \"status\" di citt\u00e0 libera e fu integrata nello stato polacco, e la popolazione polacca divenne la maggioranza nella diocesi. Il vescovo Carlo Maria Splett fu arrestato dalle autorit\u00e0 polacche il 9 agosto 1945 e condannato a 8 anni di prigione per attivit\u00e0 antipolacche. Uscito di prigione ritorn\u00f2 in Germania dove mor\u00ec nel 1964, senza tuttavia aver mai dato le dimissioni dalla sua carica di vescovo. La sede fu affidata ad amministratori diocesani: Andrzej Wronka (1945-1951), Jan Cymanowski (1951-1956) e Edmund Nowicki (1957-1964). Alla morte di Splett, Nowicki fu nominato nuovo vescovo di Danzica il 7 marzo 1964.\nQuesti amministratori diocesani dovettero riorganizzare tutte le attivit\u00e0 della diocesi, fondare nuove parrocchie, erigere il seminario vescovile (fondato nel 1957). Erano una ventina i preti al termine della guerra; nel 1965 se ne contavano 112, oltre a 98 sacerdoti religiosi, che gestivano 63 parrocchie raggruppate in 7 decanati.\nIl 28 giugno 1972 la diocesi perse la sua indipendenza ecclesiastica ed entr\u00f2 a far parte della provincia ecclesiastica di Gniezno.\nIl 25 marzo 1992 per effetto della bolla \"Totus Tuus Poloniae populus\" di papa Giovanni Paolo II \u00e8 stata elevata al rango di arcidiocesi metropolitana. Contestualmente furono rivisti i confini diocesani, con la cessione di una porzione del suo territorio a vantaggio dell'erezione della diocesi di Elbl\u0105g, e con l'acquisizione dell'intera parte settentrionale della diocesi di Che\u0142mno (oggi diocesi di Pelplin).\nCronotassi dei vescovi.\nSi omettono i periodi di sede vacante non superiori ai 2 anni o non storicamente accertati.\nStatistiche.\nL'arcidiocesi nel 2019 su una popolazione di 1.029.384 persone contava 914.258 battezzati, corrispondenti all'88,8% del totale."}
{"id": "501365", "revid": "110157", "url": "https://it.wikipedia.org/wiki?curid=501365", "title": "Diocesi di Geita", "text": "La diocesi di Geita (in latino: \"Dioecesis Geita\u00ebnsis\") \u00e8 una sede della Chiesa cattolica in Tanzania suffraganea dell'arcidiocesi di Mwanza. Nel 2019 contava 630.680 battezzati su 2.180.100 abitanti. \u00c8 retta dal vescovo Flavian Kassala.\nTerritorio.\nLa diocesi comprende due distretti civili nel nord-ovest della Tanzania: Geita nella regione di Geita, e Sengerema nella regione di Mwanza.\nSede vescovile \u00e8 la citt\u00e0 di Geita, dove si trova la cattedrale di Maria Regina della Pace.\nIl territorio si estende su 10.697\u00a0km\u00b2 ed \u00e8 suddiviso in 36 parrocchie.\nStoria.\nLa diocesi \u00e8 stata eretta l'8 novembre 1984 con la bolla \"Summi Pontificis\" di papa Giovanni Paolo II, ricavandone il territorio dalla diocesi di Mwanza (oggi arcidiocesi).\nOriginariamente suffraganea dell'arcidiocesi di Tabora, il 18 novembre 1987 \u00e8 entrata a far parte della provincia ecclesiastica dell'arcidiocesi di Mwanza.\nCronotassi dei vescovi.\nSi omettono i periodi di sede vacante non superiori ai 2 anni o non storicamente accertati.\nStatistiche.\nLa diocesi nel 2019 su una popolazione di 2.180.100 persone contava 630.680 battezzati, corrispondenti al 28,9% del totale."}
{"id": "501366", "revid": "322321", "url": "https://it.wikipedia.org/wiki?curid=501366", "title": "Patriarcato di Gerusalemme dei Latini", "text": "Il patriarcato di Gerusalemme dei Latini (in latino: \"Patriarchatus Hierosolymitanus Latinorum\") \u00e8 una sede della Chiesa cattolica. Nel 2019 contava 321.500 battezzati. \u00c8 retto dal patriarca Pierbattista Pizzaballa, O.F.M.\nTerritorio.\nIl patriarcato estende la sua giurisdizione sui fedeli cattolici di rito latino residenti in Israele, Palestina, Giordania e Cipro.\nSede patriarcale \u00e8 la citt\u00e0 di Gerusalemme, dove si trovano la basilica cattedrale del Santo Sepolcro e la concattedrale del Santissimo Nome di Ges\u00f9.\nIl seminario, invece, si trova a Beit Jala, una cittadina 10\u00a0km a sud di Gerusalemme in territorio palestinese.\nIl territorio \u00e8 suddiviso in 71 parrocchie, raggruppate in 6 vicariati:\nCattedrale.\nQuando il patriarcato latino fu ripristinato nel 1847, la basilica del Santo Sepolcro fu eretta a cattedrale latina, anche se gi\u00e0 era sede della cattedra del patriarca greco. Tuttavia, il patriarca latino vi pu\u00f2 celebrare solo nei tempi e negli spazi assegnati alla comunit\u00e0 francescana della Custodia di Terra Santa dallo \"Statu Quo\" e secondo gli accordi con la stessa. Lo \"Statu Quo\" \u00e8 un firmano ottomano del 1852, tuttora in vigore anche per effetto dell\"'Accordo Fondamentale tra la Santa Sede e lo Stato di Israele\" del 1993, che assegna i diritti sul Santo Sepolcro alle varie confessioni cristiane presenti: oltre ai francescani, vi sono gli armeni, i copti, i siri e i greco-ortodossi.\nPoich\u00e9 la cattedra del patriarca latino non pu\u00f2 essere collocata fisicamente nella basilica del Santo Sepolcro, nel 1860 fu eretta la concattedrale del Santissimo Nome di Ges\u00f9, dove il patriarca celebra normalmente. La residenza del patriarca \u00e8 presso la concattedrale.\nBasiliche minori.\nLe seguenti chiese del patriarcato hanno il titolo di basiliche minori, conferito dalla Santa Sede:\nStoria.\nPatriarcato crociato.\nIl 15 luglio 1099 Gerusalemme fu conquistata dai Crociati, che inaugurarono cos\u00ec il Regno di Gerusalemme che dur\u00f2 per quasi 200 anni.\nFino a quel momento tutti i cristiani in Terra Santa erano stati sotto la giurisdizione del Patriarca ortodosso di Gerusalemme, ma i crociati non accettarono di essere sottoposti a un religioso di rito bizantino, membro di una Chiesa separata da quella di Roma dopo il Grande Scisma del 1054 tra Oriente e Occidente. Perci\u00f2, il 1\u00ba agosto 1099 i religiosi crociati crearono il patriarcato di Gerusalemme dei latini e ne nominarono primo titolare Arnolfo di Roeux.\nSimone II, il Patriarca greco di Gerusalemme, fin\u00ec per rifugiarsi a Costantinopoli attorno al 1107, e un suo successore non rivedr\u00e0 Gerusalemme che nel 1187.\nFu istituita una gerarchia ecclesiastica latina, di rito romano: durante l'esistenza del Regno di Gerusalemme il patriarcato latino era diviso in quattro arcidiocesi a capo delle quali vi erano rispettivamente gli arcivescovi di Tiro, Cesarea, Nazaret e Petra; aveva come diretti suffraganei i vescovi di Lidda-Ramla, Betlemme, Ebron e Gaza e gli abati del Tempio, del Monte Sion e del Monte degli Ulivi.\nIl patriarca latino controllava inoltre il Quartiere latino della citt\u00e0 di Gerusalemme (il Santo Sepolcro e le immediate vicinanze).\nDopo la caduta di Gerusalemme nel 1187, la sede del patriarcato fu trasferita a Tiro, poi a San Giovanni d'Acri nel 1191. Il patriarca torn\u00f2 a Gerusalemme nel 1229, quando la citt\u00e0 fu restituita ai Crociati, poi di nuovo a San Giovanni d'Acri nel 1244. San Giovanni d'Acri aveva una sua diocesi, ma le due furono unite nel 1263.\nQuando, con la caduta di San Giovanni d'Acri nel 1291, le ultime vestigia del Regno furono conquistate dai Mamelucchi, la storia del patriarcato, che corrispondeva approssimativamente al territorio del Regno di Gerusalemme, termin\u00f2.\nTuttavia, la Chiesa cattolica continu\u00f2 a nominare patriarchi di Gerusalemme titolari che, dopo il 1374, ebbero la loro sede nella Basilica di San Lorenzo fuori le mura a Roma.\nNel XIV secolo, oltre a questa basilica, il patriarca mantenne la competenza su numerosi domini orientali rimasti in mani latine (le isole greche di Cipro, Lesbo, Chio, Creta, Rodi, Nasso, ed altre minori), ma questi possedimenti diminuirono con il progredire, nel tempo, delle conquiste turche.\nI patriarchi residenti dal 1847.\nNel 1842, la Chiesa anglicana istitu\u00ec un vescovo anglicano di Gerusalemme, subito dopo fu la Chiesa ortodossa russa ad inviare una missione evangelica in Palestina.\nIl 23 luglio 1847, con il breve \"Nulla celebrior\", papa Pio IX decise di ripristinare il Patriarcato di Gerusalemme dei latini, ma con un significato diverso rispetto al Patriarcato crociato: non veniva pi\u00f9 messo in discussione il fatto che il Patriarca greco-ortodosso fosse il legittimo successore del primo vescovo di Gerusalemme. Il 4 ottobre fu annunciato che l'Impero ottomano autorizzava il reinsediamento, con competenza estesa su Palestina e Cipro.\nNel 1850 il primo patriarca dopo la restaurazione, Giuseppe Valerga, istitu\u00ec il seminario, con lo scopo di formare un clero diocesano locale; nel 1857 lo stesso patriarca ne trasfer\u00ec la sede da Gerusalemme a Beit Jala.\nPer evitare coinvolgimenti in questioni a carattere nazionale, furono scelti come patriarchi solo ecclesiastici di nazionalit\u00e0 italiana fino al 1987, quando papa Giovanni Paolo II nomin\u00f2 il palestinese Michel Sabbah, primo arabo a ricoprire questa carica, a cui successe nel 2008 il giordano Fouad Twal.\nPrerogative del patriarca.\nIl patriarca di Gerusalemme dei Latini \u00e8 l'unico tra i vescovi cattolici di rito latino a portare il titolo di \"sua beatitudine\".\n\u00c8 di diritto membro del Consiglio dei patriarchi cattolici d'Oriente, presidente della Conferenza dei vescovi latini nelle regioni arabe, presidente dell'Assemblea degli ordinari cattolici della Terra Santa e gran priore dell'Ordine equestre del Santo Sepolcro di Gerusalemme.\nCronotassi dei patriarchi.\nSi omettono i periodi di sede vacante non superiori ai 2 anni o non storicamente accertati.\nPatriarchi di Gerusalemme (sede restaurata, dal 1847).\nDal 1847 tutti i patriarchi sono stati sepolti nella concattedrale del Santissimo Nome di Ges\u00f9, con l'unica eccezione del cardinale Filippo Camassei, morto a Roma il 18 gennaio 1921 dopo aver rinunciato al governo pastorale del patriarcato, e sepolto nella tomba della Congregazione per l'evangelizzazione dei popoli (allora \"Propaganda Fide\") nel cimitero di Campo Verano.\nStatistiche.\nIl patriarcato nel 2019 contava 321.500 battezzati."}
{"id": "501369", "revid": "92723", "url": "https://it.wikipedia.org/wiki?curid=501369", "title": "Diocesi di Gand", "text": "La diocesi di Gand (in latino: \"Dioecesis Gandavensis\") \u00e8 una sede della Chiesa cattolica in Belgio suffraganea dell'arcidiocesi di Malines-Bruxelles. Nel 2019 contava 1.101.000 battezzati su 1.558.010 abitanti. \u00c8 retta dal vescovo Lode Van Hecke, O.C.S.O.\nTerritorio.\nLa diocesi comprende la provincia delle Fiandre Orientali, cui si aggiunge un comune nella provincia di Anversa.\nSede vescovile \u00e8 la citt\u00e0 di Gand, dove si trova la cattedrale di San Bavone (\"Sint-Baaf\"). Nel territorio diocesano sorgono anche tre basiliche minori: Nostra Signora di Lourdes a Oostakker nella periferia di Gand, la basilica di Sant'Ermete a Ronse e la basilica dei Santi Pietro e Paolo a Dendermonde.\nIl territorio si estende su 3.026\u00a0km\u00b2 ed \u00e8 suddiviso in 405 parrocchie, raggruppate in 34 vicariati.\nStoria.\nLa diocesi \u00e8 stata eretta il 12 maggio 1559 con la bolla \"Super universas\" di papa Paolo IV, ricavandone il territorio dalle diocesi di Cambrai (oggi arcidiocesi), di Tournai e di Utrecht (oggi arcidiocesi).\nIn seguito al Concordato con la bolla \"Qui Christi Domini\" di papa Pio VII del 29 novembre 1801 furono soppresse le diocesi di Bruges e Ypres e il loro territorio fu incorporato in quello della diocesi di Gand.\nIl 22 marzo 1803 ha ceduto una porzione del suo territorio a vantaggio dell'erezione del vicariato apostolico di Breda (oggi diocesi).\nIl 27 maggio 1834 ha restituito una porzione di territorio alla diocesi di Bruges, che \u00e8 stata ristabilita.\nIl 4 marzo 1841 ha ceduto un'altra porzione di territorio al vicariato apostolico di Breda.\nCronotassi dei vescovi.\nSi omettono i periodi di sede vacante non superiori ai 2 anni o non storicamente accertati.\nStatistiche.\nLa diocesi nel 2019 su una popolazione di 1.558.010 persone contava 1.101.000 battezzati, corrispondenti al 70,7% del totale."}
{"id": "501370", "revid": "92723", "url": "https://it.wikipedia.org/wiki?curid=501370", "title": "Diocesi di Georgetown", "text": "La diocesi di Georgetown (in latino: \"Dioecesis Georgiopolitana\") \u00e8 una sede della Chiesa cattolica in Guyana suffraganea dell'arcidiocesi di Porto di Spagna. Nel 2019 contava 64.900 battezzati su 824.000 abitanti. \u00c8 retta dal vescovo Francis Dean Alleyne, O.S.B.\nTerritorio.\nLa diocesi comprende tutta la Guyana.\nSede vescovile \u00e8 la citt\u00e0 di Georgetown, dove si trova la cattedrale dell'Immacolata Concezione di Maria Vergine.\nIl territorio \u00e8 suddiviso in 24 parrocchie.\nStoria.\nIl vicariato apostolico della Guyana britannica o Demerara fu eretto il 12 aprile 1837 con il breve \"Ex pastoralis ministerii\" di papa Gregorio XVI, ricavandone il territorio dal vicariato apostolico di Trinidad (oggi arcidiocesi di Porto di Spagna).\nIl 20 febbraio 1956 ha ceduto una porzione di territorio, corrispondente a Barbados, a vantaggio dell'erezione della diocesi di Saint George's a Grenada. Il 29 febbraio successivo in forza della bolla \"Quoniam gravissimum\" di papa Pio XII il vicariato apostolico \u00e8 stato elevato a diocesi e ha assunto il nome attuale.\nCronotassi dei vescovi.\nSi omettono i periodi di sede vacante non superiori ai 2 anni o non storicamente accertati.\nStatistiche.\nLa diocesi nel 2019 su una popolazione di 824.000 persone contava 64.900 battezzati, corrispondenti al 7,9% del totale."}
{"id": "501372", "revid": "1649409", "url": "https://it.wikipedia.org/wiki?curid=501372", "title": "Diocesi di Geraldton", "text": "La diocesi di Geraldton (in latino: \"Dioecesis Geraldtonensis\") \u00e8 una sede della Chiesa cattolica in Australia suffraganea dell'arcidiocesi di Perth. Nel 2019 contava 28.000 battezzati su 128.120 abitanti. \u00c8 retta dal vescovo Michael Henry Morrissey.\nTerritorio.\nLa diocesi comprende la parte centrale dello stato australiano dell'Australia Occidentale.\nSede vescovile \u00e8 la citt\u00e0 di Geraldton, dove si trova la cattedrale di San Francesco Saverio.\nIl territorio \u00e8 suddiviso in 16 parrocchie.\nStoria.\nLa diocesi \u00e8 stata eretta il 30 gennaio 1898 con il breve \"Cum ex apostolico\" di papa Leone XIII, ricavandone il territorio dall'arcidiocesi di Perth.\nCronotassi dei vescovi.\nSi omettono i periodi di sede vacante non superiori ai 2 anni o non storicamente accertati.\nStatistiche.\nLa diocesi nel 2019 su una popolazione di 128.120 persone contava 28.000 battezzati, corrispondenti al 21,9% del totale."}
{"id": "501373", "revid": "287204", "url": "https://it.wikipedia.org/wiki?curid=501373", "title": "Diocesi di Getafe", "text": "La diocesi di Getafe (in latino: \"Dioecesis Xetafensis\") \u00e8 una sede della Chiesa cattolica in Spagna suffraganea dell'arcidiocesi di Madrid. Nel 2019 contava 1.447.500 battezzati su 1.609.178 abitanti. \u00c8 retta dal vescovo Gin\u00e9s Ram\u00f3n Garc\u00eda Beltr\u00e1n.\nTerritorio.\nLa diocesi comprende la parte meridionale della comunit\u00e0 autonoma di Madrid.\nSede vescovile \u00e8 la citt\u00e0 di Getafe, dove si trova la cattedrale di Santa Maria Maddalena. A Cerro de los \u00c1ngeles sorge la basilica minore del Sacro Cuore di Ges\u00f9. \nIl territorio \u00e8 suddiviso in 124 parrocchie, raggruppate in 13 arcipresbiterati.\nStoria.\nLa diocesi \u00e8 stata eretta il 23 luglio 1991 con la bolla \"Matritensem praeclaram\" di papa Giovanni Paolo II, ricavandone il territorio dall'arcidiocesi di Madrid.\nIl 19 marzo 1994 \u00e8 stato istituito il seminario diocesano, dedicato a Nostra Signora degli Apostoli.\nCronotassi dei vescovi.\nSi omettono i periodi di sede vacante non superiori ai 2 anni o non storicamente accertati.\nStatistiche.\nLa diocesi nel 2019 su una popolazione di 1.609.178 persone contava 1.447.500 battezzati, corrispondenti al 90,0% del totale."}
{"id": "501374", "revid": "110157", "url": "https://it.wikipedia.org/wiki?curid=501374", "title": "Diocesi di Gibilterra", "text": "La diocesi di Gibilterra (in latino: \"Dioecesis Gibraltariensis\") \u00e8 una sede della Chiesa cattolica nel Regno Unito immediatamente soggetta alla Santa Sede. Nel 2019 contava 25.000 battezzati su 33.000 abitanti. \u00c8 retta dal vescovo Carmelo Zammit.\nTerritorio.\nLa diocesi comprende il territorio di Gibilterra (Regno Unito) nella penisola Iberica e confina con la diocesi spagnola di Cadice e Ceuta. \nSede della diocesi \u00e8 la cattedrale di Santa Maria Incoronata (\"St.Mary the Crowned\").\nIl territorio \u00e8 suddiviso in 5 parrocchie.\nStoria.\nIl vicariato apostolico di Gibilterra fu eretto nel 1816, ricavandone il territorio dalla diocesi di Cadice e Algeciras (oggi diocesi di Cadice e Ceuta).\nIl 15 marzo 1839 con il breve \"Universi Dominici Gregis\" di papa Gregorio XVI al vicario apostolico, fino ad allora un presbitero, fu attribuita dignit\u00e0 episcopale.\nIl 19 novembre 1910 il vicariato apostolico \u00e8 stato elevato a diocesi con il breve \"Quae ad spirituale\" di papa Pio X.\nIl 31 maggio 1979, con la lettera apostolica \"Si quis\", papa Giovanni Paolo II ha confermato la Beata Maria Vergine, Madre di Cristo, venerata con il titolo di Nostra Signora d'Europa, patrona principale della diocesi.\nCronotassi dei vescovi.\nSi omettono i periodi di sede vacante non superiori ai 2 anni o non storicamente accertati.\nStatistiche.\nLa diocesi nel 2019 su una popolazione di 33.000 persone contava 25.000 battezzati, corrispondenti al 75,8% del totale."}
{"id": "501375", "revid": "92723", "url": "https://it.wikipedia.org/wiki?curid=501375", "title": "Diocesi di Gikongoro", "text": "La diocesi di Gikongoro (in latino: \"Dioecesis Ghikongoro\u00ebnsis\") \u00e8 una sede della Chiesa cattolica in Ruanda suffraganea dell'arcidiocesi di Kigali. Nel 2019 contava 342.380 battezzati su 778.150 abitanti. \u00c8 retta dal vescovo C\u00e9lestin Hazikimana.\nTerritorio.\nLa diocesi comprende i distretti di Nyamagabe e Nyaruguru nella nuova provincia Meridionale del Ruanda.\nSede vescovile \u00e8 la citt\u00e0 di Gikongoro.\nIl territorio \u00e8 suddiviso in 15 parrocchie.\nStoria.\nLa diocesi \u00e8 stata eretta il 30 marzo 1992 con la bolla \"Tantis quidem\" di papa Giovanni Paolo II, ricavandone il territorio dalla diocesi di Butare.\nIl 29 giugno 2001 la Santa Sede ha reso pubblica la notizia che il vescovo di Gikongoro Augustin Misago ha dato la sua approvazione definitiva al riconoscimento e conseguente devozione delle apparizioni di Kibeho, risalenti al periodo tra il 1981 e il 1989.\nCronotassi dei vescovi.\nSi omettono i periodi di sede vacante non superiori ai 2 anni o non storicamente accertati.\nStatistiche.\nLa diocesi nel 2019 su una popolazione di 778.150 persone contava 342.380 battezzati, corrispondenti al 44,0% del totale."}
{"id": "501376", "revid": "110157", "url": "https://it.wikipedia.org/wiki?curid=501376", "title": "Diocesi di Girardota", "text": "La diocesi di Girardota (in latino: \"Dioecesis Girardotanensis\") \u00e8 una sede della Chiesa cattolica in Colombia suffraganea dell'arcidiocesi di Medell\u00edn. Nel 2019 contava 186.986 battezzati su 195.650 abitanti. \u00c8 retta dal vescovo Guillermo Orozco Montoya.\nTerritorio.\nLa diocesi comprende 11 comuni nella parte centrorientale del dipartimento colombiano di Antioquia: Alejandr\u00eda, Barbosa, Caracol\u00ed, Cisneros, Concepci\u00f3n, Girardota, Maceo, San Roque, Santo Domingo, Yolomb\u00f3 e il distretto di Las Virginias nel comune di Puerto Berr\u00edo.\nSede vescovile \u00e8 la citt\u00e0 di Girardota, dove si trova la cattedrale di Nostra Signora del Rosario.\nIl territorio si estende su una superficie di 2.445\u00a0km\u00b2 ed \u00e8 suddiviso in 33 parrocchie, raggruppate in 2 vicariati, Girardota e N\u00fas.\nStoria.\nLa diocesi \u00e8 stata eretta il 18 giugno 1988 con la bolla \"Qui peculiari\" di papa Giovanni Paolo II, ricavandone il territorio dalle diocesi di Barrancabermeja e di Sons\u00f3n-Rionegro e dall'arcidiocesi di Medell\u00edn.\nCronotassi dei vescovi.\nSi omettono i periodi di sede vacante non superiori ai 2 anni o non storicamente accertati.\nStatistiche.\nLa diocesi nel 2019 su una popolazione di 195.650 persone contava 186.986 battezzati, corrispondenti al 95,6% del totale."}
{"id": "501377", "revid": "92723", "url": "https://it.wikipedia.org/wiki?curid=501377", "title": "Diocesi di Gerona", "text": "La diocesi di Gerona () \u00e8 una sede della Chiesa cattolica in Spagna suffraganea dell'arcidiocesi di Tarragona. Nel 2019 contava 670.000 battezzati su 859.649 abitanti. \u00c8 retta dal vescovo Francisco Pardo Artigas.\nTerritorio.\nLa diocesi comprende parte della provincia di Gerona nell'estremo nord-est della Spagna, al confine con la Francia.\nSede vescovile \u00e8 la citt\u00e0 di Gerona, dove si trova la cattedrale dell'Assunzione di Maria Vergine. Nel territorio sorgono anche due basiliche minori: la basilica di San Felice a Gerona, e la basilica di Santa Maria a Castell\u00f3n de Ampurias.\nIl territorio si estende su 4.660\u00a0km\u00b2 ed \u00e8 suddiviso in 4 zone pastorali, divise a loro volta in 12 arcipresbiterati, che sono finalmente divisi in 394 parrocchie.\nStoria.\nIncerte sono le origini della diocesi di Gerona, che fin dagli inizi faceva parte della provincia ecclesiastica di Tarragona. La prima menzione storicamente documentata della diocesi s'incontra in una lettera di papa Innocenzo I, scritta fra gli anni 404 e 409, nella quale il papa condanna la consacrazione di un vescovo di Gerona, di cui non \u00e8 fatto il nome, da parte di \"Minicius\", vescovo della Tarraconense, per non aver rispettato le regole canoniche vigenti al quel tempo, ossia che spettasse solo al metropolita consacrare i nuovi vescovi.\nLa presenza cristiana a Gerona si fa risalire alla fine del III secolo e l'agiografia menziona due vescovi vissuti agli inizi del IV secolo, i santi Ponzio e Narciso.\nL'8 giugno 517 Gerona fu sede di un concilio a cui presero parte 7 vescovi della provincia ecclesiastica di Tarragona: Giovanni di Tarragona, Frontiniano di Gerona, Paolo di Emp\u00faries, Agripio (o Agrizio) di Barcellona, Cinidio di Ausona, Nebridio di Egara e Oronzo di Lerida. Il concilio promulg\u00f2 11 canoni, che riguardavano la liturgia, il battesimo e la disciplina del clero.\nIn epoca visigotica la cattedrale era la chiesa di San Felice, martire africano morto a Gerona e che \u00e8 uno dei principali santi venerati nella diocesi.\nNell'VIII secolo, a causa dell'invasione araba, Gerona fu occupata dal 713 al 785 e per questo periodo non si conosce nulla della diocesi. In seguito alle conquiste di Carlo Magno e di Ludovico il Pio la diocesi entr\u00f2 nell'orbita carolingia ed entr\u00f2 a far parte della provincia ecclesiastica di Narbona. \u00c8 in questo periodo che l'antica diocesi di Emp\u00faries fu soppressa e il suo territorio annesso a quello di Gerona.\nNel 1017 Gerona cedette una parte del suo territorio per l'erezione della diocesi di Besal\u00fa, la cui esistenza fu effimera; gi\u00e0 nel 1020 fu soppressa e il suo territorio ritorn\u00f2 a Gerona.\nDall'XI secolo \u00e8 documentata la suddivisione della diocesi in arcidiaconati; precedentemente, gi\u00e0 dal IX secolo gli arcidiaconi erano collaboratori del vescovo, senza per\u00f2 una documentata suddivisione territoriale della diocesi.\nL'antica cattedrale, trasformata in moschea dagli arabi, fu ricostruita in stile romanico e consacrata il 1038. Questa chiesa fu nuovamente trasformata in stile gotico nel corso del XIV secolo. Nel XII secolo il vescovo Guillermo de Peratallada (1161-1168) inizi\u00f2 la costruzione del palazzo episcopale.\nCon una bolla del 6 novembre 1097, papa Urbano II ristabil\u00ec la sede metropolitana di Tarragona, di cui Gerona era una delle suffraganee. Ma a causa dell'opposizione dei metropoliti di Narbona l'applicazione di questa disposizione non fu facile; ancora nel 1117, il concilio provinciale celebrato a Gerona, era presieduto dal metropolita di Narbona Richard de Millau, legato pontificio e amministratore di Tarragona, in quel momento sede vacante. Solo successivamente gli arcivescovi di Tarragona poterono esercitare effettivamente i loro diritti metropolitici sui vescovati di Aragona e Catalogna.\nFino al 1292 l'elezione del vescovo era riservata al capitolo, che sceglieva il vescovo fra i suoi canonici. A partire da quell'anno si registra il primo intervento pontificio, a cui in seguito si aggiungeranno gli interventi del re d'Aragona. Nel 1457 i canonici eleggeranno il vescovo per l'ultima volta. Questi interventi esterni alla diocesi avranno per conseguenza la nomina di vescovi assenti per lunghi periodi dalla loro sede nei secoli dal XIV al XVI. Era comunque un problema comune a tutte le diocesi fino al Concilio di Trento, che impose ai vescovi l'effettiva residenza nella propria sede.\nIl seminario diocesano fu fondato nel 1573 e fu uno dei primi istituiti in Spagna, allo scopo di fermare le idee calviniste che provenivano dalla Francia; fu confermato nel 1599. Dopo la soppressione dei Compagnia di Ges\u00f9, il loro antico convento divenne sede del seminario.\nNel 1835 i tradizionali arcidiaconati sono stati aboliti ed \u00e8 stata istituita la divisione in arcipresbiterati.\nNell'Ottocento i dati statistici della diocesi mostrano un alto numero di sacerdoti diocesani, ben oltre la media nazionale. Alla fine degli anni 1860 a Gerona c'era un prete ogni 110 abitanti; nella localit\u00e0 di Ba\u00f1o c'erano 16 preti per 5.000 abitanti.\nIl 6 giugno 1957, facendo seguito al concordato del 1953 che stabiliva di far coincidere i limiti delle diocesi con quelli delle province civili, la diocesi perse 6 parrocchie, 5 cedute alla diocesi di Vic (Camprodon, Setcases, Vinalonga, Llanas, Moli\u00f3 e Tragura) e 1 alla diocesi di Barcellona (Arenys de Mar); e contestualmente acquis\u00ec da Barcellona la parrocchia di Riells de Montseny.\nIl 10 aprile 1992 la diocesi adotta ufficialmente la denominazione \"Girona\", in lingua catalana, al posto della precedente denominazione Gerona, in lingua castigliana.\nCronotassi dei vescovi.\nSi omettono i periodi di sede vacante non superiori ai 2 anni o non storicamente accertati:\nStatistiche.\nLa diocesi nel 2019 su una popolazione di 859.649 persone contava 670.000 battezzati, corrispondenti al 77,9% del totale."}
{"id": "501378", "revid": "1123126", "url": "https://it.wikipedia.org/wiki?curid=501378", "title": "Prefettura apostolica di Battambang", "text": "La prefettura apostolica di Battambang (in latino: \"Praefectura Apostolica Battambangensis\") \u00e8 una sede della Chiesa cattolica in Cambogia. Nel 2017 contava 4.902 battezzati su 4.162.000 abitanti. \u00c8 retta dal prefetto apostolico Enrique Figaredo Alvargonzales, S.I.\nTerritorio.\nLa prefettura apostolica, situata in Cambogia, comprende le province di Battambang, Pursat, Kompong Chhnang, Kompong Thom, Siem Reap, Preah Vihear, Oddar Meancheay, Banteay Meanchey e Pailin.\nSede prefettizia \u00e8 la citt\u00e0 di Battambang, dove funge da cattedrale la chiesa dell'Immacolata Concezione.\nIl territorio \u00e8 suddiviso in 27 parrocchie.\nStoria.\nLa prefettura apostolica \u00e8 stata eretta il 26 settembre 1968 con la bolla \"Qui in Beati Petri\" di papa Paolo VI, ricavandone il territorio dal vicariato apostolico di Phnom-Penh.\nCronotassi dei prefetti.\nSi omettono i periodi di sede vacante non superiori ai 2 anni o non storicamente accertati.\nStatistiche.\nLa prefettura apostolica nel 2017 su una popolazione di 4.162.000 persone contava 4.902 battezzati, corrispondenti allo 0,1% del totale."}
{"id": "501379", "revid": "110157", "url": "https://it.wikipedia.org/wiki?curid=501379", "title": "Diocesi di Girardot", "text": "La diocesi di Girardot (in latino: \"Dioecesis Girardotensis\") \u00e8 una sede della Chiesa cattolica in Colombia suffraganea dell'arcidiocesi di Bogot\u00e0. Nel 2019 contava 725.000 battezzati su 905.800 abitanti. \u00c8 retta dal vescovo Jaime Mu\u00f1oz Pedroza.\nTerritorio.\nLa diocesi comprende 33 comuni nella parte sud-occidentale del dipartimento colombiano di Cundinamarca: Agua de Dios, Anapoima, Anolaima, Apulo, Arbel\u00e1ez, Beltr\u00e1n, Bituima, Cabrera, Cachipay, El Colegio, Fusagasug\u00e1, Girardot, Granada, Guataqu\u00ed, Jerusal\u00e9n, La Mesa, Nari\u00f1o, Nilo, Pandi, Pasca, Pul\u00ed, Quipile, Ricaurte, San Antonio del Tequendama, San Bernardo, San Juan de Rioseco, Silvania, Tena, Tibacuy, Tocaima, Venecia, Vian\u00ed e Viot\u00e1.\nSede vescovile \u00e8 la citt\u00e0 di Girardot, dove si trova la cattedrale del Cuore Immacolato di Maria Vergine.\nIl territorio si estende su una superficie di 4.800\u00a0km\u00b2 ed \u00e8 suddiviso in 69 parrocchie, raggruppate in 3 vicariati: Girardot, Sumapaz e Tequendama.\nStoria.\nLa diocesi \u00e8 stata eretta il 29 maggio 1956 con la bolla \"Quandocumque amplo\" di papa Pio XII, ricavandone il territorio dall'arcidiocesi di Bogot\u00e0.\nCronotassi dei vescovi.\nSi omettono i periodi di sede vacante non superiori ai 2 anni o non storicamente accertati.\nStatistiche.\nLa diocesi nel 2019 su una popolazione di 905.800 persone contava 725.000 battezzati, corrispondenti all'80,0% del totale."}
{"id": "501380", "revid": "92723", "url": "https://it.wikipedia.org/wiki?curid=501380", "title": "Arcidiocesi di Gitega", "text": "Larcidiocesi di Gitega (in latino: \"Archidioecesis Kitega\u00ebnsis\") \u00e8 una sede metropolitana della Chiesa cattolica in Burundi. Nel 2019 contava 1.321.539 battezzati su 1.617.490 abitanti. La sede \u00e8 vacante, in attesa che l'arcivescovo eletto Bonaventure Nahimana ne prenda possesso.\nTerritorio.\nL'arcidiocesi si trova nel cuore del Burundi e comprende la quasi totalit\u00e0 della provincia di Gitega, una grande porzione della provincia di Karuzi, e porzioni minori delle province di Bururi, Muyinga, Mwaro e Rutana.\nSede arcivescovile \u00e8 la citt\u00e0 di Gitega, dove si trova la cattedrale di Cristo Re.\nIl territorio \u00e8 suddiviso in 47 parrocchie.\nStoria.\nIl vicariato apostolico di Kivu, che prendeva il nome dal lago omonimo, fu eretto il 12 dicembre 1912 con il breve \"Apostolatus munus\" di papa Pio X, ricavandone il territorio dai vicariati apostolici di Victoria-Nyanza meridionale (oggi arcidiocesi di Mwanza) e di Unianyemb\u00e9 (oggi arcidiocesi di Tabora). Esso comprendeva parte dell'Africa Orientale tedesca, corrispondente gli odierni stati di Ruanda e Burundi, ma a sud si spingeva anche nell'odierna Tanzania, fino a comprendere i centri di Ujiji e Uvinza. Sede del vicario apostolico era la citt\u00e0 di Kabgayi in Ruanda.\nNel 1921 cambi\u00f2 nome in favore di vicariato apostolico di Urundi e Kivu.\nIl 25 aprile 1922, con il breve \"Exigit apostolicum\" di papa Pio XI, il vicariato apostolico fu diviso in due: il vicariato apostolico del Ruanda, da cui ebbe origine in seguito la diocesi di Kabgayi, e il vicariato apostolico dell'Urundi, ossia del Burundi.\nIl primo vicario apostolico dell'Urundi, Julien Gorju, pose la sede del vicariato a Mugera, oggi in Tanzania, ma il suo successore Antoine Grauls trasfer\u00ec la residenza a Gitega.\nIl 12 luglio 1926 furono rivisti i confini meridionali del vicariato apostolico, che furono fatti coincidere con il confine tra la colonia belga dell'Urundi e quella britannica del Tanganica.\nIl 14 luglio 1949 cedette una porzione del suo territorio a vantaggio dell'erezione del vicariato apostolico di Ngozi (oggi diocesi) e contestualmente, in forza del decreto \"Cum de Vicariatus\" della Congregazione di Propaganda Fide, mut\u00f2 ancora nome in vicariato apostolico di Kitega.\nL'11 giugno 1959 cedette un'altra porzione di territorio a vantaggio dell'erezione del vicariato apostolico di Usumbura (oggi arcidiocesi di Bujumbura).\nIl 10 novembre dello stesso anno per effetto della bolla \"Cum parvulum\" di papa Giovanni XXIII il vicariato apostolico \u00e8 stato elevato al rango di arcidiocesi metropolitana e ha assunto il nome di arcidiocesi di Gitega.\nIl 6 giugno 1961 e il 13 aprile 1973 ha ceduto ulteriori porzioni di territorio a vantaggio dell'erezione rispettivamente delle diocesi di Bururi e di Ruyigi.\nIl 9 settembre 1996 l'arcivescovo Joachim Ruhuna viene ucciso in un'imboscata mentre era in viaggio.\nCronotassi dei vescovi.\nSi omettono i periodi di sede vacante non superiori ai 2 anni o non storicamente accertati.\nStatistiche.\nL'arcidiocesi nel 2019 su una popolazione di 1.617.490 persone contava 1.321.539 battezzati, corrispondenti all'81,7% del totale."}
{"id": "501383", "revid": "124522769", "url": "https://it.wikipedia.org/wiki?curid=501383", "title": "Diocesi di Gizo", "text": "La diocesi di Gizo (in latino: \"Dioecesis Ghizotana\") \u00e8 una sede della Chiesa cattolica nelle Isole Salomone suffraganea dell'arcidiocesi di Honiara. Nel 2019 contava 16.040 battezzati su 143.400 abitanti. \u00c8 retta dal vescovo Luciano Capelli, S.D.B.\nTerritorio.\nLa diocesi comprende la provincia Occidentale, la provincia di Choiseul e la provincia di Isabel nelle Isole Salomone.\nSede vescovile \u00e8 la citt\u00e0 di Gizo, dove si trova la cattedrale di San Pietro.\nIl territorio \u00e8 suddiviso in 8 parrocchie.\nStoria.\nIl vicariato apostolico delle Isole Salomone occidentali fu eretto l'11 giugno 1959 con la bolla \"Christi regnum\" di papa Giovanni XXIII, ricavandone il territorio dai vicariati apostolici delle Isole Salomone settentrionali (oggi diocesi di Bougainville) e delle Isole Salomone meridionali (oggi arcidiocesi di Honiara).\nIl 15 novembre 1966 in forza della bolla \"Laeta incrementa\" di papa Paolo VI il vicariato apostolico \u00e8 stato elevato a diocesi e ha assunto il nome attuale.\nOriginariamente suffraganea dell'arcidiocesi di Rabaul, il 15 novembre 1978 \u00e8 entrata a far parte della provincia ecclesiastica dell'arcidiocesi di Honiara.\nCronotassi dei vescovi.\nSi omettono i periodi di sede vacante non superiori ai 2 anni o non storicamente accertati.\nStatistiche.\nLa diocesi nel 2019 su una popolazione di 143.400 persone contava 16.040 battezzati, corrispondenti all'11,2% del totale."}
{"id": "501384", "revid": "322321", "url": "https://it.wikipedia.org/wiki?curid=501384", "title": "Arcidiocesi di Glasgow", "text": "Larcidiocesi di Glasgow () \u00e8 una sede metropolitana della Chiesa cattolica in Scozia. Nel 2019 contava 216.200 battezzati su 815.000 abitanti. \u00c8 retta dall'arcivescovo William Nolan.\nTerritorio.\nL'arcidiocesi comprende le citt\u00e0 di Glasgow, Cumbernauld, Bearsden, Bishopbriggs e Milngavie, Dumbarton, Balloch e Garelochhead.\nSede arcivescovile \u00e8 la citt\u00e0 di Glasgow, dove si trova la cattedrale di Sant'Andrea.\nIl territorio si estende su 825\u00a0km\u00b2 ed \u00e8 suddiviso in 89 parrocchie.\nProvincia ecclesiastica.\nLa provincia ecclesiastica di Glasgow, istituita nel 1947, comprende 2 suffraganee, istituite entrambe il 25 maggio 1947:\nStoria.\nLe origini.\nLe origini della diocesi di Glasgow sono avvolte nell'oscurit\u00e0 e nell'incertezza. Secondo la tradizione, il primo vescovo di Glasgow sarebbe stato san Mungo (noto anche come Kentigern) nel VI secolo. Questa tradizione tuttavia si fonda sulle vite del santo, che non sono anteriori al XII secolo, epoca in cui era viva la polemica che contrapponeva la Chiesa di Glasgow a quella di York: quest'ultima rivendicava la sua giurisdizione metropolitica sulla sede di Glasgow, la quale invece affermava con forza la propria indipendenza. \u00c8 pur vero che il regno di Strathclyde, di cui Glasgow era il centro principale, essendo un regno cristiano, ebbe quasi certamente dei vescovi, ma non se ne conosce nessuno fino all'XI secolo.\nI primi vescovi conosciuti dopo Mungo sono noti solo grazie alla documentazione prodotta a York, ma ignoti alla tradizione sviluppatasi a Glasgow. Si tratterebbe dei vescovi Magsuea (MacSuein?) e Giovanni, consacrati dall'arcivescovo Kynsige di York (\u2020 1060), e Michele, consacrato dall'arcivescovo Tommaso (1109-1114). Secondo gli storici, la reale esistenza storica di questi vescovi \u00e8 sospetta, visto che York cercava di estendere i suoi diritti metropolitici sulla sede di Glasgow.\nInvece, circa la documentazione prodotta a Glasgow, il pi\u00f9 antico documento che parla della sede vescovile in questa citt\u00e0 \u00e8 un resoconto (\"notitia\"), redatto prima del 1125, nel quale si racconta, alla presenza del re Davide I, la fondazione e la storia della diocesi: si parla di san Mungo, delle devastazioni e distruzioni subite dalla citt\u00e0, ma non si nomina nessun altro vescovo. Il documento prosegue raccontando come sia stato il re Davide a restaurare la diocesi di Glasgow, scegliendo come vescovo il suo cappellano e precettore Giovanni, con il consenso di papa Pasquale II. Questo fatto sarebbe avvenuto attorno agli anni 1114/1118. Secondo gli storici, questo memoriale va preso con le dovute cautele, visto il tono fortemente anti-York presente nel testo, che rappresenterebbe perci\u00f2 il punto di vista di Glasgow.\nComunque siano andate le cose, \u00e8 certo che Giovanni \u00e8 il primo vescovo storicamente documentato di Glasgow, la cui organizzazione ecclesiastica fu dovuta in larga misura alla politica religiosa del primo re scozzese, Davide.\nLa sede prima della Riforma.\nLa prima preoccupazione del vescovo Giovanni fu la costruzione della cattedrale, consacrata il 7 luglio 1136. Di questa chiesa non resta quasi pi\u00f9 nulla. La cattedrale fu ingrandita dal vescovo Jocelin nel 1181 e consacrata in epoca incerta, ma non prima del 1197. Assieme alla cattedrale, Giovanni fond\u00f2 anche il capitolo dei canonici.\nLa diocesi di Glasgow riusc\u00ec a mantenere la propria indipendenza contro le pretese degli arcivescovi di York. Tuttavia, poich\u00e9 la Scozia non aveva nessuna sede metropolitana, i vescovi eletti dovevano recarsi a Roma, per vedersi riconosciuta la propria elezione e per farsi consacrare. Di ritorno da Roma, nel 1175, il vescovo Jocelin port\u00f2 con s\u00e9 una bolla di papa Alessandro III che riconosceva l'indipendenza di Glasgow e la sottometteva alla immediata soggezione della Santa Sede.\nNel XII secolo la diocesi comprendeva le contee di Ayr, Renfrew, Dumbarton, Lanark, Selkirk, Roxburgh, Peebles, Dumfries e una parte di Kirkhudbright. Oltre alla giurisdizione ecclesiastica su queste terre, i vescovi esercitavano anche la giurisdizione temporale su diversi possedimenti, tra cui la baronia di Conclud, suddivisa nei distretti di Partick, Govan, Badermonoc e Shettleston.\nFino al 1560, quando la pratica della fede cattolica fu soppressa con atto del Parlamento di Scozia, quasi tutti i vescovi di Glasgow hanno avuto un ruolo attivo nel governo del paese, sia come cancellieri o tesorieri del regno, o come reggenti durante la minor et\u00e0 di un sovrano. Il vescovo Robert Wishart (consacrato nel 1272 e morto nel 1316) si distinse per il suo patriottismo durante la guerra d'indipendenza scozzese, e fu l'amico di William Wallace e Robert Bruce. William Turnbull (consacrato nel 1447 e morto nel 1454) ottenne nel 1450 da papa Niccol\u00f2 V la carta di fondazione dell'Universit\u00e0 di Glasgow.\nNel 1472 la sede di Saint Andrews fu elevata al rango di sede metropolitana, a cui furono sottomesse come suffraganee tutte le diocesi scozzesi, tra cui anche quella di Glasgow. Il 9 gennaio 1492 papa Innocenzo VIII elev\u00f2 anche Glasgow al rango di sede metropolitana con la bolla \"Personam tuam\". A met\u00e0 del Cinquecento aveva come suffraganee le diocesi di Whithorn-Galloway e di Lismore o Argyll.\nL'ultimo vescovo prima della Riforma protestante e della soppressione delle diocesi cattoliche fu James Beaton, che ripar\u00f2 in Francia, a Parigi, dove mor\u00ec il 24 aprile 1603.\nLa sede dopo la Riforma.\nCon l'affermarsi della riforma, tutte le diocesi scozzesi furono di fatto soppresse, e i loro territori sottomessi al vicariato apostolico d'Inghilterra (oggi arcidiocesi di Westminster). Alcuni missionari furono inviati in Scozia, tra cui il gesuita John Olgivie, che sub\u00ec il martirio a Glasgow nel 1615.\nNel 1653 papa Innocenzo X eresse per la Scozia una prefettura apostolica, diventata vicariato apostolico nel 1694. Nel 1683 fall\u00ec un tentativo di aprire una cappella cattolica a Glasgow, citt\u00e0 dove fino alla seconda met\u00e0 del XVIII secolo non sono documentati cattolici, fino all'arrivo di immigrati irlandesi. Da questo momento alcuni preti, noti come \"visiting priests\", poterono officiare a Glasgow. Nel 1797 John Farquharson apr\u00ec una cappella in citt\u00e0, aiutato da alcuni preti francesi fuggiti dalla loro patria. Nel 1816 fu aperta la chiesa di Sant'Andrea, odierna cattedrale.\nIl vicariato apostolico del Distretto Occidentale con sede a Glasgow fu eretto il 13 febbraio 1827 con il breve \"Quanta laetitia\" di papa Leone XII, ricavandone il territorio dal vicariato apostolico del distretto delle Lowlands (oggi arcidiocesi di Saint Andrews ed Edimburgo).\nLa carestia che colp\u00ec l'Irlanda a met\u00e0 dell'Ottocento, port\u00f2 numerosi irlandesi ad emigrare a Glasgow, aumentando considerevolmente il numero dei cattolici. Questo cre\u00f2 dei problemi interni al vicariato apostolico, a causa del nazionalismo irlandese sostenuto da buona parte dei nuovi arrivati, che avevano fondato il \"Glasgow Free Press\". Ad esacerbare la situazione ci pens\u00f2 il vescovo coadiutore, James Lynch, irlandese d'origine, nominato nel 1866, sostenitore della causa, che in seguito fu costretto a trasferirsi in Irlanda.\nNel 1874 fu aperto un seminario regionale nel distretto di Partickhill a Glasgow.\nIl 4 marzo 1878 con la bolla \"Ex supremo Apostolatus\", papa Leone XIII restaur\u00f2 la gerarchia cattolica in Scozia. Furono restaurate le antiche sedi pre-riforma, tra cui anche quella di Glasgow, con il rango di arcidiocesi non metropolitana, immediatamente soggetta alla Santa Sede. Il suo territorio corrispondeva a quello del vicariato apostolico del Distretto Occidentale, ad eccezione della parte ceduta a vantaggio dell'erezione della diocesi di Galloway.\nIl 25 maggio 1947 ha ceduto una porzione del suo territorio a vantaggio dell'erezione delle diocesi di Motherwell e di Paisley, mentre un'altra porzione di territorio \u00e8 stata ceduta alla diocesi di Galloway. Contestualmente, con la bolla \"Dominici gregis\" di papa Pio XII, \u00e8 stata elevata al rango di sede metropolitana.\nCronotassi.\nSi omettono i periodi di sede vacante non superiori ai 2 anni o non storicamente accertati.\nStatistiche.\nL'arcidiocesi nel 2019 su una popolazione di 815.000 persone contava 216.200 battezzati, corrispondenti al 26,5% del totale."}
{"id": "501385", "revid": "72396", "url": "https://it.wikipedia.org/wiki?curid=501385", "title": "Diocesi di Gliwice", "text": "La diocesi di Gliwice (in latino: \"Dioecesis Glivicensis\") \u00e8 una sede della Chiesa cattolica in Polonia suffraganea dell'arcidiocesi di Katowice. Nel 2019 contava 586.876 battezzati su 661.731 abitanti. \u00c8 retta dal vescovo Jan Kopiec.\nTerritorio.\nLa diocesi comprende la parte occidentale del Voivodato della Slesia.\nSede vescovile \u00e8 la citt\u00e0 di Gliwice, dove si trova la cattedrale dei Santi Pietro e Paolo.\nIl territorio \u00e8 suddiviso in 18 decanati e in 156 parrocchie.\nStoria.\nLa diocesi di Gliwice \u00e8 stata eretta il 25 marzo 1992 nell'ambito della riorganizzazione delle diocesi polacche voluta da papa Giovanni Paolo II con la bolla \"Totus tuus Poloniae populus\". Il suo territorio \u00e8 stato ricavato dalle diocesi di Cz\u0119stochowa, di Katowice (entrambe elevate allo stesso tempo al rango di arcidiocesi metropolitane) e di Opole.\nIl 7 ottobre 1993, con la lettera apostolica \"Christifideles dioecesis\", lo stesso papa Giovanni Paolo II ha confermato i Santi Pietro e Paolo patroni principali della diocesi, Sant'Anna e la Beata Maria Vergine, invocata con il titolo di \"Mater caritatis et iustitiae socialis\", patroni secondari.\nCronotassi dei vescovi.\nSi omettono i periodi di sede vacante non superiori ai 2 anni o non storicamente accertati.\nStatistiche.\nLa diocesi nel 2019 su una popolazione di 661.731 persone contava 586.876 battezzati, corrispondenti all'88,7% del totale."}
{"id": "501386", "revid": "322321", "url": "https://it.wikipedia.org/wiki?curid=501386", "title": "Diocesi di Galloway", "text": "La diocesi di Galloway (in latino: \"Dioecesis Candidae Casae o Gallovidiana\") \u00e8 una sede della Chiesa cattolica in Scozia suffraganea dell'arcidiocesi di Saint Andrews ed Edimburgo. Nel 2019 contava 41.353 battezzati su 520.260 abitanti. La sede \u00e8 vacante.\nTerritorio.\nLa diocesi comprende i distretti scozzesi di Ayrshire Settentrionale, Ayrshire Orientale, Ayrshire Meridionale e Dumfries e Galloway.\nSede vescovile \u00e8 la citt\u00e0 di Ayr, dove si trova la cattedrale di Santa Margherita (\"Cathedral Church of Saint Margaret\").\nIl territorio si estende su 9.332\u00a0km\u00b2 ed \u00e8 suddiviso in 37 parrocchie.\nStoria.\nLa diocesi di Whithorn fu istituita agli inizi del V secolo, legata, secondo la tradizione, al santo scozzese san Ninian, anche se probabilmente una comunit\u00e0 cristiana esisteva prima del suo arrivo. L'antica sede di Whithorn, che risale all'epoca anglosassone, era collocata in parte nel regno di Northumbria; di essa si conoscono i nomi di cinque vescovi.\nLa diocesi fu poi soppressa e ristabilita nella prima met\u00e0 del XII secolo con il nome di diocesi di Whithorn-Galloway come sede suffraganea di York fino al 1355. Divenne poi suffraganea di Saint Andrews nel 1472 e di Glasgow nel 1492. Alla morte di Andrew Durie (1541-1558) la sede rimase vacante, in quanto il suo successore, Alexander Gordon ader\u00ec alla Riforma nel 1560.\nLa diocesi fu ripristinata con il nome di diocesi di Galloway il 4 marzo 1878 con la bolla \"Ex supremo Apostolatus\" di papa Leone XIII, ricavandone il territorio dal vicariato apostolico del Distretto Occidentale di Scozia (oggi arcidiocesi di Glasgow). Sede vescovile fu la citt\u00e0 di Dumfries, dove si trovava la cattedrale di Sant'Andrea.\nIl 25 maggio 1947 la diocesi ha visto ampliare notevolmente i propri confini con l'acquisizione di porzioni di territorio dall'arcidiocesi di Glasgow.\nIl 12 marzo 1962, con il decreto \"Restaurata in Scotia\" della Congregazione Concistoriale, la sede vescovile fu traslata a Ayr e nuova cattedrale divenne la chiesa del Buon Pastore.\nIl 28 luglio 2007 la cattedrale \u00e8 stata trasferita nella chiesa di Santa Margherita.\nCronotassi dei vescovi.\nSi omettono i periodi di sede vacante non superiori ai 2 anni o non storicamente accertati.\nStatistiche.\nLa diocesi nel 2019 su una popolazione di 520.260 persone contava 41.353 battezzati, corrispondenti al 7,9% del totale."}
{"id": "501387", "revid": "2066040", "url": "https://it.wikipedia.org/wiki?curid=501387", "title": "Turn- und Sportverein M\u00fcnchen von 1860", "text": "Il Turn- und Sportverein M\u00fcnchen von 1860 e.V., meglio noto come TSV 1860 M\u00fcnchen, noto in Italia come Monaco 1860, \u00e8 una societ\u00e0 polisportiva tedesca con sede nella citt\u00e0 di Monaco di Baviera.\nEssendo stato fondato nel 1860 \u00e8 una delle associazioni sportive pi\u00f9 antiche della Germania, famosa soprattutto per la sezione calcistica che milita in 3. Liga, la terza divisione del campionato tedesco.\nLa sezione calcistica \u00e8 stata una delle squadre fondatrici della Bundesliga, nella stagione 1963-1964, a differenza dei concittadini del , anche se ha militato per buona parte degli anni ottanta in terza divisione; nella sua storia ha vinto un titolo tedesco e due Coppe di Germania. In Bundesliga ha disputato complessivamente 20 stagioni (l'ultima nel 2003-2004). A livello internazionale, invece, il risultato di maggior prestigio \u00e8 il raggiungimento della finale nella Coppa delle Coppe 1964-1965, persa contro il West Ham.\nStoria.\nDalle origini del club alla seconda guerra mondiale.\nIl \"Turn und Sport Verein\" nasce il 17 maggio 1860 con la sezione di ginnastica, alla quale nel 1908 si aggiunse, su iniziativa di Josef Waitzer la sezione di atletica leggera; la sezione calcistica viene invece aggiunta il 6 marzo 1899, un anno prima della nascita del , oggi senza dubbio la squadra bavarese pi\u00f9 conosciuta nel panorama mondiale.\nNel 1911 il Monaco 1860 si dota di uno stadio, il Gr\u00fcnwalder, e comincia a giocare nei campionati regionali tedeschi. Da qui, nella stagione 1930-1931 arriva alla finale nazionale: la partita viene persa per 3-2 contro l'Hertha Berlino, ma in questo periodo il club partecipa per due volte alla fase nazionale raggiungendo le semifinali, nelle stagioni 1926-1927 e 1932-1933. Questo \u00e8 peraltro l'ultimo campionato prima della riorganizzazione del torneo voluta dal regime nazista; i \"Leoni\" giocano fino al termine della seconda guerra mondiale nella Gauliga Bayern, campionato che vincono due volte, nelle stagioni 1940-1941 e 1942-1943. Nel 1942 il Monaco 1860 conquista anche il suo primo trofeo nazionale, la Coppa di Germania, dopo aver battuto per 2-0 lo nella finale.\nIl dopoguerra e gli anni di gloria.\nNel dopoguerra la squadra partecipa all'Oberliga S\u00fcd, dove per\u00f2 trascorre anche alcuni anni al secondo livello. Vince tuttavia l'ultima edizione della manifestazione, nella stagione 1962-1963, e questo risultato, unito a quelli degli anni precedenti, fa s\u00ec che il club sia uno dei sedici ammessi alla prima edizione della Bundesliga; non sono invece ammessi i concittadini del , in quanto la federazione decide di non ammettere pi\u00f9 di un club per citt\u00e0. In questo anno la squadra, che \u00e8 guidata da Max Merkel, conquista anche la seconda Coppa di Germania, dopo aver sconfitto per 2-0 l'Eintracht Frankfurt nella finale. I \"Leoni\" partecipano cos\u00ec alla Coppa delle Coppe 1964-1965, dove eliminano anche il Torino e arrivano alla finale. La partita, che si disputa a Londra contro il West Ham, viene per\u00f2 vinta dagli inglesi 2-0.\nIl Monaco 1860 conclude il campionato 1964-1965 al quarto posto, inoltre Rudolf Brunnenmeier \u00e8 il capocannoniere del torneo. La stagione successiva \u00e8 migliore: alla fine la squadra conquista il titolo, ottenuto matematicamente dopo il pareggio casalingo contro l' nell'ultima giornata. I Monacensi, che hanno in porta Petar Radenkovi\u0107, partecipano cos\u00ec alla Coppa dei Campioni, ma senza pi\u00f9 Merkel in panchina: eliminati facilmente i ciprioti dell', sono sconfitti negli ottavi dal , che viene comunque battuto in Germania Ovest. A fine stagione conquistano poi il secondo posto in Bundesliga, alle spalle dell'.\n1970-1994: declino e anni bui.\nDopo questo periodo di successi, per\u00f2, i \"Leoni\" cominciano a scivolare nella parte bassa della classifica, fino a retrocedere in Regionalliga S\u00fcd al termine del campionato 1969-1970. Nel 1972 viene aperto l'Olympiastadion nel quale la squadra si trasferisce, e intanto finisce sempre nelle prime posizioni in Regionalliga; questi piazzamenti la qualificano per il nuovo campionato, la Zweite Bundesliga. La promozione in Bundesliga arriva invece al termine del campionato 1976-1977, dopo aver vinto lo spareggio contro l'Arminia Bielefeld, tuttavia la squadra viene subito retrocessa. Nel giro di pochi anni i \"Leoni\" trascorrono altre due stagioni al primo livello, fino a ritrovarsi nuovamente in seconda divisione nella stagione 1981-1982. Il club, anche grazie ai gol del capocannoniere Rudi V\u00f6ller, conclude questo campionato al quarto posto; tuttavia gli viene negata la licenza, e deve quindi ripartire dai campionati regionali.\nI \"Leoni\" si iscrivono cos\u00ec all'Oberliga Bayern, inoltre ritornano a giocare al Gr\u00fcnwalder. Rimangono in terza serie fino all'inizio degli anni novanta; nella prima parte di questo decennio passano continuamente dalla seconda alla terza divisione, ma nel 1994 riescono finalmente a risalire in Bundesliga.\n1994-2004: il ritorno in Bundesliga.\nQuesta volta il Monaco 1860 rimane nella massima divisione per dieci anni. In questo periodo la dirigenza ingaggia giocatori famosi come Abedi Pel\u00e9, Thomas H\u00e4\u00dfler e Davor \u0160uker, e il club si prende anche la soddisfazione di terminare al quarto posto la Bundesliga 1999-2000. Grazie a questo risultato i tedeschi possono giocare nella UEFA Champions League 2000-2001, anche se, subito sconfitti dal Leeds, non riescono ad accedere alla fase a gironi. Sempre in questi anni si contano anche due partecipazioni alla Coppa UEFA, nelle edizioni 1997-1998 e 2000-2001; anche in questi casi sono per\u00f2 presto eliminati, prima dal Rapid Vienna, poi dal .\nIntanto, nel 2002 viene iniziata la costruzione di un nuovo e modernissimo stadio, l'Allianz Arena, che viene portata avanti insieme ai concittadini del Bayern, ma al termine del campionato 2003-2004 arriva la retrocessione in Zweite Bundesliga.\n2004-2017: gli anni in Zweite e la caduta in quarta serie.\nNella stagione 2004-2005 la squadra ritorna a giocare nel Gr\u00fcnwalder Stadion, e rimane in corsa per la promozione fino all'ultima giornata; finisce tuttavia quarta, mentre il terzo posto e la conseguente promozione viene conquistato dall'Eintracht Frankfurt.\nPresto per\u00f2 il club manifesta problemi di natura economica, che vengono superati grazie all'aiuto del : nel 2006 i \"Rossi\" acquistano infatti l'intero pacchetto azionario dell'Allianz Arena, versando cos\u00ec nelle casse del club undici milioni di euro. In questo periodo i \"Leoni\" faticano a inserirsi nella lotta per la promozione, e anzi, nella stagione 2008-2009 sfiorano la retrocessione; nella stagione precedente per\u00f2 avevano raggiunto i quarti nella Coppa di Germania, dove erano stati eliminati nei tempi supplementari proprio dai concittadini, che poi avrebbero conquistato il trofeo.\nAltri problemi finanziari sono tuttavia alle porte; questa volta vengono risolti dall'investitore giordano Hasan Abdullah Ismaik, che nella stagione 2010-2011 acquista il 49% delle azioni del club, il massimo consentito dalla legge, per diciotto milioni di euro.\nNella stagione successiva la squadra conclude il campionato al sesto posto, e lo stesso risultato viene raggiunto anche nella stagione 2012-2013. Intanto, in gennaio era stato offerto a Sven-G\u00f6ran Eriksson un ruolo nello staff del club; lo svedese aveva tuttavia deciso di non accettare l'incarico.\nNella stagione 2013-2014 il Monaco disputa un campionato abbastanza tranquillo, piazzandosi al settimo posto.\nNella stagione 2014-2015, per\u00f2, la squadra resta quasi da subito invischiata nella lotta per non retrocedere. Alla fine della regular season, il 1860 si piazza terzultimo, e perci\u00f2 \u00e8 costretto a disputare i play out contro la terza classificata della Dritte Liga, ovvero l'Holstein Kiel. A Kiel finisce 0-0. A Monaco la partita si rivela drammatica: al novantesimo minuto il punteggio \u00e8 di 1-1, il che consentirebbe al Kiel di venire promosso in Zweite Liga e condannerebbe il 1860 a una dolorosa retrocessione; ma nei due minuti di recupero concessi, il difensore Kai B\u00fclow segna il gol del 2-1, che salva definitivamente i Leoni dalla retrocessione.\nAnche la stagione successiva vede il Sechzig lottare per non retrocedere. Nelle ultime giornate, a Benno Moelmann, subentra come allenatore ad interim Daniel Bierofka, tecnico della squadra riserve. Il Sechzig cambia totalmente volto, vincendo partite decisive, come la difficile trasferta con il St.Pauli, e salvandosi con una giornata di anticipo.\nLa retrocessione in terza divisione giunge al termine della tribolata annata 2016-2017, dopo la sconfitta nel doppio spareggio contro il Jahn Regensburg (1-1 a Ratisbona e 0-2 a Monaco). Per il Monaco 1860 si tratta della prima retrocessione in terza serie dopo 24 anni. Dopo soli tre giorni, a causa della mancata iscrizione al campionato di terza divisione, dovuto a turbolenti conflitti interni alla societ\u00e0, il Monaco 1860 \u00e8 costretto a ripartire dalla Regionalliga Bayern, la quarta divisione. Come allenatore viene chiamato nuovamente Daniel Bierofka.\n2017-: la risalita.\nNella stagione 2017-2018 il Monaco 1860 vince il girone bavarese della quarta serie, qualificandosi cos\u00ec per uno dei tre spareggi finali, contro il . Grazie ad un successo in trasferta (2-3) e a un pareggio (2-2) in casa guadagna la promozione in terza divisione, dove l'anno dopo chiude dodicesimo. Nelle due stagioni successive la squadra conclude il campionato di Dritte Liga con un ottavo ed un quarto posto.\nColori e simboli.\nColori.\nI colori dell'associazione sportiva sono il verde-oro, mentre quelli della divisione calcio il bianco-celeste. I \"Leoni\" di Monaco di Baviera indossano alternativamente negli anni o un completo con maglia celeste con calzoncini e calzettoni bianchi, oppure una maglia a strisce verticali celesti e bianche, con pantaloncini celesti o bianchi e calzettoni bianchi, ma negli ultimi anni sono stati presentati completi con alcune variazioni.\nSimboli ufficiali.\nStemma.\nIl simbolo del Monaco 1860 \u00e8 un Leone con sotto la scritta \"1860\" in riferimento all'anno di fondazione del club.\nStrutture.\nStadio.\nIl club gioca le partite casalinghe nel Gr\u00fcnwalder Stadion, che pu\u00f2 ospitare 12.500 spettatori e che si trova a Untergiesing-Harlaching, nella periferia meridionale della citt\u00e0. Costruito dal club nel 1911, ha comunque ospitato a lungo anche i concittadini del . Nel 1948 viene ricostruito totalmente a seguito dei danneggiamenti subiti nella seconda guerra mondiale, e in seguito \u00e8 utilizzato con continuit\u00e0 fino al 1972. In questa data la squadra si trasferisce infatti nel nuovo Olympiastadion, che \u00e8 stato da poco edificato dall'amministrazione cittadina per ospitare i Giochi della XX Olimpiade che si svolgono a Monaco di Baviera. Dotato di una buona capienza, ospita anche le finali dei Mondiali del 1974 e degli Europei del 1988, oltre ad altre partite di queste manifestazioni, oltre a tre finali di Coppa dei Campioni - Champions League e ai campionati europei di atletica leggera 2002. Nuovi trasferimenti al \"Gr\u00fcnwalder\" si registrano per\u00f2 durante le cadute del club in terza serie.\nLe cose cambiano nel 2002, quando il Bayern e il Monaco 1860, militanti entrambi in Bundesliga, iniziano ad edificare un nuovo stadio: si tratta della modernissima Allianz Arena, che sorge invece nella parte nord della citt\u00e0. L'impianto \u00e8 agibile dalla stagione 2005-2006, e vanta una capacit\u00e0 di persone; \u00e8 una costruzione ultra tecnologica, capace di illuminarsi all'esterno con i colori della squadra di casa, e che, data la sua forma viene soprannominata \"Schlauchboot\", cio\u00e8 gommone. Nella sua storia \u00e8 stato anche sede di sei gare del , inclusa una semifinale, e della finale della UEFA Champions League 2011-2012.\nIntanto per\u00f2 il Monaco 1860 \u00e8 stato retrocesso in 2. Bundesliga, e nel 2006, a seguito di gravi difficolt\u00e0 economiche, \u00e8 costretto a vendere le proprie quote dello stadio: le compra il Bayern per 11 milioni di euro. I due club si sono tuttavia accordati affinch\u00e9 entrambi potessero continuare a giocarci. Nel 2017 avviene quello che al momento \u00e8 il ritorno definitivo al \"Gr\u00fcnwalder\"; ci\u00f2 in seguito alla retrocessione, questa volta in una delle quarte divisioni tedesche, la Regionalliga Bayern.\nAllenatori e presidenti.\nTutti gli allenatori a partire dal 1963, anno di nascita della Bundesliga:\nStatistiche e record.\nPartecipazione ai campionati.\nCampionati nazionali.\nNella sua storia il club ha partecipato a lungo nelle massime divisioni nazionali che si sono succedute, ad esempio la Gauliga Bayern e l'Oberliga S\u00fcd. Proprio la vittoria nell'edizione finale di quest'ultima competizione fece s\u00ec che nel 1963 il Monaco 1860 fosse una delle 16 partecipanti alla prima edizione della neonata Bundesliga, campionato che poi vinse nel 1965-1966.\nDalla stagione 1963-1964 alla 2021-2022 compresa il club ha ottenuto le seguenti partecipazioni ai campionati nazionali:\nTornei internazionali.\nNei tornei internazionali il club ha raggiunto come massimo traguardo la finale della Coppa delle Coppe 1964-1965, nella quale venne sconfitto dal . Nell'unica partecipazione alla UEFA Champions League, avvenuta nell'edizione 2000-2001, i tedeschi vennero eliminati dal nel terzo turno preliminare, mancando cos\u00ec l'accesso al tabellone principale.\nAlla stagione 2020-2021 il club ha ottenuto le seguenti partecipazioni ai tornei internazionali:\nOrganico.\nRosa 2021-2022.\n\"Aggiornata al 28 luglio 2021\"\nStaff tecnico.\n\"Dal sito web ufficiale della societ\u00e0\"."}
{"id": "501388", "revid": "322321", "url": "https://it.wikipedia.org/wiki?curid=501388", "title": "Arcidiocesi di Gniezno", "text": "Larcidiocesi di Gniezno () \u00e8 una sede metropolitana della Chiesa cattolica in Polonia. Nel 2019 contava 644.000 battezzati su 663.975 abitanti. \u00c8 retta dall'arcivescovo Wojciech Polak.\nTerritorio.\nL'arcidiocesi comprende la parte orientale del voivodato della Grande Polonia e la parte sud-occidentale del voivodato della Cuiavia-Pomerania.\nSede arcivescovile \u00e8 la citt\u00e0 di Gniezno, dove si trova la cattedrale dell'Assunzione di Maria Vergine e di Sant'Adalberto. Oltre alla cattedrale, in arcidiocesi sorgono altre 4 basiliche minori: la basilica dei Santi Pietro e Paolo a Kruszwica; la basilica del Nome della Beata Vergine Maria a Inowroc\u0142aw; la basilica di Nostra Signora, Regina dell'Amore e della Pace a Markowice (comune di Strzelno); la basilica dell'Assunzione della Beata Vergine Maria a Trzemeszno.\nIl territorio si estende su 8.122\u00a0km\u00b2 ed \u00e8 suddiviso in 30 decanati e in 268 parrocchie.\nProvincia ecclesiastica.\nLa provincia ecclesiastica di Gniezno, comprende 2 suffraganee,:\nStoria.\nL'arcidiocesi di Gniezno fu eretta da papa Silvestro II nel sinodo celebrato a Roma nel 999, in occasione della canonizzazione di sant'Adalberto; il papa nomin\u00f2 come primo vescovo Gaudenzio, fratello del santo. L'anno successivo, durante una grande assemblea svoltasi a Gniezno alla presenza dell'imperatore Ottone III, il legato papale, il cardinale Robertus, diede compimento al decreto di erezione. La nascita dell'arcidiocesi si inserisce nel contesto che vide il riconoscimento da parte dell'imperatore dell'indipendenza del ducato di Polonia e di conseguenza la creazione di una organizzazione ecclesiastica propria.\nLa provincia ecclesiastica di Gniezno comprendeva all'inizio come suffraganee le diocesi di Ko\u0142obrzeg, di Cracovia e di Breslavia, alle quali nel 1075 si aggiunse la diocesi di Pozna\u0144 e nel 1466 la diocesi di Che\u0142mno (o Kulm in tedesco).\nIncerto \u00e8 stabilire quale fosse il territorio iniziale dell'arcidiocesi, che comprendeva all'incirca tutta la parte orientale della Grande Polonia. Nei secoli successivi alla sua fondazione sono note diverse piccole modifiche di confine con le diocesi vicine, in particolare quella degli anni Sessanta del XVIII secolo, quando Gniezno cedette alla diocesi di W\u0142oc\u0142awek 8 parrocchie, ricevendone in cambio 12, tra cui quella di Bydgoszcz. I primi dati sicuri e completi sull'organizzazione parrocchiale dell'arcidiocesi si possono desumere dal \"Liber beneficiorum\" stabilito dall'arcivescovo Jan \u0141aski (1456-1531), in base al quale si pu\u00f2 ricavare che all'inizio del XVI secolo l'arcidiocesi comprendeva un totale di 687 parrocchie, suddivise in 34 decanati, che costituivano 8 arcidiaconati: Gniezno, Kalisz, Ruda-Wielu\u0144, Uniej\u00f3w, Leczyca, Kurzel\u00f3w, Kamie\u0144 e Lowicz.\nIn quanto metropoliti (gli unici in Polonia fino al 1375) agli arcivescovi di Gniezno spettava il privilegio di incoronare i re di Polonia. L'arcivescovo Miko\u0142aj Tr\u0105ba (1412-1422) port\u00f2 con s\u00e9 dal concilio di Costanza (1414-1418), per lui e per i suoi successori, il titolo di primate di Polonia, che non era solo la pi\u00f9 alta dignit\u00e0 della Chiesa polacca, ma anche dello Stato polacco. In quanto primati, gli arcivescovi avevano anche il titolo di \"primus princeps Regni\" (primo principe del Regno) e quello di \"interrex\" durante i periodi di interregno. Nel 1515 papa Leone X concesse all'arcivescovo Jan \u0141aski e ai suoi successori il titolo di \"legatus natus\" (legato nato), titolo che tuttavia non ebbe una reale importanza.\nIl primo seminario arcivescovile fu eretto da Stanis\u0142aw Karnkowski del 1591 a Kalisz nel collegio dei gesuiti, a cui fu affidata la direzione; questo seminario fu chiuso nel 1620. Un secondo seminario fu aperto a Gniezno nel 1602 e diretto da preti diocesani. Un terzo seminario fu fondato nel 1700 da Micha\u0142 Radziejowski a Lowicz ed affidato ai lazzaristi: nel 1818 questo seminario pass\u00f2, assieme alla citt\u00e0, all'arcidiocesi di Varsavia, che lo chiuse l'anno seguente.\nNel 1796 il governo prussiano confisc\u00f2 tutti i beni che costituivano la dote personale degli arcivescovi di Gniezno, che era l'arcidiocesi pi\u00f9 ricca della Polonia: essa era costituita dal principato di Lowicz, 2 citt\u00e0, 270 villaggi, 79 fattorie e 69 mulini.\nLe spartizioni della Polonia e il congresso di Vienna del 1815 misero in serio pericolo l'esistenza stessa dell'arcidiocesi. Infatti i continui mutamenti dei confini fecero perdere a Gniezno, che si trovava in territorio prussiano, tutti quei territori che si vennero a trovare nell'impero austriaco e nel regno del Congresso (sotto controllo dell'impero russo). Nel 1805 perse i territori a sud del Pilica a vantaggio dell'erezione della diocesi di Kielce, mentre nel 1818 cedette porzioni di territorio alle sedi di Varsavia e di W\u0142oc\u0142awek.\nIl 16 luglio 1821, con la bolla \"De salute animarum\" di papa Pio VII, il territorio dell'arcidiocesi fu ulteriormente modificato: Gniezno cedette alla diocesi di Che\u0142mno l'arcidiaconato di Kamien, ed acquis\u00ec dalla diocesi di W\u0142oc\u0142awek l'arcidiaconato di Kruszwica. Con la stessa bolla la diocesi di Pozna\u0144 fu elevata al rango di sede metropolitana ed unita \"aeque principaliter\" a Gniezno: le due sedi mantennero per\u00f2 la loro autonomia amministrativa e i loro rispettivi territori. Infine, la provincia ecclesiastica fu ridotta alla sola Che\u0142mno, visto che la stessa bolla rese Breslavia immediatamente soggetta alla Santa Sede.\nI cambiamenti territoriali d'inizio Ottocento ridussero il numero delle parrocchie dell'arcidiocesi di Gniezno dalle 808 censite nel 1795 alle 216 del 1821.\nIl 28 ottobre 1925 con la bolla \"Vixdum Poloniae unitas\" di papa Pio XI furono riorganizzate le circoscrizioni ecclesiastiche polacche di rito latino: l'arcidiocesi di Gniezno e Pozna\u0144 ebbe come suffraganee le diocesi di Che\u0142mno e di W\u0142oc\u0142awek. La stessa bolla modific\u00f2 i confini tra le due sedi di Gniezno e di Pozna\u0144, con uno scambio reciproco di 2 decanati: Miloslaw e Jarocin passarono a Gniezno, che cedette Olobock e Krotoszyn a Pozna\u0144.\nDurante la seconda guerra mondiale la cattedrale fu inizialmente chiusa dalla Gestapo; agli inizi del 1940 fu riaperta ma solo per i tedeschi, essendo vietato ai polacchi accedervi. Chiusa ancora ad agosto 1941, nel febbraio dell'anno successivo fu adibita a scopi culturali, quali concerti e mostre d'arte.\nDal 1\u00ba maggio 1946 la sede di Gniezno fu unita \"in persona episcopi\" all'arcidiocesi di Varsavia. A partire dalla stessa data fu sospesa l'unione \"aeque principaliter\" delle sedi di Gniezno e Pozna\u0144, la quale riebbe dopo oltre un secolo, ma solo \"pro hac vice\", un proprio arcivescovo separato da quello di Gniezno.\nIl 25 marzo 1992, in conseguenza della riorganizzazione territoriale delle diocesi polacche voluta da papa Giovanni Paolo II con la bolla \"Totus tuus Poloniae populus\", l'arcidiocesi ha ceduto porzioni del suo territorio a vantaggio dell'erezione delle diocesi di Kalisz e di Toru\u0144; contestualmente ha scambiato porzioni di territorio con la diocesi di Che\u0142mno, che ha assunto il nome di diocesi di Pelplin ed \u00e8 entrata a far parte della provincia ecclesiastica dell'arcidiocesi di Danzica. La stessa bolla soppresse in via definitiva l'unione \"aeque principaliter\" tra Gniezno e Pozna\u0144, e l'unione \"in persona episcopi\" tra Gniezno e Varsavia.\nIl 24 febbraio 2004 ha ceduto un'ulteriore porzione di territorio a vantaggio dell'erezione della diocesi di Bydgoszcz, che \u00e8 diventata suffraganea di Gniezno.\nCronotassi dei vescovi.\nSi omettono i periodi di sede vacante non superiori ai 2 anni o non storicamente accertati.\nStatistiche.\nL'arcidiocesi nel 2019 su una popolazione di 663.975 persone contava 644.000 battezzati, corrispondenti al 97,0% del totale."}
{"id": "501389", "revid": "287204", "url": "https://it.wikipedia.org/wiki?curid=501389", "title": "Arcidiocesi di Goa e Dam\u00e3o", "text": "Larcidiocesi di Goa e Dam\u00e3o () \u00e8 una sede metropolitana della Chiesa cattolica in India. Nel 2019 contava 682.200 battezzati su 2.200.940 abitanti. \u00c8 retta dall'arcivescovo Filipe Neri Ant\u00f3nio Sebasti\u00e3o do Ros\u00e1rio Ferr\u00e3o, a cui sono concessi \"ad honorem\" i titoli di patriarca delle Indie orientali e primate d'Oriente.\nTerritorio.\nL'arcidiocesi comprende cinque entit\u00e0 territoriali, non contigue tra loro, sulla costa occidentale dell'India, lo stato di Goa e i territori di Dadra, Nagar Haveli, Daman e Diu.\nSede arcivescovile \u00e8 la citt\u00e0 di Goa Velha, dove si trova la cattedrale di Santa Caterina. A Daman sorge l'ex cattedrale dell'omonima diocesi soppressa, dedicata al Buon Ges\u00f9, e a Goa Velha la basilica minore dedicata anch'essa al Buon Ges\u00f9. La residenza arcivescovile \u00e8 a Panaji.\nIl territorio si estende su 4.194\u00a0km\u00b2 ed \u00e8 suddiviso in 172 parrocchie.\nProvincia ecclesiastica.\nLa provincia ecclesiastica di Goa fu istituita il 4 febbraio 1558 e all'inizio comprendeva la diocesi di Cochin in India e la diocesi di Malacca (oggi arcidiocesi di Singapore) nel sud-est asiatico. Nella seconda met\u00e0 del XVI secolo si aggiunsero altre due diocesi, Macao in Cina (1576) e Funay in Giappone (1588); quest\u2019ultima diocesi tuttavia fu di fatto soppressa gi\u00e0 verso la met\u00e0 del XVII secolo. Nel XVII secolo si aggiunsero le sedi di S\u00e3o Tom\u00e9 de Meliapore (1606), la prelatura del Mozambico (1612), Pechino e Nanchino (1690). Eccetto la diocesi giapponese, le altre diocesi costituivano ancora nella prima met\u00e0 dell'Ottocento la provincia ecclesiastica di Goa.\nIn seguito al concordato del 1886 e alla bolla \"Humanae salutis\" del 1\u00ba settembre, la provincia ecclesiastica di Goa fu ridotta alle sole diocesi di Cochin, S\u00e3o Tom\u00e9 de Meliapore e Macao, a cui si aggiunse la nuova diocesi di Dam\u00e3o, eretta contestualmente alla bolla, che tuttavia fu soppressa nel 1928. Della provincia ecclesiastica di Goa faceva parte anche la prelatura territoriale del Mozambico fino al 1940.\nNel XX secolo si aggiunsero la diocesi di Dili a Timor Est nel 1940 e la diocesi di Alleppey in India nel 1952. Ma nel settembre del 1953 Goa perse tutte le sue suffraganee indiane: Cochin e Alleppey passarono alla provincia ecclesiastica di Verapoly, mentre S\u00e3o Tom\u00e9 de Meliapore gi\u00e0 l'anno precedente era stata unita alla sede di Madras dando origine all'arcidiocesi di Madras e Mylapore. La provincia ecclesiastica di Goa fu cos\u00ec ridotta alle sole diocesi di Macao e di Dili.\nLa provincia ecclesiastica goana fu soppressa da Paolo VI nel 1977, ma \u00e8 stata ristabilita da Benedetto XVI nel 2006, e comprende oggi una sola suffraganea, la diocesi di Sindhudurg.\nStoria.\nLe origini (XVI secolo).\nGoa (oggi Goa Velha) fu conquistata dai portoghesi il 25 novembre 1510, giorno in cui nella Chiesa cattolica si festeggia santa Caterina d'Alessandria. A questa santa fu dedicata la prima chiesa goana, ricostruita gi\u00e0 nel 1514 e poi ancora nel 1531. Goa divenne il centro principale delle colonie portoghesi in Asia, sede del vicer\u00e9, da cui partivano le missioni per l'Oriente asiatico ed anche per l'Africa orientale.\nIl 12 gennaio 1514 fu eretta la diocesi di Funchal, nell'arcipelago di Madera, che ebbe giurisdizione su tutti i territori scoperti dai Portoghesi nell'Atlantico e nell'oceano Indiano. A Goa i vescovi di Funchal furono rappresentati da vicari generali e, per le ordinazioni sacerdotali, da vescovi missionari.\nLa diocesi di Goa fu eretta il 31 gennaio 1533 da papa Clemente VII, ricavandone il territorio dalla diocesi di Funchal, contestualmente elevata al rango di sede metropolitana, di cui Goa divenne suffraganea. La giurisdizione della diocesi di Goa originariamente si estendeva dal Capo di Buona Speranza fino alla Cina e al Giappone. Il 3 novembre 1534 l'erezione della diocesi di Goa fu confermata dalla bolla \"Aequum reputamus\" di papa Paolo III, poich\u00e9 la morte di Clemente VII aveva impedito la pubblicazione di una bolla d'erezione.\nIl 4 febbraio 1558 con la bolla \"Etsi sancta\" di papa Paolo IV la diocesi fu elevata al rango di arcidiocesi metropolitana. Nello stesso giorno furono erette le diocesi di Cochin e di Malacca (oggi arcidiocesi di Singapore), ricavandone il territorio dalla diocesi di Goa, che furono le prime suffraganee della provincia ecclesiastica di Goa.\nLa chiesa di Santa Caterina divenne la cattedrale della diocesi. In questi primi decenni di presenza portoghese a Goa furono oltre una decina le chiese costruite; nel 1543 il territorio della citt\u00e0 di Goa fu suddiviso in quattro parrocchie. Successivamente furono istituite altre parrocchie ovunque i portoghesi avevano istituito un loro centro, o commerciale o militare, sul territorio indiano, esclusi quelli che dipendevano da altre diocesi.\nDal punto di vista ecclesiastico, in base a particolari accordi tra i re portoghesi e la Santa Sede, le istituzioni religiose in tutte le terre dipendenti dagli arcivescovi di Goa erano sottoposti al \"padroado\" regio: spettava al re la nomina a tutti gli uffici ecclesiastici, dalla nomina dell'arcivescovo a quella dei parroci, e al contempo spettava al re provvedere a tutti i fabbisogni della Chiesa goana (mantenimento dei prelati, costruzioni di chiese, invio di missionari).\nL'evangelizzazione del territorio dipendente dagli arcivescovi goani fu portato avanti soprattutto dalle congregazioni religiose e dalle confraternite. La prima residenza dei francescani fu eretta a Goa negli anni 1517/18, e la prima confraternita nota \u00e8 quella della Santa Fede, istituita nel 1541. Nel 1543 arrivarono i primi gesuiti; i soggiorni di san Francesco Saverio a Goa diedero un forte impulso alla conversione al cristianesimo. La diffusione del cristianesimo sul territorio goano (la provincia di Bardez a Nord, quella di Salcette a sud, e la provincia centrale, detta provincia delle Isole) era accompagnata dalla sistematica distruzione dei templi ind\u00f9 e delle moschee mussulmane e, quando necessario, dalla limitazione o abolizione della libert\u00e0 religiosa. Nel 1558 fu ordinato il primo prete indigeno, Andr\u00e9 Vas.\nPapa Gregorio XIII con il breve \"Pastoralis officii cura\" del 13 dicembre 1572 concesse all'arcivescovo di Goa il titolo di primate d'Oriente.\nTra il 1577 e il 1606 si tennero a Goa 5 sinodi provinciali, di cui 2 all'epoca degli episcopati di Gaspar de Le\u00e3o Pereira, che ebbero lo scopo di organizzare e strutturare la Chiesa goana, e di dirigere le missioni sull'intero territorio indiano dipendente dagli arcivescovi di Goa.\nIl 23 gennaio 1576 e il 21 gennaio 1612 cedette porzioni del suo territorio a vantaggio dell'erezione rispettivamente della diocesi di Macao e dell'amministrazione apostolica del Mozambico (oggi arcidiocesi di Maputo).\nXVII e XVIII secolo.\nNel 1595 fu nominato arcivescovo l'agostiniano Aleixo de Menezes, che consolid\u00f2 l'opera di evangelizzazione del territorio di Goa: visit\u00f2 tutta la sua arcidiocesi e tutte le regioni cristiane della costa occidentale dell'India; istitu\u00ec quasi 40 parrocchie con le loro chiese; approv\u00f2 la nascita del primo monte di piet\u00e0, istituita da un missionario gesuita; fond\u00f2 il primo monastero femminile di tutta l'Asia, quello delle claustrali agostiniane di Santa Monica; fu anche per 3 anni governatore dei domini portoghesi in Asia.\nIl successore Cristov\u00e3o da S\u00e1 e Lisboa inizi\u00f2 la costruzione di una nuova cattedrale, consacrata da Sebasti\u00e3o de S\u00e3o Pedro nel 1628.\nL'inizio del XVII secolo vide l'arrivo in India dei primi coloni olandesi: fu l'inizio della decadenza commerciale e politica del Portogallo in India e in tutta l'Asia. Verso la met\u00e0 del secolo tutti i possedimenti portoghesi in India erano persi a favore degli olandesi, tranne Goa, Dam\u00e3o, Diu, Bassein e Chaul. Nonostante la riduzione dell'impero coloniale portoghese in India, il governo di Lisbona continu\u00f2 a pretendere e ad esercitare i diritti di \"padroado\" su tutti gli antichi possedimenti, anche se politicamente non ne aveva pi\u00f9 nessun controllo.\nIn questo contesto sorsero i primi conflitti con la Congregazione di Propaganda Fide, in particolare quando questa nel 1637 nomin\u00f2 vicario apostolico di Idalcan, Deccan e Bijapur (da cui ha origine l'arcidiocesi di Bombay) il sacerdote Matheus de Castro Mahale. A nulla valsero le proteste delle autorit\u00e0 di Goa e dell'arcivescovo Francisco dos Martyres, anche perch\u00e9 Matheus de Castro ebbe il sostegno e l'appoggio del sultano di Bijapur. Le stesse difficolt\u00e0 sorsero nel 1674 quando la Santa Sede eresse il vicariato apostolico di Kanara, il cui titolare, Thomas de Castro, pose la sede a Mangalore, dove i portoghesi avevano un loro avamposto.\nLe continue guerre sostenute dai portoghesi contro i Maratti resero ancora pi\u00f9 difficile la vita nella piccola colonia portoghese di Goa. La stessa citt\u00e0 sede episcopale si spopol\u00f2 pian piano passando da oltre 300.000 abitanti all'inizio del XVII secolo a 20.000 nel 1695; nel 1775 saranno solo 1.600. Di Goa Velha resteranno solo le chiese e le case dei religiosi in mezzo a edifici fatiscenti e in rovina, il cui materiale fu spesso riutilizzato per la costruzione di una nuova capitale portoghese a Panaji, dove gli arcivescovi trasferirono stabilmente la loro residenza alla fine del Settecento.\nUn altro problema che gli arcivescovi di Goa non sempre riuscirono a dominare fu il rapporto con i religiosi, numerosi nelle colonie portoghesi indiane (oltre 1700 nel 1636), e in particolare con quelli che avevano cura d'anime e parrocchie, che spesso agivano indipendentemente dall'autorit\u00e0 e dalle decisioni episcopali, come una chiesa parallela. Nel 1695 l'arcivescovo Agostinho da Annuncia\u00e7\u00e3o viet\u00f2 ai gesuiti e ai francescani di compiere la visita canonica delle loro parrocchie, che spettava per diritto solo all'Ordinario. Agli inizi del Settecento i francescani si opposero alle direttive del governo, fatte proprie dall'arcivescovo, di imporre la lingua portoghese come lingua unica, a scapito delle lingue locali; ed inoltre fecero di tutto per impedire agli arcivescovi di sostituire i parroci francescani con parroci del clero locale. Solo dal 1766 e 1767 i francescani non ebbero pi\u00f9 parrocchie proprie.\nAnche nel Settecento continuarono le tensioni tra governo portoghese, arcivescovi di Goa e Propaganda Fide. Questa volta il contenzioso riguardava Bombay, acquistata dalla Compagnia delle Indie nel 1668, e i territori portoghesi a nord e a est della citt\u00e0, con la piccola capitale Bassein, che passarono ai Maratti nel 1739 e pi\u00f9 tardi agli inglesi. Qui si svilupp\u00f2 un regime di doppia giurisdizione, non esente da tensioni e problemi, con alcune parrocchie governate da preti portoghesi inviati da Goa e altre sottomesse a preti dipendenti dai vicari apostolici del Gran Mogol (nome assunto nel 1669 dal vicariato apostolico di Idalcan, Deccan e Bijapur).\nNel 1759 fu applicato anche a Goa il decreto di soppressione della Compagnia di Ges\u00f9. Il 26 settembre 127 gesuiti goani furono arrestati e trattenuti a Goa oltre un anno; nel dicembre del 1760 furono caricati tutti su un'unica nave diretta a Lisbona; 23 morirono durante il viaggio, gli altri restarono in prigione 18 anni in Portogallo.\nXIX secolo.\nDue eventi segnarono in modo significativo la storia dell'arcidiocesi di Goa nel corso dell'Ottocento: la soppressione dei religiosi e il duro scontro con Propaganda Fide che port\u00f2 al cosiddetto \"scisma di Goa\".\nLa soppressione dei religiosi.\nIl 5 agosto 1833 e il 30 maggio 1834 il governo portoghese decret\u00f2 la soppressione di tutti gli ordini religiosi non solo in madrepatria, ma anche nei territori d'oltremare. Questi decreti furono attuati a Goa a marzo e a ottobre 1835 e messi in atto dal vicario capitolare Ant\u00f3nio Dias da Concei\u00e7\u00e3o, essendo la sede di Goa vacante dalla morte di Manuel Santo Galdino nel 1831.\nA Goa c'erano in quel momento 248 religiosi e religiose e il loro patrimonio immobiliare era valutato all'incirca in 100.000 sterline. Buona parte dei religiosi furono secolarizzati e i loro beni confiscati dallo Stato e solo in parte ridistribuiti all'arcidiocesi. Il vicario capitolare eman\u00f2 l'8 luglio 1836 una circolare a tutti i parroci perch\u00e9 vegliassero sul comportamento degli ex religiosi e inviassero periodicamente un rapporto in curia.\nEccezione alla regola furono le claustrali agostiniane di Santa Monica alle quali fu permesso di continuare a vivere nel loro convento, ma senza poter accogliere nuove novizie. Nel 1856 ne erano rimaste solo 7 e nel 1878 una sola, che fu trasferita altrove. Il monastero e tutti i suoi beni fu messo a disposizione dell'arcidiocesi.\nConseguenza della soppressione dei religiosi, fu la rovina di beni immobiliari, chiese e monasteri, antichi e dall'inestimabile valore storico e culturale, eccetto quelli che furono riutilizzati dallo Stato e dalla Chiesa di Goa. Solo i beni mobili, in particolare gli oggetti di culto, si salvarono dalla distruzione o dall'alienazione, perch\u00e9 nel 1838 Lisbona concesse agli arcivescovi di Goa il permesso di prelevarli e distribuirli nella parrocchie dell'arcidiocesi.\nScontro tra Roma e Lisbona: lo scisma di Goa.\nIl confronto tra il governo di Lisbona e la Santa Sede sui limiti e la giurisdizione del \"padroado\" divenne nel corso dell'Ottocento un vero scontro muro contro muro: da una parte la volont\u00e0 del governo di mantenere integri i diritti del patronato regio su tutto il territorio indiano, cos\u00ec come erano esercitati da oltre tre secoli, e dall'altra la volont\u00e0 di Propaganda Fide di ridurne la portata a proporzioni pi\u00f9 adatte alle nuove condizioni storiche.\nLe tensioni si erano gi\u00e0 manifestate nei secoli precedenti, ma si acuirono quando papa Gregorio XVI, gi\u00e0 prefetto di Propaganda Fide, estese il sistema dei vicariati apostolici a tutto il subcontinente indiano, e con il breve \"Multa praeclare\" del 24 aprile 1838, sospese la giurisdizione del \"padroado\" sulle diocesi di Cochin, Cranganore e Meliapore, disposizione che fu interpretata come soppressione \"de facto\" di queste diocesi, e limitando la giurisdizione degli arcivescovi di Goa ai soli territori che facevano parte dell'impero coloniale portoghese.\nLa Chiesa indiana si divise in due, tra i sostenitori dei vicari apostolici e quelli che rimasero fedeli al Portogallo. Ovunque in India, ma soprattutto nelle grandi citt\u00e0 di Bombay, Calcutta e Madras, accanto ad antiche chiese dipendenti dal \"padroado\" furono costruite nuove chiese dipendenti dai locali vicari apostolici. A Goa fu vietata la pubblicazione della \"Multa praeclare\" e l'arcivescovo Jo\u00e3o Jos\u00e9 da Silva Torres (1843-1848) arriv\u00f2 a dichiarare che i brevi pontifici erano dei falsi, ordinando ai parroci portoghesi di sottomettere alla propria giurisdizione quelle chiese e cappelle impropriamente sottratte dai missionari di Propaganda Fide.\nQuando Silva Torres dette le dimissioni a fine 1848, la sede di Goa rimase vacante per altri 13 anni e governata dal vicario capitolare Joachim da Santa Rita Botelho, che Silva Torres aveva nominato amministratore delle diocesi di Cochin e Cranganore. Per le ordinazioni sacerdotali, la regina del Portogallo Maria II concesse al vescovo di Macao Jer\u00f3nimo Jos\u00e9 de Mata, l'unico suffraganeo di Goa in carica, di recarsi a Bombay e a Goa, per l'amministrazione delle cresime e l'ordinazione di oltre 250 sacerdoti a Goa. Questo fatto suscit\u00f2 una dura presa di posizione da parte del nuovo papa Pio IX, che il 3 maggio 1853 pubblic\u00f2 il breve \"Probe Nostis\" con il quale deplor\u00f2 duramente il comportamento del vescovo di Macao, condann\u00f2 le azioni del vicario generale di Goa a Bombay e minacci\u00f2 la scomunica a chi non si fosse sottomesso alla \"Multa praeclare\" del suo predecessore.\nIl concordato del 1886.\nLa \"Probe Nostis\" arriv\u00f2 nel momento in cui governo portoghese e la Santa Sede stavano trattando per arrivare ad un compromesso e alla soluzione della crisi della Chiesa in India. Questi lavori dettero i loro frutti con un concordato, firmato il 21 febbraio 1857, confermato dal papa il 20 ottobre, e dal re portoghese il 6 febbraio 1858. Pur favorevole al \"padroado\", l'applicazione concreta delle norme concordatarie trov\u00f2 nuove difficolt\u00e0 e di fatto il concordato rimase lettera morta per quasi tre decenni.\nNel 1861 Goa ebbe finalmente un nuovo arcivescovo, e da questo momento i rapporti tra Santa Sede e governo di Lisbona migliorarono sensibilmente, bench\u00e9 entrambi non persero mai di vista l'obbiettivo di raggiungere un accordo definitivo sulla questione del \"padroado\".\nIl 23 giugno 1886 le parti raggiunsero un accordo e siglarono un nuovo concordato, che conferm\u00f2 il \"padroado\" regio portoghese ma limitato ai soli territori delle 4 sedi portoghesi indiane (Goa, Cochin, Meliapore e la nuova diocesi di Dam\u00e3o), che costituirono la provincia ecclesiastica di Goa. All'arcivescovo fu concesso, ma solo \"ad honorem\", il titolo di patriarca delle Indie orientali ed inoltre godeva del privilegio di presiedere tutti i sinodi delle Indie Orientali. Il territorio dell'arcidiocesi fu circoscritto al solo possedimento portoghese di Goa, ad una quindicina di parrocchie nel Kanara settentrionale e alla regione di Belgaum. Queste decisioni furono confermate da papa Leone XIII con la bolla \"Humanae salutis\" pubblicata il 1\u00ba settembre 1886.\nLa diocesi di Dam\u00e3o.\nLa diocesi di Dam\u00e3o fu eretta contestualmente al concordato del 1886 e alla bolla \"Humanae salutis\", con territorio ricavato da quello dell'arcidiocesi di Goa. Comprendeva le colonie portoghesi di Dam\u00e3o e Diu, e tutte le parrocchie, in territorio britannico, dipendenti dal \"padroado\" che da Goa andavano fino a Diu, in particolare quelle nella citt\u00e0 di Bombay e nei suoi dintorni.\nFu eretta a cattedrale l'ex chiesa dei gesuiti di Dam\u00e3o, mentre un ex collegio religioso fu trasformato in seminario vescovile. Inoltre ai vescovi di Dam\u00e3o fu unito il titolo della soppressa arcidiocesi di Cranganore.\nNel 1908 sono censiti 71.000 cattolici, con 51 chiese e 21 cappelle, e un totale di 85 preti. La diocesi era divisa in 6 distretti, di cui 4 in territorio britannico.\nLa diocesi fu soppressa il 1\u00ba maggio 1928. Al momento della soppressione comprendeva 94.000 cattolici, oltre 100 preti, 63 chiese e cappelle.\nLa fine del \"padroado\" e l'odierna arcidiocesi.\nIl primo patriarca di Goa fu Ant\u00f3nio Sebasti\u00e3o Valente (1881-1908), noto soprattutto per aver riformato l'uso della musica sacra con disposizioni innovative all'epoca (1892) e che anticiparono di anni le direttive di Pio X. Riform\u00f2 anche il seminario di Rachol, nei pressi di Margao, che dal 1887 assegn\u00f2 i titoli di baccalaureato in teologia. Visit\u00f2 pi\u00f9 volte la sua arcidiocesi, comprese le parrocchie che si trovavano in territorio britannico. Nel novembre 1900 a Goa fu organizzato il congresso eucaristico nazionale. Infine, dal 3 dicembre 1894 al 13 gennaio 1895 Valente organizz\u00f2 un sinodo provinciale, a cui furono presenti non solo i vescovi della provincia ecclesiastica di Goa, ma anche rappresentanti del Mozambico e di Macao; ed anche due sinodi diocesani nel 1898 e nel 1903.\nI cambiamenti politici in Portogallo con la fine della monarchia e la nascita della repubblica, modificarono i rapporti tra Lisbona e la Santa Sede, cosa che rese necessario il nuovo accordo del 15 aprile 1928, le cui principali decisioni furono sancite da papa Pio XI con la bolla \"Inter apostolicam\" del 1\u00ba maggio successivo. La diocesi di Dam\u00e3o fu soppressa: Dam\u00e3o e Diu furono incorporati nell'arcidiocesi di Goa, mentre le altre parrocchie in territorio britannico vennero annesse all'arcidiocesi di Bombay. Goa assunse contestualmente il nome di arcidiocesi di Goa e Dam\u00e3o. Inoltre, agli arcivescovi di Goa e Dam\u00e3o fu concesso il titolo di arcivescovi di Cranganore, che era gi\u00e0 stato concesso ai vescovi di Dam\u00e3o.\nIl concordato decise di mantenere i diritti di \"padroado\", anche se con una sostanziale modifica: i vescovi portoghesi in India saranno d'ora in avanti nominati dalla Santa Sede, previo \"placet\" del governo portoghese.\nDurante l'episcopato di Teotonio Emanuele Ribeira Vieira de Castro (1929-1940) le Congregazioni religiose fecero il loro ritorno a Goa, in particolare francescani e gesuiti. Nel 1887 era stata istituita a Goa una congregazione religiosa diocesana, la Societ\u00e0 dei missionari di San Francesco Saverio, che fu riorganizzata all'epoca di Vieira de Castro. Il numero dei religiosi aument\u00f2 sensibilmente durante l'episcopato di Jos\u00e9 da Costa Nunes (1940-1953), che fond\u00f2 altre due congregazioni diocesane, le Suore di Sant'Alessio (note in seguito come Serve di Maria) e le Suore della Santa Famiglia di Nazareth.\nNel corso del Novecento molti preti goani partirono missionari, in particolare nelle terre africane sotto il controllo portoghese, Capo Verde, Angola e Mozambico.\nIl 18 luglio 1950 Portogallo e Santa Sede raggiunsero un altro accordo, con il quale Lisbona rinunci\u00f2 una volta per sempre ai diritti di \"padroado\", lasciando cos\u00ec libera la Santa Sede di nominare i vescovi e di organizzare liberamente le circoscrizioni ecclesiastiche indiane.\nIl 19 settembre 1953 l'arcidiocesi perse i territori non portoghesi, in parte annessi alla diocesi di Poona, e in parte ceduti a vantaggio dell'erezione della diocesi di Belgaum. Da questo momento l'arcidiocesi comprender\u00e0 solo i territori di Goa, Dam\u00e3o e Diu.\nNel 1961 l'esercito indiano conquist\u00f2 Goa, Dam\u00e3o e Diu ponendo fine alla secolare presenza lusitana in India. L'ultimo arcivescovo portoghese, Jos\u00e9 Vieira Alvernaz, lasci\u00f2 Goa l'anno seguente, affidando l'arcidiocesi al vicario generale, Francisco Xavier da Piedade Rebello, nominato nel 1963 vescovo titolare di Tipasa di Mauritania e ausiliare dell'arcivescovo assente, e il 15 luglio 1966 amministratore apostolico \"sede plena\" di Goa.\nIl nuovo governo indiano procedette al recupero e al restauro degli antichi edifici di Goa Velha, di cui il governo portoghese s'era completamente disinteressato, in particolare ci\u00f2 che rimaneva degli antichi monasteri, delle chiese, degli edifici che una volta erano stati scuole, collegi e ospedali. Parte di queste strutture, dopo lunghe battaglie legali con il governo indiano, ritornarono alla Chiesa di Goa.\nIl 1\u00ba gennaio 1976 in forza della bolla \"Ad nominum\" di papa Paolo VI l'arcidiocesi di Goa e Dam\u00e3o, che dopo il 1950 aveva perso le sue suffraganee indiane ed ora aveva per suffraganee le sole diocesi di Macao e di Dili, cess\u00f2 di essere sede metropolitana e fu resa immediatamente soggetta alla Santa Sede; agli arcivescovi fu, per\u00f2, conservato il diritto di indossare il pallio in quanto patriarchi \"ad honorem\".\nIl 26 giugno 1999, con la lettera apostolica \"Clerus ac populus\", papa Giovanni Paolo II ha confermato il beato Giuseppe Vaz, presbitero, patrono dell'arcidiocesi. Giuseppe Vaz \u00e8 stato canonizzato nel 2015.\nIl 25 novembre 2006 papa Benedetto XVI con la bolla \"Cum Christi evangelii\" ha ristabilito l'arcidiocesi come sede metropolitana, assegnandole come suffraganea la diocesi di Sindhudurg.\nL'Inquisizione di Goa.\nIl tribunale dell'inquisizione di Goa e la sua polizia, noti come \"Consiglio del Sant'Officio\" (\"Mesa do Santo Officio\"), furono istituiti nel 1560, sul modello iberico. Il tribunale dipendeva dall'inquisitore generale di Lisbona e nel 1682 era composto da 32 funzionari, tra cui 2 inquisitori, 4 notai, 2 avvocati o procuratori, 1 cappellano. Fino al 1645 erano tutti portoghesi.\nL'autorit\u00e0 del tribunale si estendeva a tutti i cristiani, eccetto il vicer\u00e9, l'arcivescovo di Goa e il suo vicario generale. Si occupava di tutto ci\u00f2 che era eretico o sembrava esserlo, e voleva sradicare ogni forma di superstizione, apostasia, sacrilegio, magia nera, idolatria, soprattutto nei costumi e nelle usanze locali indiane. Indirettamente cercava di fermare sul nascere ogni tentativo di culto pubblico induista o mussulmano, culti vietati a Goa. Le pene inflitte dipendevano dalla gravit\u00e0 del reato: condanna a morte, prigione, reclusione in un monastero, esilio (Lisbona, Mozambico, Brasile); ed erano accompagnate dalla confisca dei beni, che poteva estendersi fino alla terza generazione.\nDal 1561 al 1774 si contano 16.172 processi portati avanti dal tribunale dell'inquisizione, che non godeva certo di ottima fama, soprattutto dopo il XVII secolo, quando il viaggiatore Pyrard de Laval ne fece una descrizione dettagliata dopo la sua visita nel 1608/1610. Alcuni casi suscitarono scalpore, come quello del cappuccino Efrem di Nevers, imprigionato per 2 anni per gelosia dei preti portoghesi, o quello del medico francese Gabriel Dellon. Questi pubblic\u00f2 un libro sulla sua esperienza, \"\u00abfort savoureux, peut-\u00eatre exag\u00e9r\u00e9, mais tr\u00e8s r\u00e9v\u00e9lateur d'un obscurantisme et d'une mesquinerie invraisemblables\u00bb\".\nL'inquisizione di Goa fu soppressa una prima volta nel 1774, venne ristabilita nel 1779 e definitivamente soppressa su pressione del governo inglese nel 1812.\nCronotassi dei vescovi.\nSi omettono i periodi di sede vacante non superiori ai 2 anni o non storicamente accertati.\nStatistiche.\nL'arcidiocesi nel 2019 su una popolazione di 2.200.940 persone contava 682.200 battezzati, corrispondenti al 31,0% del totale."}
{"id": "501391", "revid": "92723", "url": "https://it.wikipedia.org/wiki?curid=501391", "title": "Diocesi di Goaso", "text": "La diocesi di Goaso (in latino: \"Dioecesis Goaso\u00ebnsis\") \u00e8 una sede della Chiesa cattolica in Ghana suffraganea dell'arcidiocesi di Kumasi. Nel 2019 contava 54.529 battezzati su 723.160 abitanti. \u00c8 retta dal vescovo Peter Kwaku Atuahene.\nTerritorio.\nLa diocesi comprende i seguenti distretti del Ghana:\nSede vescovile \u00e8 la citt\u00e0 di Goaso, dove si trova la cattedrale di Sant'Antonio da Padova.\nIl territorio \u00e8 suddiviso in 33 parrocchie.\nStoria.\nLa diocesi \u00e8 stata eretta il 24 ottobre 1997 con la bolla \"Ad aptius provehendam\" di papa Giovanni Paolo II, ricavandone il territorio dalla diocesi di Sunyani. Originariamente era suffraganea dell'arcidiocesi di Cape Coast.\nIl 22 dicembre 2001 in seguito all'elevazione di Kumasi ad arcidiocesi metropolitana ne \u00e8 divenuta suffraganea.\nCronotassi dei vescovi.\nSi omettono i periodi di sede vacante non superiori ai 2 anni o non storicamente accertati.\nStatistiche.\nLa diocesi nel 2019 su una popolazione di 723.160 persone contava 54.529 battezzati, corrispondenti al 7,5% del totale."}
{"id": "501394", "revid": "322321", "url": "https://it.wikipedia.org/wiki?curid=501394", "title": "Arcidiocesi di Goi\u00e2nia", "text": "Larcidiocesi di Goi\u00e2nia (in latino: \"Archidioecesis Goianiensis\") \u00e8 una sede metropolitana della Chiesa cattolica in Brasile appartenente alla regione ecclesiastica Centro-Oeste. Nel 2019 contava 1.336.816 battezzati su 2.585.744 abitanti. \u00c8 retta dall'arcivescovo Jo\u00e3o Justino de Medeiros Silva.\nTerritorio.\nL'arcidiocesi comprende 26 comuni nella parte centrale dello stato brasiliano di Goi\u00e1s: Goi\u00e2nia, Abadia de Goi\u00e1s, Aparecida de Goi\u00e2nia, Aragoi\u00e2nia, Ara\u00e7u, Bela Vista de Goi\u00e1s, Bonfin\u00f3polis, Brazabrantes, Caldazinha, Campestre de Goi\u00e1s, Catura\u00ed, Cristian\u00f3polis, Goianira, Guap\u00f3, Hidrol\u00e2ndia, Inhumas, Itau\u00e7u, Leopoldo de Bulh\u00f5es, Santa B\u00e1rbara de Goi\u00e1s, Santo Ant\u00f4nio de Goi\u00e1s, S\u00e3o Miguel do Passa Quatro, Senador Canedo, Silv\u00e2nia, Trindade, Varj\u00e3o e Vian\u00f3polis.\nSede arcivescovile \u00e8 la citt\u00e0 di Goi\u00e2nia, dove si trova la cattedrale di Maria Ausiliatrice. Nel territorio sorgono anche:\nIl territorio si estende su una superficie di 13.320\u00a0km\u00b2 ed \u00e8 suddiviso in 119 parrocchie, raggruppate in 9 vicariati: Centro, Leste, Senador Canedo, Campinas, Oeste, Aparecida de Goi\u00e2nia, Inhumas, Silv\u00e2nia e Trindade.\nProvincia ecclesiastica.\nLa provincia ecclesiastica di Goi\u00e2nia, istituita nel 1956, comprende le seguenti suffraganee:\nStoria.\nL'arcidiocesi \u00e8 stata eretta il 26 marzo 1956 con la bolla \"Sanctissima Christi voluntas\" di papa Pio XII, ricavandone il territorio dall'arcidiocesi di Goi\u00e1s, che contestualmente perse il rango di sede metropolitana proprio a favore di Goi\u00e2nia e divenne una semplice diocesi.\nIl 16 gennaio 1960 e il 25 novembre 1961 ha ceduto porzioni del suo territorio a vantaggio dell'erezione rispettivamente della diocesi di Brasilia (oggi arcidiocesi) e della prelatura territoriale di S\u00e3o Lu\u00eds de Montes Belos (oggi diocesi).\nL'11 ottobre 1966 ha ceduto altre porzioni di territorio a vantaggio dell'erezione delle diocesi di An\u00e1polis, di Ipameri e di Itumbiara.\nNel 1967 vi ha aperto una missione diocesana la diocesi italiana di Sansepolcro, su iniziativa del vescovo Abele Conigli, che ha funzionato fino al 1975.\nNell'ottobre del 1991 l'arcidiocesi ha ricevuto la visita pastorale di papa Giovanni Paolo II.\nCronotassi dei vescovi.\nSi omettono i periodi di sede vacante non superiori ai 2 anni o non storicamente accertati.\nStatistiche.\nL'arcidiocesi nel 2019 su una popolazione di 2.585.744 persone contava 1.336.816 battezzati, corrispondenti al 51,7% del totale."}
{"id": "501396", "revid": "110157", "url": "https://it.wikipedia.org/wiki?curid=501396", "title": "Diocesi di Bluefields", "text": "La diocesi di Bluefields (in latino: \"Dioecesis Bluefieldensis\") \u00e8 una sede della Chiesa cattolica in Nicaragua suffraganea dell'arcidiocesi di Managua. Nel 2018 contava 631.181 battezzati su 1.069.139 abitanti. \u00c8 retta dal vescovo Francisco Jos\u00e9 Tigerino D\u00e1vila.\nTerritorio.\nLa diocesi comprende la Regione Autonoma della costa caraibica meridionale in Nicaragua, eccetto i comuni di Paiwas, Desembocadura de R\u00edo Grande e La Cruz de R\u00edo Grande, che appartengono alla diocesi di Siuna.\nSede vescovile \u00e8 la citt\u00e0 di Bluefields, dove si trova la cattedrale di Nostra Signora del Rosario.\nIl territorio \u00e8 suddiviso in 10 parrocchie.\nStoria.\nIl vicariato apostolico di Bluefields fu eretto il 2 dicembre 1913 con la bolla \"Quum iuxta apostolicum effatum\" di papa Pio X, ricavandone il territorio dalla diocesi di Le\u00f3n en Nicaragua.\nIl 30 novembre 2017 \u00e8 stato elevato al rango di diocesi con la bolla \"Ad totius Dominici\" di papa Francesco e contestualmente ha ceduto una porzione del proprio territorio a vantaggio dell'erezione della diocesi di Siuna.\nCronotassi dei vescovi.\nSi omettono i periodi di sede vacante non superiori ai 2 anni o non storicamente accertati.\nStatistiche.\nLa diocesi nell'anno 2018 su una popolazione di 1.069.139 persone contava 631.181 battezzati, corrispondenti al 59,0% del totale."}
{"id": "501399", "revid": "110157", "url": "https://it.wikipedia.org/wiki?curid=501399", "title": "Diocesi di Goi\u00e1s", "text": "La diocesi di Goi\u00e1s (in latino: \"Dioecesis Goiasensis\") \u00e8 una sede della Chiesa cattolica in Brasile suffraganea dell'arcidiocesi di Goi\u00e2nia appartenente alla regione ecclesiastica Centro-Oeste. Nel 2019 contava 210.400 battezzati su 227.509 abitanti. \u00c8 retta dal vescovo Jeov\u00e1 Elias Ferreira.\nTerritorio.\nLa diocesi comprende 23 comuni nella parte occidentale dello stato brasiliano di Goi\u00e1s: Goi\u00e1s, Buriti de Goi\u00e1s, Brit\u00e2nia, Carmo do Rio Verde, Ceres, Fazenda Nova, Guara\u00edta, Heitora\u00ed, Ipiranga de Goi\u00e1s, Itabera\u00ed, Itaguari, Itaguaru, Itapirapu\u00e3, Itapuranga, Jussara, Moss\u00e2medes, Nova Gl\u00f3ria, Novo Brasil, Sanclerl\u00e2ndia, Santa F\u00e9 de Goi\u00e1s, S\u00e3o Patr\u00edcio, Taquaral de Goi\u00e1s e Uruana.\nSede vescovile \u00e8 la citt\u00e0 di Goi\u00e1s, dove si trova la cattedrale di Sant'Anna.\nIl territorio si estende su una superficie di 20.784\u00a0km\u00b2 ed \u00e8 suddiviso in 24 parrocchie, raggruppate in 4 regioni pastorali: Rio Vermelho, Serra Dourada, Uru e S\u00e3o Patr\u00edcio.\nStoria.\nLa prelatura territoriale di Goi\u00e1s fu eretta il 6 dicembre 1745 con il breve \"Candor lucis aeternae\" di papa Benedetto XIV, ricavandone il territorio dall'arcidiocesi di Rio de Janeiro, di cui originariamente era suffraganea.\nIl primo prelato fu nominato soltanto nel 1782, ma il primo a prendere possesso canonico della prelatura fu Vicente Alexandre de Tovar nel 1803.\nIl 15 luglio 1826 la prelatura territoriale fu elevata a diocesi mediante la bolla \"Sollicita Catholici gregis\" di papa Leone XII.\nIl 1\u00ba maggio 1906 entr\u00f2 a far parte della provincia ecclesiastica dell'arcidiocesi di Mariana.\nSuccessivamente cedette a pi\u00f9 riprese porzioni del suo territorio a vantaggio dell'erezione di nuove circoscrizioni ecclesiastiche e precisamente: la diocesi di Uberaba (oggi arcidiocesi) il 29 settembre 1907; la diocesi di Porto Nacional il 20 dicembre 1915; la prelatura territoriale di S\u00e3o Jos\u00e9 do Alto Tocantins (oggi soppressa) il 25 luglio 1924; la prelatura territoriale di Jata\u00ed (oggi diocesi) il 21 giugno 1929.\nIl 18 novembre 1932 la diocesi fu elevata al rango di arcidiocesi metropolitana con la bolla \"Quae in faciliorem\" di papa Pio XI. La provincia ecclesiastica di Goi\u00e1s comprendeva la diocesi di Porto Nacional e le prelature territoriali di S\u00e3o Jos\u00e9 do Alto Tocantins, di Jata\u00ed e di Bananal.\nIl 26 marzo 1956, in forza di diverse bolle di papa Pio XII pubblicate tutte lo stesso giorno, fu rivista completamente la geografia ecclesiastica dello Stato del Goi\u00e1s. L'amplio territorio dell'arcidiocesi di Goi\u00e1s, che comprendeva buona parte dello Stato, fu smembrato in quattro parti:\nIl 25 novembre 1961 e l'11 ottobre 1966 la diocesi di Goi\u00e1s ha ceduto ulteriori porzioni di territorio a vantaggio dell'erezione rispettivamente delle prelature territoriali di S\u00e3o Lu\u00eds de Montes Belos (oggi diocesi) e di Rubiataba (oggi diocesi di Rubiataba-Mozarl\u00e2ndia).\nCronotassi dei vescovi.\nSi omettono i periodi di sede vacante non superiori ai 2 anni o non storicamente accertati.\nStatistiche.\nLa diocesi nel 2019 su una popolazione di 227.509 persone contava 210.400 battezzati, corrispondenti al 92,5% del totale."}
{"id": "501402", "revid": "92723", "url": "https://it.wikipedia.org/wiki?curid=501402", "title": "Diocesi di Gokwe", "text": "La diocesi di Gokwe (in latino: \"Dioecesis Gokvensis\") \u00e8 una sede della Chiesa cattolica in Zimbabwe suffraganea dell'arcidiocesi di Harare. Nel 2019 contava 80.078 battezzati su 682.420 abitanti. La sede \u00e8 vacante.\nTerritorio.\nLa diocesi comprende i distretti di Gokwe Settentrionale e Gokwe Meridionale nella provincia delle Midland, il distretto di Nkayi (a nord del fiume Shangani) nella provincia del Matabeleland Settentrionale, e il distretto di Kariba (tra i fiumi Sengwa e Sanyati) nella provincia del Mashonaland Occidentale in Zimbabwe.\nSede vescovile \u00e8 la citt\u00e0 di Gokwe, dove si trova la cattedrale di San Giovanni.\nIl territorio \u00e8 suddiviso in 20 parrocchie.\nStoria.\nLa diocesi \u00e8 stata eretta il 17 giugno 1991 con la bolla \"Fidelium communitas\" di papa Giovanni Paolo II, ricavandone il territorio dalla diocesi di Hwange.\nCronotassi dei vescovi.\nSi omettono i periodi di sede vacante non superiori ai 2 anni o non storicamente accertati.\nStatistiche.\nLa diocesi nel 2019 su una popolazione di 682.420 persone contava 80.078 battezzati, corrispondenti all'11,7% del totale."}
{"id": "501404", "revid": "92723", "url": "https://it.wikipedia.org/wiki?curid=501404", "title": "Diocesi di Goma", "text": "La diocesi di Goma (in latino: \"Dioecesis Goma\u00ebnsis\") \u00e8 una sede della Chiesa cattolica nella Repubblica Democratica del Congo suffraganea dell'arcidiocesi di Bukavu. Nel 2019 contava 650.184 battezzati su 1.460.510 abitanti. \u00c8 retta dal vescovo Willy Ngumbi Ngengele, M.Afr.\nTerritorio.\nLa diocesi comprende la parte meridionale della provincia del Kivu Nord in Congo.\nSede vescovile \u00e8 la citt\u00e0 di Goma, dove si trova la cattedrale di San Giuseppe.\nIl territorio \u00e8 suddiviso in 28 parrocchie.\nStoria.\nIl vicariato apostolico di Goma fu eretto il 30 giugno 1959 con la bolla \"Qui hominum\" di papa Giovanni XXIII, ricavandone il territorio dal vicariato apostolico di Bukavu (oggi arcidiocesi).\nIl 10 novembre dello stesso anno il vicariato apostolico \u00e8 stato elevato a diocesi con la bolla \"Cum parvulum\" dello stesso papa Giovanni XXIII.\nCronotassi dei vescovi.\nSi omettono i periodi di sede vacante non superiori ai 2 anni o non storicamente accertati.\nStatistiche.\nLa diocesi nel 2019 su una popolazione di 1.460.510 persone contava 650.184 battezzati, corrispondenti al 44,5% del totale."}
{"id": "501405", "revid": "92723", "url": "https://it.wikipedia.org/wiki?curid=501405", "title": "Diocesi di Gor\u00e9", "text": "La diocesi di Gor\u00e9 (in latino: \"Dioecesis Gorensis\") \u00e8 una sede della Chiesa cattolica in Ciad suffraganea dell'arcidiocesi di N'Djamena. Nel 2019 contava 96.350 battezzati su 336.000 abitanti. \u00c8 retta dal vescovo Rosario Pio Ramolo, O.F.M.Cap.\nTerritorio.\nLa diocesi comprende i dipartimenti di Nya Pend\u00e9 e Monts de Lam, nella parte meridionale della regione del Logone Orientale, in Ciad.\nSede vescovile \u00e8 la citt\u00e0 di Gor\u00e9, dove si trova la cattedrale di Santa Maria degli Angeli.\nIl territorio \u00e8 suddiviso in 8 parrocchie.\nStoria.\nLa diocesi \u00e8 stata eretta il 28 novembre 1998 con la bolla \"Diligentem sane curam\" di papa Giovanni Paolo II, ricavandone il territorio dalle diocesi di Doba e di Moundou.\nCronotassi dei vescovi.\nSi omettono i periodi di sede vacante non superiori ai 2 anni o non storicamente accertati.\nStatistiche.\nLa diocesi nel 2019 su una popolazione di 336.000 persone contava 96.350 battezzati, corrispondenti al 28,7% del totale."}
{"id": "501406", "revid": "1909146", "url": "https://it.wikipedia.org/wiki?curid=501406", "title": "Arcidiocesi di Gorizia", "text": "Larcidiocesi di Gorizia () \u00e8 una sede metropolitana della Chiesa cattolica in Italia appartenente alla regione ecclesiastica Triveneto. Nel 2019 contava 169.000 battezzati su 180.800 abitanti. \u00c8 retta dall'arcivescovo Carlo Roberto Maria Redaelli.\nTerritorio.\nLa diocesi comprende l'ex provincia di Gorizia, pi\u00f9 12 comuni della Bassa friulana orientale, che fino al 1926 facevano parte della provincia di Gorizia e furono poi inclusi nella provincia di Udine, e 2 comuni dell'ex provincia di Trieste, anch'essi facenti parte della provincia di Gorizia fino al 1923.\nSede arcivescovile \u00e8 la citt\u00e0 di Gorizia, dove si trova la cattedrale dei Santi Ilario e Taziano. Nel territorio sorgono, inoltre, tre ex cattedrali: la basilica di Santa Maria Assunta, sede del patriarcato di Aquileia; la basilica di Sant'Eufemia, sede del patriarcato di Grado; e il duomo dei Santi Pietro e Paolo, cattedrale della soppressa diocesi di Gradisca.\nIl territorio si estende su una superficie di 1.030\u00a0km\u00b2 ed \u00e8 suddiviso in 90 parrocchie appartenenti a 5 decanati: Aquileia-Cervignano del Friuli-Visco, Gorizia, Gradisca d'Isonzo-Cormons, Monfalcone-Ronchi dei Legionari-Duino, Sant'Andrea.\nLa provincia ecclesiastica \u00e8 formata dall'arcidiocesi di Gorizia e dalla diocesi suffraganea di Trieste.\nStoria.\nL'arcidiocesi fu eretta il 6 luglio 1751 con la bolla \"Iniuncta nobis\" di papa Benedetto XIV, con la quale il pontefice ratificava un accordo tra i governi austriaco e veneziano, che prevedeva la soppressione del patriarcato di Aquileia e la sua divisione in due nuove circoscrizioni ecclesiastiche: l'arcidiocesi di Udine, cui fu assegnata la giurisdizione sulle terre sotto il dominio della Serenissima; e l'arcidiocesi di Gorizia, cui toccarono le terre sotto il dominio asburgico.\nCon la \"Iniuncta nobis\" perci\u00f2 il papa soppresse il patriarcato e contestualmente eresse l'arcidiocesi di Gorizia. Questa decisione fu confermata dallo stesso papa con la bolla \"Sacrosanctae militantis ecclesiae\" del 18 aprile 1752, con la quale il pontefice defin\u00ec tutte le questioni accessorie, tra cui l'istituzione del capitolo dei canonici e il numero delle diocesi suffraganee della nuova sede metropolitana, ossia tutte quelle dell'antico patriarcato al di fuori dei territori della Serenissima: Como, Trento, Lubiana, Pedena e Trieste. Il territorio dell'arcidiocesi era vastissimo e comprendeva la contea di Gorizia e parti della Stiria, della Carinzia, della Carniola e la maggior parte dell'odierna Slovenia, ad eccezione dell'enclave di Lubiana.. In memoria degli antichi fasti patriarcali nel 1766 Giuseppe II concesse all'Arcivescovo di Gorizia il titolo di principe del Sacro Romano Impero.\nFu nominato primo arcivescovo Karl Michael von Attems, gi\u00e0 vicario apostolico per le \"terre imperiali\" del patriarcato aquileiese; egli celebr\u00f2 un sinodo provinciale nel 1768 al quale parteciparono non solo i suoi suffraganei, ma anche rappresentanti delle diocesi della Serenissima, che avevano porzioni di territorio nell'Impero asburgico. Gli succedette Rudolf Joseph von Edling, gi\u00e0 canonico di Aquileia e decano del capitolo metropolitano di Gorizia; a causa della sua opposizione alla politica religiosa dell'imperatore Giuseppe II, in particolare all'editto di tolleranza, fu costretto a dimettersi nel 1784 e confinato a Lodi in Lombardia, dove mor\u00ec.\nDopo quattro anni di \"sede vacante\", su pressione dell'imperatore l'arcidiocesi venne soppressa da papa Pio VI con la bolla \"In universa gregis\" dell'8 marzo 1788; il titolo arcivescovile fu trasferito a Lubiana insieme a buona parte del territorio dell'antica sede metropolitana; con ci\u00f2 che restava del territorio goriziano fu eretta nell'agosto dello stesso anno la nuova diocesi di Gradisca, dove si trasfer\u00ec il capitolo, mentre la curia rimase a Gorizia.\nMorto l'imperatore Giuseppe II, il 12 settembre 1791 con la bolla \"Recti prudentisque\" lo stesso papa Pio VI ristabil\u00ec la citt\u00e0 di Gorizia come sede vescovile con il trasferimento della cattedrale dalla chiesa dei Santi Pietro e Paolo di Gradisca alla chiesa di Sant'Ilario di Gorizia; contestualmente la diocesi assunse il nome di diocesi di Gorizia e Gradisca, suffraganea dell'arcidiocesi di Lubiana.\nIl 19 agosto 1807, in virt\u00f9 della bolla \"Quaedam tenebrosa\" di papa Pio VII, divenne immediatamente soggetta alla Santa Sede. Nel 1818 ingrand\u00ec il proprio esiguo territorio con l'acquisizione del territorio di Grado dal patriarcato di Venezia, e di Monfalcone e Ronchi dalla diocesi di Udine. Nello stesso anno fu riaperto il seminario diocesano, che era stato chiuso all'epoca di Giuseppe II.\nIl 27 luglio 1830 riottenne, a scapito di Lubiana, la dignit\u00e0 arcivescovile e metropolitica con la bolla \"Insuper eminenti\" di papa Pio VIII, con giurisdizione sulle chiese della parte centro-meridionale del regno d'Illiria, ossia Lubiana, Trieste e Capodistria, Parenzo e Pola, e Veglia.\nAl termine della prima guerra mondiale l'arcidiocesi si trov\u00f2 divisa dal nuovo confine di Stato, con la parte slovena che ora si trovava nel regno di Jugoslavia, mentre la maggior parte del territorio era inclusa nel regno d'Italia.\nIl 20 febbraio 1932, in seguito alla bolla \"Quo Christi fideles\" di papa Pio XI, incorpor\u00f2 i decanati di Idria e di Vipacco, che erano appartenuti alla diocesi di Lubiana, suffraganea dell'arcidiocesi goriziana fino alla fine della prima guerra mondiale e oggi nuovamente arcidiocesi.\nAl termine della seconda guerra mondiale, la parte italiana dell'arcidiocesi, a causa della modifica del confine di Stato, si trov\u00f2 ridotta di molto rispetto alla situazione precedente. A seguito del trattato di pace del 10 febbraio 1947 una larga parte del territorio diocesano, venutasi a trovare in territorio jugoslavo, fu dapprima eretta in amministrazione apostolica (primo amministratore apostolico fu il sacerdote Franc Mo\u010dnik) e successivamente, il 17 ottobre 1977, aggregata alla diocesi di Capodistria. Inoltre la provincia ecclesiastica perse le diocesi in territorio jugoslavo e oggi comprende la sola diocesi di Trieste.\nIl 30 settembre 1986, in forza del decreto \"Cum procedere\" della Congregazione per i Vescovi, l'arcidiocesi ha assunto il nome attuale e Gradisca \u00e8 divenuta sede arcivescovile titolare.\nL'arcidiocesi ha ricevuto la visita pastorale dei papi Giovanni Paolo II nel 1990, di Benedetto XVI nel 2011, e di Francesco nel 2014.\nCronotassi dei vescovi.\nSi omettono i periodi di sede vacante non superiori ai 2 anni o non storicamente accertati.\nStatistiche.\nL'arcidiocesi nel 2019 su una popolazione di 180.800 persone contava 169.000 battezzati, corrispondenti al 93,5% del totale."}
{"id": "501407", "revid": "1935652", "url": "https://it.wikipedia.org/wiki?curid=501407", "title": "Diocesi di Goroka", "text": "La diocesi di Goroka (in latino: \"Dioecesis Gorokana\") \u00e8 una sede della Chiesa cattolica in Papua Nuova Guinea suffraganea dell'arcidiocesi di Mount Hagen. Nel 2019 contava 14.898 battezzati su 597.560 abitanti. La sede \u00e8 vacante, in attesa che il vescovo eletto Walenty Gryk, S.V.D., ne prenda possesso.\nTerritorio.\nLa diocesi comprende la provincia degli Altopiani Orientali sull'isola della Nuova Guinea.\nSede vescovile \u00e8 la citt\u00e0 di Goroka. A Kefamo, presso Goroka, si trova la cattedrale di Santa Maria Aiuto dei Cristiani.\nIl territorio \u00e8 suddiviso in 9 parrocchie.\nStoria.\nIl vicariato apostolico di Goroka fu eretto il 18 giugno 1959 con la bolla \"Prophetica vox\" di papa Giovanni XXIII.\nIl 15 novembre 1966 il vicariato apostolico \u00e8 stato elevato a diocesi con la bolla \"Laeta incrementa\" di papa Paolo VI.\nOriginariamente suffraganea dell'arcidiocesi di Madang, il 18 marzo 1982 \u00e8 entrata a far parte della provincia ecclesiastica dell'arcidiocesi di Mount Hagen.\nL'8 giugno dello stesso anno ha ceduto una porzione del suo territorio a vantaggio dell'erezione della diocesi di Kundiawa.\nCronotassi dei vescovi.\nSi omettono i periodi di sede vacante non superiori ai 2 anni o non storicamente accertati.\nStatistiche.\nLa diocesi nel 2019 su una popolazione di 597.560 persone contava 14.898 battezzati, corrispondenti al 2,5% del totale."}
{"id": "501410", "revid": "110157", "url": "https://it.wikipedia.org/wiki?curid=501410", "title": "Eparchia di Gorakhpur", "text": "Leparchia di Gorakhpur (in latino: \"Eparchia Gorakhpurensis\") \u00e8 una sede della Chiesa cattolica siro-malabarese in India suffraganea dell'arcidiocesi di Agra. Nel 2019 contava 3.368 battezzati su 1.787.800 abitanti. \u00c8 retta dall'eparca Thomas Thuruthimattam, C.S.T.\nTerritorio.\nL'eparchia comprende i distretti di Gorakhpur, Basti, Siddharthnagar, Sant Kabir Nagar, Maharajganj, Kushinagar, e Deoria nella parte nord-orientale dello stato di Uttar Pradesh in India.\nSede eparchiale \u00e8 la citt\u00e0 di Gorakhpur, dove si trova la cattedrale di San Giuseppe.\nIl territorio \u00e8 suddiviso in 31 parrocchie.\nStoria.\nGorakhpur fu sede di una prefettura apostolica istituita l'11 luglio 1946, sede che in seguito, nel 1958, venne trasferita a Varanasi (nota all'epoca con il nome di Benares o Banaras).\nL'eparchia \u00e8 stata eretta il 19 giugno 1984 con la bolla \"Ex quo divinum\" di papa Giovanni Paolo II, ricavandone il territorio dalla diocesi di Varanasi.\nCronotassi dei vescovi.\nSi omettono i periodi di sede vacante non superiori ai 2 anni o non storicamente accertati.\nStatistiche.\nL'eparchia nel 2019 su una popolazione di 1.787.800 persone contava 3.368 battezzati, corrispondenti allo 0,2% del totale."}
{"id": "501411", "revid": "274500", "url": "https://it.wikipedia.org/wiki?curid=501411", "title": "Diocesi di Gospi\u0107-Segna", "text": "La diocesi di Gospi\u0107-Segna (in latino: \"Dioecesis Gospiciensis-Seniensis\") \u00e8 una sede della Chiesa cattolica in Croazia suffraganea dell'arcidiocesi di Fiume. Nel 2019 contava 56.000 battezzati su 66.007 abitanti. \u00c8 retta dal vescovo Zdenko Kri\u017ei\u0107, O.C.D.\nTerritorio.\nLa diocesi comprende la parte meridionale della regione di Karlovac e quella settentrionale della regione della Lika e di Segna in Croazia, oltre al villaggio di Zavalje, in Bosnia ed Erzegovina.\nSede vescovile \u00e8 la citt\u00e0 di Gospi\u0107, dove si trova la cattedrale della Visitazione della Beata Vergine Maria; a Segna sorge la concattedrale dell'Assunzione della Beata Vergine Maria.\nIl territorio \u00e8 suddiviso in 86 parrocchie, distribuite in 5 decanati: Gospi\u0107, Ogulin, Oto\u010dac, Segna e Slunj.\nStoria.\nLa diocesi di Gospi\u0107-Segna \u00e8 stata eretta il 25 maggio 2000 con la bolla \"Ad Christifidelium spirituali\" di papa Giovanni Paolo II, in seguito a una divisione dell'arcidiocesi di Fiume-Segna, che ha dato origine anche all'arcidiocesi di Fiume.\nFino al 27 luglio 1969 Segna era stata una diocesi indipendente ed unita a Modru\u0161.\nCronotassi dei vescovi.\nSi omettono i periodi di sede vacante non superiori ai 2 anni o non storicamente accertati.\nStatistiche.\nLa diocesi nel 2019 su una popolazione di 66.007 persone contava 56.000 battezzati, corrispondenti all'84,8% del totale."}
{"id": "501412", "revid": "322321", "url": "https://it.wikipedia.org/wiki?curid=501412", "title": "Diocesi di Governador Valadares", "text": "La diocesi di Governador Valadares (in latino: \"Dioecesis Valadarensis\") \u00e8 una sede della Chiesa cattolica in Brasile suffraganea dell'arcidiocesi di Mariana appartenente alla regione ecclesiastica Leste 2. Nel 2019 contava 408.000 battezzati su 582.400 abitanti. \u00c8 retta dal vescovo Ant\u00f4nio Carlos F\u00e9lix.\nTerritorio.\nLa diocesi comprende 32 comuni nella parte orientale dello stato brasiliano di Minas Gerais: Governador Valadares, A\u00e7ucena, Aimor\u00e9s, Alpercata, Alvarenga, Capit\u00e3o Andrade, Conselheiro Pena, Coroaci, Cuparaque, Divino das Laranjeiras, Engenheiro Caldas, Fernandes Tourinho, Galil\u00e9ia, Goiabeira, Gonzaga, Itanhomi, Itueta, Marilac, Mathias Lobato, Nacip Raydan, Naque, Periquito, Resplendor, Santa Efig\u00eania de Minas, Santa Rita do Itueto, S\u00e3o Geraldo da Piedade, S\u00e3o Geraldo do Baixio, S\u00e3o Jos\u00e9 da Safira, Sardo\u00e1, Sobr\u00e1lia, Tumiritinga e Virgol\u00e2ndia.\nSede vescovile \u00e8 la citt\u00e0 di Governador Valadares, dove si trova la cattedrale di Sant'Antonio di Padova.\nIl territorio si estende su una superficie di 14.373\u00a0km\u00b2 ed \u00e8 suddiviso in 53 parrocchie.\nStoria.\nLa diocesi \u00e8 stata eretta il 1\u00ba febbraio 1956 con la bolla \"Rerum usu\" di papa Pio XII, ricavandone il territorio dall'arcidiocesi di Diamantina e dalle diocesi di Ara\u00e7ua\u00ed e di Caratinga.\nIl 24 maggio 1985 ha ceduto una porzione del suo territorio a vantaggio dell'erezione della diocesi di Guanh\u00e3es.\nIl 20 gennaio 2016 ha acquisito il comune di S\u00e3o Jos\u00e9 da Safira dalla medesima diocesi di Guanh\u00e3es.\nCronotassi dei vescovi.\nSi omettono i periodi di sede vacante non superiori ai 2 anni o non storicamente accertati.\nStatistiche.\nLa diocesi nel 2019 su una popolazione di 582.400 persone contava 408.000 battezzati, corrispondenti al 70,1% del totale."}
{"id": "501414", "revid": "92723", "url": "https://it.wikipedia.org/wiki?curid=501414", "title": "Diocesi di Goya", "text": "La diocesi di Goya (in latino: \"Dioecesis Goyanensis\") \u00e8 una sede della Chiesa cattolica in Argentina suffraganea dell'arcidiocesi di Corrientes. Nel 2019 contava 258.000 battezzati su 279.941 abitanti. \u00c8 retta dal vescovo Adolfo Ram\u00f3n Canec\u00edn.\nTerritorio.\nLa diocesi comprende 7 dipartimenti della provincia di Corrientes: Curuz\u00fa Cuati\u00e1, Esquina, Goya, Lavalle, Mercedes, Monte Caseros e Sauce.\nSede vescovile \u00e8 la citt\u00e0 di Goya, dove si trova la cattedrale di cattedrale di Nostra Signora del Rosario.\nIl territorio si estende su 33.603\u00a0km\u00b2 ed \u00e8 suddiviso in 23 parrocchie.\nStoria.\nLa diocesi \u00e8 stata eretta il 10 aprile 1961 con la bolla \"Quotiens amplo\" di papa Giovanni XXIII, ricavandone il territorio dalla diocesi di Corrientes, che fu contestualmente elevata al rango di arcidiocesi metropolitana.\nIl 29 dicembre 1961 Giovanni XXIII ha dichiarato la Beata Maria Vergine di Itat\u00ed (\"Nuestra Se\u00f1ora de Itat\u00ed\") patrona principale della diocesi.\nIl 3 luglio 1979 ha ceduto una porzione del suo territorio a vantaggio dell'erezione della diocesi di Santo Tom\u00e9.\nCronotassi dei vescovi.\nSi omettono i periodi di sede vacante non superiori ai 2 anni o non storicamente accertati.\nStatistiche.\nLa diocesi nel 2019 su una popolazione di 279.941 persone contava 258.000 battezzati, corrispondenti al 92,2% del totale."}
{"id": "501416", "revid": "92723", "url": "https://it.wikipedia.org/wiki?curid=501416", "title": "Diocesi di Gozo", "text": "La diocesi di Gozo (in latino: \"Dioecesis Gaudisiensis\") \u00e8 una sede della Chiesa cattolica a Malta suffraganea dell'arcidiocesi di Malta. Nel 2019 contava 30.300 battezzati su 32.000 abitanti. \u00c8 retta dal vescovo Anthony Teuma.\nTerritorio.\nLa diocesi si estende sulla regione maltese di Gozo, comprensiva delle isole di Gozo e di Comino.\nSede vescovile \u00e8 la citt\u00e0 di Rabat, dove si trova la cattedrale dell'Assunzione della Vergine Maria.\nIl territorio \u00e8 suddiviso in 15 parrocchie.\nStoria.\nLe origini dell'autonomia della Chiesa di Gozo sono nella petizione inviata al Vaticano il 29 ottobre 1798, nel periodo dell'occupazione francese di Malta, dall'arciprete Saverio Cassar, governatore dello Stato indipendente di Gozo dal 1798 al 1801, per costituire una diocesi autonoma da Malta.\nLa diocesi fu per\u00f2 eretta solo il 22 settembre 1864 con la bolla \"Singulari amore\" di papa Pio IX, ricavandone il territorio dalla diocesi di Malta (oggi arcidiocesi).\nOriginariamente immediatamente soggetta alla Santa Sede, il 1\u00ba gennaio 1944 \u00e8 entrata a far parte della provincia ecclesiastica dell'arcidiocesi di Malta.\nCronotassi dei vescovi.\nSi omettono i periodi di sede vacante non superiori ai 2 anni o non storicamente accertati.\nStatistiche.\nLa diocesi nel 2019 su una popolazione di 32.000 persone contava 30.300 battezzati, corrispondenti al 94,7% del totale."}
{"id": "501417", "revid": "92723", "url": "https://it.wikipedia.org/wiki?curid=501417", "title": "Diocesi di Granada", "text": "La diocesi di Granada (in latino: \"Dioecesis Granadensis\") \u00e8 una sede della Chiesa cattolica in Nicaragua suffraganea dell'arcidiocesi di Managua. Nel 2019 contava 576.776 battezzati su 636.033 abitanti. \u00c8 retta dal vescovo Jorge Sol\u00f3rzano P\u00e9rez.\nTerritorio.\nLa diocesi comprende i dipartimenti di Boaco, Granada e Rivas nella parte centro-occidentale del Nicaragua.\nSede vescovile \u00e8 la citt\u00e0 di Granada, dove si trova la cattedrale dell'Assunzione di Maria Vergine (\"Nuestra Se\u00f1ora de la Asunci\u00f3n\").\nIl territorio si estende su una superficie di 7.453\u00a0km\u00b2 ed \u00e8 suddiviso in 56 parrocchie.\nStoria.\nLa diocesi \u00e8 stata eretta il 2 dicembre 1913 con la bolla \"Quum iuxta apostolicum effatum\" di papa Pio X, ricavandone il territorio dalla diocesi di Le\u00f3n en Nicaragua.\nIl 21 luglio 1962 ha ceduto una porzione del suo territorio a vantaggio dell'erezione della prelatura territoriale di Juigalpa (oggi diocesi).\nCronotassi dei vescovi.\nSi omettono i periodi di sede vacante non superiori ai 2 anni o non storicamente accertati.\nStatistiche.\nLa diocesi nel 2019 su una popolazione di 636.033 persone contava 576.776 battezzati, corrispondenti al 90,7% del totale."}
{"id": "501419", "revid": "92723", "url": "https://it.wikipedia.org/wiki?curid=501419", "title": "Diocesi di Graja\u00fa", "text": "La diocesi di Graja\u00fa (in latino: \"Dioecesis Graiahuensis\") \u00e8 una sede della Chiesa cattolica in Brasile suffraganea dell'arcidiocesi di S\u00e3o Lu\u00eds do Maranh\u00e3o appartenente alla regione ecclesiastica Nordeste 5. Nel 2019 contava 337.600 battezzati su 447.903 abitanti. \u00c8 retta dal vescovo Rubival Cabral Britto, O.F.M.Cap.\nTerritorio.\nLa diocesi \u00e8 situata nella parte centrale dello stato brasiliano di Maranh\u00e3o.\nSede vescovile \u00e8 la citt\u00e0 di Graja\u00fa, dove si trova la cattedrale del Signore della Buona Morte (\"Senhor do Bonfim\").\nIl territorio si estende su 38.696\u00a0km\u00b2 ed \u00e8 suddiviso in 14 parrocchie, erette nei seguenti comuni: Arame, Barra do Corda, Dom Pedro, Formosa da Serra Negra, Governador Archer, Graja\u00fa, Itaipava do Graja\u00fa, Josel\u00e2ndia, Presidente Dutra, S\u00e3o Jos\u00e9 dos Bas\u00edlios, S\u00edtio Novo, Tuntum.\nStoria.\nLa prelatura territoriale di S\u00e3o Jos\u00e9 di Graja\u00fa \u00e8 stata eretta il 10 febbraio 1922 con la bolla \"Rationi congruit\" di papa Pio XI, ricavandone il territorio dalla diocesi di S\u00e3o Lu\u00eds do Maranh\u00e3o, contestualmente elevata al rango di arcidiocesi metropolitana.\nIl 22 luglio 1939, il 14 gennaio 1958 e il 22 giugno 1968 cedette porzioni del suo territorio a vantaggio rispettivamente delle prelature territoriali di Pinheiro e di Carolina (oggi entrambe diocesi) e della diocesi di Bacabal. In quest'ultima data per effetto del decreto \"Spirituali christifidelium\" della Congregazione per i vescovi ricevette dall'arcidiocesi di S\u00e3o Lu\u00eds do Maranh\u00e3o i comuni di Dom Pedro e Governador Archer.\nIl 4 agosto 1981 la prelatura territoriale \u00e8 stata elevata a diocesi con la bolla \"Qui ad Beatissimi Petri\" di papa Giovanni Paolo II.\nIl 9 ottobre 1984 la diocesi ha assunto il nome attuale in forza del decreto \"Apostolicis sub plumbo\" della Congregazione per i vescovi.\nCronotassi dei vescovi.\nSi omettono i periodi di sede vacante non superiori ai 2 anni o non storicamente accertati.\nStatistiche.\nLa diocesi nel 2019 su una popolazione di 447.903 persone contava 337.600 battezzati, corrispondenti al 75,4% del totale."}
{"id": "501420", "revid": "110157", "url": "https://it.wikipedia.org/wiki?curid=501420", "title": "Diocesi di Grand Rapids", "text": "La diocesi di Grand Rapids (in latino: \"Dioecesis Grandormensis\") \u00e8 una sede della Chiesa cattolica negli Stati Uniti d'America suffraganea dell'arcidiocesi di Detroit appartenente alla regione ecclesiastica VI (OH, MI). Nel 2019 contava 193.600 battezzati su 1.418.932 abitanti. \u00c8 retta dal vescovo David John Walkowiak.\nTerritorio.\nLa diocesi comprende 11 contee nella parte centro-occidentale dello stato americano del Michigan: Ottawa, Kent, Ionia, Muskegon, Newaygo, Oceana, Montcalm, Mecosta, Lake, Mason e Osceola.\nSede vescovile \u00e8 la citt\u00e0 di Grand Rapids, dove si trova la cattedrale di Sant'Andrea (\"Cathedral of Saint Andrew\"). Nella stessa citt\u00e0 sorge anche la basilica minore di Sant'Adalberto.\nIl territorio si estende su 17.592\u00a0km\u00b2 ed \u00e8 suddiviso in 80 parrocchie.\nStoria.\nLa diocesi \u00e8 stata eretta il 19 maggio 1882 con la bolla \"Nobis aeterni pastoris\" di papa Leone XIII, ricavandone il territorio dalla diocesi di Detroit (oggi arcidiocesi).\nOriginariamente suffraganea dell'arcidiocesi di Cincinnati, il 22 maggio 1937 \u00e8 entrata a far parte della provincia ecclesiastica dell'arcidiocesi di Detroit.\nIl 26 febbraio 1938 ha ceduto una porzione del suo territorio a vantaggio dell'erezione della diocesi di Saginaw.\nIl 19 dicembre 1970 ha ceduto altre porzioni di territorio a vantaggio della diocesi di Saginaw e per l'erezione delle nuove diocesi di Gaylord e di Kalamazoo.\nCronotassi dei vescovi.\nSi omettono i periodi di sede vacante non superiori ai 2 anni o non storicamente accertati.\nStatistiche.\nLa diocesi nel 2019 su una popolazione di 1.418.932 persone contava 193.600 battezzati, corrispondenti al 13,6% del totale."}
{"id": "501421", "revid": "92723", "url": "https://it.wikipedia.org/wiki?curid=501421", "title": "Ordinariato di Grecia degli Armeni", "text": "Lordinariato di Grecia degli Armeni (in latino: \"Ordinariatus Graeciae\") \u00e8 una sede della Chiesa armeno-cattolica. Nel 2019 contava 300 battezzati. La sede \u00e8 vacante.\nTerritorio.\nL'ordinariato estende la sua giurisdizione sui fedeli cattolici di rito armeno di tutta la Grecia.\nSede dell'ordinariato \u00e8 la citt\u00e0 di Atene, dove si trova la prima parrocchia armena del Paese, dedicata a San Gregorio Illuminatore.\nUn'altra parrocchia \u00e8 presente a Nikaia, presso il Pireo.\nStoria.\nL'ordinariato \u00e8 stato eretto il 21 dicembre 1925.\nCronotassi dei vescovi.\nSi omettono i periodi di sede vacante non superiori ai 2 anni o non storicamente accertati.\nStatistiche.\nL'ordinariato nel 2019 contava 300 battezzati."}
{"id": "501422", "revid": "92723", "url": "https://it.wikipedia.org/wiki?curid=501422", "title": "Diocesi di Graz-Seckau", "text": "La diocesi di Graz-Seckau () \u00e8 una sede della Chiesa cattolica in Austria suffraganea dell'arcidiocesi di Salisburgo. Nel 2019 contava 817.000 battezzati su 1.240.214 abitanti. \u00c8 retta dal vescovo Wilhelm Krautwaschl.\nTerritorio.\nLa diocesi comprende lo stato federato austriaco della Stiria.\nSede vescovile \u00e8 la citt\u00e0 di Graz, dove si trova la cattedrale di Sant'Egidio. A Seckau si erge la concattedrale dell'Assunzione di Maria Vergine. In diocesi sorgono anche l'ex cattedrale della diocesi di Leoben, che \u00e8 l'abbazia di G\u00f6ss, dedicata a Santa Maria e Sant'Andrea, e 4 basiliche minori: la basilica della Nativit\u00e0 di Maria di Mariazell, santuario nazionale, la basilica di Mariatrost a Graz, la basilica di Santa Maria Addolorata a Weiz e la basilica dell'abbazia cistercense di Rein.\nIl territorio si estende su 16.440\u00a0km\u00b2 ed \u00e8 suddiviso in 388 parrocchie.\nStoria.\nLa diocesi di Seckau fu eretta il 22 giugno 1218 dall'arcivescovo di Salisburgo Eberardo II con il consenso di papa Onorio III, espresso nel breve \"Quod non tua\", ricavandone il territorio dalla stessa arcidiocesi di Salisburgo. Questa diocesi, come quelle di Gurk, Chiemsee e Lavant (oggi arcidiocesi di Maribor), erano diocesi \"proprie\" dell'arcivescovo di Salisburgo (in tedesco: \"Salzburger Eigenbistumer\"), ossia diocesi fondate dagli arcivescovi salisburghesi all'interno del vasto territorio della loro arcidiocesi, i quali nominavano i vescovi senza elezione da parte dei rispettivi capitoli dei canonici e li intronizzavano nelle rispettive sedi. Questo speciale privilegio perdur\u00f2 fino alla pubblicazione del Codice di diritto canonico nel 1917.\nDal 26 ottobre 1218 il vescovo ebbe il titolo e la dignit\u00e0 di principe-vescovo, il quale per\u00f2 non implicava l'immediatezza imperiale, essendo la loro nomina legata all'autorit\u00e0 dell'arcivescovo di Salisburgo. I vescovi di Seckau erano di fatto vassalli del loro arcivescovo. Facevano parte dei benefici del principe-vescovo di Seckau 4 parrocchie, diversi ettari di foreste, alcune propriet\u00e0 immobiliari, tra cui una casa a Graz, che pi\u00f9 tardi diventer\u00e0 la sede dei vescovi. Dall'inizio dell'Ottocento il titolo di principe-vescovo fu solo onorifico e cadde in disuso dopo il decreto \"Attentis dispositionibus\" della Sacra Congregazione Concistoriale del 12 maggio 1951.\nCome cattedrale della nuova diocesi fu scelta la chiesa dei canonici regolari di Seckau, citt\u00e0 che divenne la sede della diocesi, e da cui prese il nome.\nDal punto di vista canonico, i vescovi di Seckau esercitavano i diritti e gli incarichi di \"vicarius in pontificalibus\" dell'arcivescovo di Salisburgo nel solo territorio che era stato loro affidato. La loro posizione dunque era molto simile a quella dei corepiscopi dell'Alto Medioevo o di un vescovo ausiliare dei secoli successivi. Solo alla fine del XVI secolo i loro poteri si ampliarono e furono estesi a tutta la Stiria.\nLe riforme in campo ecclesiastico introdotte dall'imperatore Giuseppe II alla fine del Settecento portarono ad una riorganizzazione della geografia ecclesiastica dell'Austria. La Stiria fu divisa fra tre diocesi: la nuova diocesi di Leoben, eretta canonicamente nel 1786, e le diocesi di Seckau e Lavant, i cui territori, per la prima volta, furono definiti e circoscritti. A Seckau spett\u00f2 la Stiria centrale e il distretto di Maribor, e contestualmente la sede fu stabilita a Graz. In questo modo la diocesi divenne bilingue, dove si parlava tedesco e sloveno.\nL'erezione della diocesi di Leoben non ebbe successo, e dopo la morte del suo unico vescovo nel 1800, la diocesi fu dapprima affidata ai vicari capitolari, e poi, dal 1808, fu data in amministrazione apostolica ai vescovi di Seckau.\nIl 1\u00ba settembre 1859 fu risolto il problema del bilinguismo in cui si erano venute a trovare le diocesi di Seckau e di Lavant. Seckau, che ampli\u00f2 il proprio territorio con quello della soppressa diocesi di Leoben, cedette alla diocesi di Lavant il distretto di Maribor, dove i vescovi trasferirono la loro sede. In questo modo Seckau divenne una diocesi omogenea di lingua tedesca, mentre Lavant, che aveva contestualmente ceduto a Gurk le sue parrocchie della Carinzia, divenne una diocesi di lingua slovena.\nI confini tra le diocesi stabiliti nel 1859 coincidevano quasi perfettamente con i confini tra Austria e Jugoslavia definiti dopo la prima guerra mondiale. Alcuni piccoli aggiustamenti furono introdotti il 27 settembre 1923: Seckau cedette a Lavant due parrocchie e due frazioni di parrocchie, e ricevette in cambio la parrocchia di Soboth in Stiria.\nIl 22 aprile 1963, a quasi due secoli dal trasferimento della sede a Graz, la diocesi ha assunto il nome attuale in forza del decreto \"Apostolicis sub plumbo litteris\" della Congregazione Concistoriale.\nCronotassi dei vescovi.\nSi omettono i periodi di sede vacante non superiori ai 2 anni o non storicamente accertati.\nStatistiche.\nLa diocesi nel 2019 su una popolazione di 1.240.214 persone contava 817.000 battezzati, corrispondenti al 65,9% del totale."}
{"id": "501423", "revid": "110157", "url": "https://it.wikipedia.org/wiki?curid=501423", "title": "Diocesi di Grand-Bassam", "text": "La diocesi di Grand-Bassam (in latino: \"Dioecesis Bassam Maioris\") \u00e8 una sede della Chiesa cattolica in Costa d'Avorio suffraganea dell'arcidiocesi di Abidjan. Nel 2019 contava 430.890 battezzati su 1.959.500 abitanti. \u00c8 retta dal vescovo Raymond Ahoua, F.D.P.\nTerritorio.\nLa diocesi comprende i dipartimenti ivoriani di Aboisso e Grand-Bassam nella regione del Como\u00e9 Sud, nella parte sud-orientale del Paese; nonch\u00e9 le citt\u00e0 di Port-Bou\u00ebt e Koumassi, nell'hinterland di Abidjan.\nSede vescovile \u00e8 la citt\u00e0 di Grand-Bassam, dove si trova la cattedrale del Sacro Cuore di Ges\u00f9.\nIl territorio \u00e8 suddiviso in 50 parrocchie, raggruppate in tre settori: Abidjan, Grand-Bassam, Aboisso.\nStoria.\nLa diocesi \u00e8 stata eretta l'8 giugno 1982 con la bolla \"De universa Ecclesia\" di papa Giovanni Paolo II, ricavandone il territorio dall'arcidiocesi di Abidjan.\nCronotassi dei vescovi.\nSi omettono i periodi di sede vacante non superiori ai 2 anni o non storicamente accertati.\nStatistiche.\nLa diocesi nel 2019 su una popolazione di 1.959.500 persone contava 430.890 battezzati, corrispondenti al 22,0% del totale."}
{"id": "501425", "revid": "110157", "url": "https://it.wikipedia.org/wiki?curid=501425", "title": "Diocesi di Guarda", "text": "La diocesi di Guarda (in latino: \"Dioecesis Aegitaniensis\") \u00e8 una sede della Chiesa cattolica in Portogallo suffraganea del patriarcato di Lisbona. Nel 2019 contava 249.000 battezzati su 259.570 abitanti. \u00c8 retta dal vescovo Manuel da Rocha Fel\u00edcio.\nTerritorio.\nLa diocesi comprende i seguenti comuni portoghesi:\nSede vescovile \u00e8 la citt\u00e0 di Guarda.\nIl territorio si estende su 6.759\u00a0km\u00b2 ed \u00e8 suddiviso in 367 parrocchie, raggruppate in 17 arcipresbiterati: Capelanias, Almeida, Alpedrinha, Belmonte, Celorico, Covilh\u00e3, Figueira de Castelo Rodrigo, Fund\u00e3o, Gouveia, Guarda, Manteigas, Penamacor, Pinhel, Rochoso, Sabugal, Seia e Trancoso.\nCattedrale.\nLa \"S\u00e9 Catedral\", di Guarda \u00e8 la chiesa madre della diocesi. \u00c8 un massiccio edificio tardo gotico, ultimato nella met\u00e0 del XVI secolo, eretto con grandi blocchi squadrati di granito con ornamenti manuelini. \u00c8 chiuso da torri merlate.\nStoria.\nEgitania, corrispondente alla frazione di Idanha-a-Velha nel comune di Idanha-a-Nova, fu sede di una diocesi, eretta con l'affermarsi del regno suebo nella seconda met\u00e0 del VI secolo; primo vescovo noto di questa diocesi \u00e8 Adorico, che prese parte al concilio di Braga nel 572. Originariamente era suffraganea dell'arcidiocesi di Braga; dopo il 666 entr\u00f2 a far parte della provincia ecclesiastica dell'arcidiocesi di M\u00e9rida.\nSono noti altri sette vescovi \"Aegitaniensis\" fino alla fine del VII secolo. Nel 715 la citt\u00e0 episcopale fu distrutta dai mori all'epoca dell'invasione musulmana.\nIn seguito alla riconquista cristiana, la diocesi fu ristabilita nel 1199 come suffraganea dell'arcidiocesi di Santiago di Compostela e con sede a Guarda, elevata al rango di citt\u00e0 dal re Sancho I il 27 novembre 1199. Tuttavia, fino al XVI secolo i vescovi continuarono ad utilizzare prevalentemente il titolo di \"vescovi di Egitania\", e solo in seguito si impose il titolo attuale.\nNon conoscendo esattamente i limiti dell'antica diocesi, per alcuni anni i vescovi entrarono in conflitto con i vicini episcopati di Coimbra e di Viseu, fino alla sentenza di papa Alessandro IV che decret\u00f2 i confini delle tre diocesi il 27 aprile 1256.\nNel 1394 entr\u00f2 a far parte della provincia ecclesiastica dell'arcidiocesi di Lisbona (oggi patriarcato).\nIl 21 agosto 1549 cedette una porzione del suo territorio a vantaggio dell'erezione della diocesi di Portalegre (oggi diocesi di Portalegre-Castelo Branco). In seguito a questa cessione il territorio diocesano era composto di 260 parrocchie suddivise nei distretti ecclesiastici di Celorico, Castelo Branco, Monsanto, Covilh\u00e3 e Penamacor e Abrantes.\nIl 12 maggio 1500 fu celebrato il primo sinodo diocesano, convocato dal vescovo Pedro Vaz Gavi\u00e3o. Il secondo sinodo venne celebrato nel 1614 per l'applicazione dei decreti del concilio di Trento.\nIl seminario episcopale ebbe sempre una vita molto precaria e non sempre fu attivo; il vescovo Nuno de Noronha edific\u00f2 il primo seminario ed un nuovo palazzo episcopale; il seminario fu riorganizzato nel 1763 e funzion\u00f2 nell'antica sede fino al 1911, anno in cui l'edificio fu confiscato dallo Stato ed oggi \u00e8 trasformato in un museo.\nIl 7 giugno 1771 cedette i distretti di Castelo Branco, Monsanto e Abrantes a vantaggio dell'erezione della diocesi di Castelo Branco.\nIn seguito alla riorganizzazione territoriale prevista dalla bolla \"Gravissimum Christi\" di papa Leone XIII del 30 settembre 1881, Guarda incorpor\u00f2 il territorio della soppressa diocesi di Pinhel e porzioni delle diocesi di Coimbra e di Castelo Branco.\nCronotassi dei vescovi.\nSi omettono i periodi di sede vacante non superiori ai 2 anni o non storicamente accertati.\nStatistiche.\nLa diocesi nel 2019 su una popolazione di 259.570 persone contava 249.000 battezzati, corrispondenti al 95,9% del totale."}
{"id": "501426", "revid": "92723", "url": "https://it.wikipedia.org/wiki?curid=501426", "title": "Diocesi di Great Falls-Billings", "text": "La diocesi di Great Falls-Billings (in latino: \"Dioecesis Magnocataractensis-Billingensis\") \u00e8 una sede della Chiesa cattolica negli Stati Uniti d'America suffraganea dell'arcidiocesi di Portland appartenente alla regione ecclesiastica XII (AK, ID, MT, OR, WA). Nel 2019 contava 37.400 battezzati su 405.200 abitanti. \u00c8 retta dal vescovo Michael William Warfel.\nTerritorio.\nLa diocesi comprende la parte centro-orientale dello Stato del Montana e precisamente 35 contee, di cui:\nSede vescovile \u00e8 la citt\u00e0 di Great Falls, dove si trova la cattedrale di Sant'Anna (\"St. Ann Cathedral\"). A Billings, la citt\u00e0 pi\u00f9 grande dello Stato, sorge la concattedrale di San Patrizio.\nIl territorio si estende su 241.276\u00a0km\u00b2 ed \u00e8 suddiviso in 49 parrocchie.\nStoria.\nLa diocesi di Great Falls fu eretta il 18 maggio 1904 con il breve \"Universalis Ecclesiae\" di papa Pio X, ricavandone il territorio dalla diocesi di Helena. Il nome latino della diocesi era quello di \"Great-Ormensis\".\nLa nuova diocesi fu resa suffraganea dell'arcidiocesi di Oregon City, che nel 1928 assunse il nome di arcidiocesi di Portland.\nIl 14 febbraio 1980 in forza del decreto \"Cum in finibus\" della Congregazione per i vescovi la chiesa di San Patrizio di Billings fu elevata al rango di concattedrale e la diocesi ha assunto il nome attuale.\nCronotassi dei vescovi.\nSi omettono i periodi di sede vacante non superiori ai 2 anni o non storicamente accertati.\nStatistiche.\nLa diocesi nel 2019 su una popolazione di 405.200 persone contava 37.400 battezzati, corrispondenti al 9,2% del totale."}
{"id": "501427", "revid": "92723", "url": "https://it.wikipedia.org/wiki?curid=501427", "title": "Diocesi di Granada in Colombia", "text": "La diocesi di Granada in Colombia (in latino: \"Dioecesis Granadiensis in Columbia\") \u00e8 una sede della Chiesa cattolica in Colombia suffraganea dell'arcidiocesi di Villavicencio. Nel 2019 contava 211.180 battezzati su 278.160 abitanti. \u00c8 retta dal vescovo Jos\u00e9 Figueroa G\u00f3mez.\nTerritorio.\nLa diocesi comprende 13 comuni nella parte sudoccidentale del dipartimento colombiano di Meta: El Dorado, El Castillo, Fuente de Oro, Granada, La Macarena, Uribe, Lejan\u00edas, Mesetas, Puerto Concordia, Puerto Lleras, Puerto Rico, San Juan de Arama e Vista Hermosa; del municipio di La Macarena \u00e8 esclusa la parte occidentale del suo territorio che appartiene alla diocesi di San Vicente del Cagu\u00e1n.\nSede vescovile \u00e8 la citt\u00e0 di Granada, dove si trova la cattedrale di Nostra Signora del Carmelo (\"Nuestra Se\u00f1ora del Carmen\").\nIl territorio si estende su una superficie di 35.000\u00a0km\u00b2 ed \u00e8 suddiviso in 26 parrocchie, raggruppate in 5 vicariati: Waldino Castillo, San Juan Pablo II, San Jos\u00e9, San Pedro Apostol e Santa Teresita.\nStoria.\nLa prefettura apostolica di Ariari fu eretta il 16 gennaio 1964 con la bolla \"Laetamur admodum\" di papa Paolo VI, ricavandone il territorio dal vicariato apostolico di Villavicencio (oggi arcidiocesi).\nIl 3 ottobre 1987 la prefettura apostolica fu elevata al rango di vicariato apostolico con la bolla \"Ad universas orbis\" di papa Giovanni Paolo II.\nIl 29 ottobre 1999 per effetto della bolla \"Cum Vicariatus\" dello stesso papa Giovanni Paolo II il vicariato apostolico \u00e8 stato ulteriormente elevato a diocesi e ha assunto il nome attuale.\nOriginariamente suffraganea dell'arcidiocesi di Bogot\u00e0, il 3 luglio 2004 la diocesi \u00e8 entrata a far parte della provincia ecclesiastica dell'arcidiocesi di Villavicencio.\nCronotassi dei vescovi.\nSi omettono i periodi di sede vacante non superiori ai 2 anni o non storicamente accertati.\nStatistiche.\nLa diocesi nel 2019 su una popolazione di 278.160 persone contava 211.180 battezzati, corrispondenti al 75,9% del totale."}
{"id": "501428", "revid": "110157", "url": "https://it.wikipedia.org/wiki?curid=501428", "title": "Diocesi di Green Bay", "text": "La diocesi di Green Bay (in latino: \"Dioecesis Sinus Viridis\") \u00e8 una sede della Chiesa cattolica negli Stati Uniti d'America suffraganea dell'arcidiocesi di Milwaukee appartenente alla regione ecclesiastica VII (IL, IN, WI). Nel 2019 contava 350.700 battezzati su 1.029.453 abitanti. \u00c8 retta dal vescovo David Laurin Ricken.\nTerritorio.\nLa diocesi comprende le seguenti contee dello Stato del Wisconsin: Brown, Calumet, Door, Florence, Forest, Kewaunee, Langlade, Manitowoc, Marinette, Menominee, Oconto, Outgamie, Shawano, Waupaca, Waushara e Winnebago.\nSede vescovile \u00e8 la citt\u00e0 di Green Bay, dove si trova la cattedrale di San Francesco Saverio (\"St. Francis Xavier Cathedral\"). A De Pere si trova il Santuario di San Giuseppe (\"National Shrine of St. Joseph / St. Norbert Abbey\") e a Champion quello di Nostra Signora del Buon Soccorso.\nIl territorio si estende su 27.775\u00a0km\u00b2 ed \u00e8 suddiviso in 156 parrocchie.\nStoria.\nLa diocesi \u00e8 stata eretta il 3 marzo 1868 con il breve \"Summi apostolatus\" di papa Pio IX, ricavandone il territorio dalla diocesi di Milwaukee (oggi arcidiocesi).\nIl 12 febbraio 1875 \u00e8 entrata a far parte della provincia ecclesiastica dell'arcidiocesi di Milwaukee.\nIl 3 maggio 1905 e il 22 dicembre 1945 ha ceduto porzioni del suo territorio a vantaggio dell'erezione rispettivamente delle diocesi di Superior e di Madison.\nL'8 dicembre 2010 il vescovo David Laurin Ricken ha approvato le apparizioni mariane che sarebbero avvenute a Champion nel 1859. Si tratta delle prime apparizioni approvate negli Stati Uniti.\nCronotassi dei vescovi.\nSi omettono i periodi di sede vacante non superiori ai 2 anni o non storicamente accertati.\nStatistiche.\nLa diocesi nel 2019 su una popolazione di 1.029.453 persone contava 350.700 battezzati, corrispondenti al 34,1% del totale."}
{"id": "501430", "revid": "92723", "url": "https://it.wikipedia.org/wiki?curid=501430", "title": "Diocesi di Gregorio de Laferrere", "text": "La diocesi di Gregorio de Laferrere (in latino: \"Dioecesis Gregorii de Laferrere\") \u00e8 una sede della Chiesa cattolica in Argentina suffraganea dell'arcidiocesi di Buenos Aires. Nel 2019 contava 729.000 battezzati su 807.400 abitanti. \u00c8 retta dal vescovo Jorge Mart\u00edn Torres Carbonell.\nTerritorio.\nLa diocesi comprende il partido di Ca\u00f1uelas e due terzi del partido di La Matanza nella provincia di Buenos Aires in Argentina.\nSede vescovile \u00e8 la citt\u00e0 di Gregorio de Laferrere, dove si trova la cattedrale di Cristo Re.\nIl territorio si estende su 1.440\u00a0km\u00b2 ed \u00e8 suddiviso in 30 parrocchie.\nStoria.\nLa diocesi \u00e8 stata eretta il 25 novembre 2000 con la bolla \"Haud parva laetitia\" di papa Giovanni Paolo II, ricavandone il territorio dalla diocesi di San Justo.\nCronotassi dei vescovi.\nSi omettono i periodi di sede vacante non superiori ai 2 anni o non storicamente accertati.\nStatistiche.\nLa diocesi nel 2019 su una popolazione di 807.400 persone contava 729.000 battezzati, corrispondenti al 90,3% del totale."}
{"id": "501432", "revid": "1086375", "url": "https://it.wikipedia.org/wiki?curid=501432", "title": "Diocesi di Grenoble-Vienne", "text": "La diocesi di Grenoble-Vienne (in latino: \"Dioecesis Gratianopolitana-Viennensis Allobrogorum\") \u00e8 una sede della Chiesa cattolica in Francia suffraganea dell'arcidiocesi di Lione. Nel 2019 contava 811.500 battezzati su 1.279.514 abitanti. La sede \u00e8 vacante.\nTerritorio.\nLa diocesi comprende il dipartimento francese dell'Is\u00e8re.\nSede vescovile \u00e8 la citt\u00e0 di Grenoble, dove si trova la cattedrale di Nostra Signora. A Vienne nel Delfinato si trova l'antica cattedrale di San Maurizio.\nI principali siti di pellegrinaggio nella diocesi sono: Notre-Dame de Parm\u00e9nie, rifondata nel XVII secolo per opera di una pastorella; Notre-Dame-de-l'Osier, a Vinay, che risale al 1649 e soprattutto il celebre santuario di Nostra Signora de La Salette, che deve le sue origini all'apparizione della Vergine, il 19 settembre 1846 a Maximin Giraud e a M\u00e9lanie Calvat.\nIl territorio \u00e8 suddiviso in 46 parrocchie.\nStoria.\nLa diocesi di Grenoble \u00e8 stata eretta nel IV secolo. Nel 450, per decisione di Leone Magno, divenne suffraganea dell'arcidiocesi di Vienne. Il primo vescovo conosciuto di Grenoble \u00e8 san Donnino, che prese parte al concilio di Aquileia nel 381. A met\u00e0 del V secolo il vescovo Cerato \u00e8 ricordato dalla leggenda come un oppositore dell'arianesimo.\nIl cristianesimo pot\u00e9 diffondersi e consolidarsi dal VI secolo grazie all'opera dei monaci missionari irlandesi, tra i quali si devono menzionare san Colombano e san Gallo. I benedettini e gli agostiniani fondarono ben presto numerosi monasteri nella diocesi, come quello di Vizille gi\u00e0 esistente nel 726, ma un pieno sviluppo della vita monastica si ebbe durante l'episcopato di Sant'Ugo. L'abbazia di Saint-Martin de Mis\u00e9r\u00e9, da cui trassero origine molti monasteri agostiniani e la scuola del priorato di Villard Beno\u00eet a Pontcharra furono importanti durante il XII e il XIII secolo. Ma la forma peculiare del monachesimo nel Delfinato, fin dai tempi di sant'Ugo, fu quella dei certosini fondati da san Bruno nel 1084 con l'erezione in diocesi della Grande Chartreuse, casa madre dell'Ordine.\nDalla prima met\u00e0 del XIII secolo la branca francese dei Valdesi fece del Delfinato il suo centro principale. Da qui proveniva Guglielmo Farel, il pi\u00f9 abile predicatore riformato francese. Pierre de S\u00e9biville, un francescano apostata, introdusse a Grenoble nel 1522 il protestantesimo, che ebbe un largo seguito in tutta la diocesi. Questa fu poi segnata duramente dalle guerre di religione, specialmente nel 1562, quando il crudele barone des Andrets ag\u00ec come luogotenente generale in Delfinato del principe di Cond\u00e9.\nI due soggiorni a Grenoble nel 1598 e nel 1600 del gesuita Pierre Cotton, successivamente confessore di Enrico IV di Francia, riuscirono a suscitare notevoli conversioni dal protestantesimo; in memoria di ci\u00f2 il connestabile di Francia, de Lesdigui\u00e8res, che si era lui stesso convertito nel 1622, favor\u00ec la fondazione a Grenoble di una casa di gesuiti, presso la quale, nel 1651, i gesuiti istituirono un collegio. Fu comunque durante l'episcopato di Pierre Scarron (1620-1667) che il cattolicesimo nel Delfinato pot\u00e9 dirsi ristabilito.\nNella seconda met\u00e0 del XVII secolo emerge la figura di \u00c9tienne Le Camus, unico vescovo di Grenoble diventato cardinale, che si impegn\u00f2 ad applicare le decisioni del concilio di Trento, attraverso numerose visite pastorali e la fondazione del seminario.\nIl 18 agosto 1779 cedette una porzione del suo territorio a vantaggio dell'erezione della diocesi di Chamb\u00e9ry.\nPapa Pio VI, condotto prigioniero in Francia, pass\u00f2 due giorni a Grenoble nel 1799. Anche Pio VII fu tenuto al confino nella prefettura di Grenoble dal 21 luglio al 2 agosto 1808. Al vescovo Simon fu impedito di fargli visita.\nIn seguito al concordato con la bolla \"Qui Christi Domini\" di papa Pio VII del 29 novembre 1801 la diocesi di Grenoble entr\u00f2 a far parte della provincia ecclesiastica dell'arcidiocesi di Lione. Contestualmente il territorio della diocesi fu fatto coincidere con quello del dipartimento.\nNel 1815, nella cappella del seminario, riceve l'ordinazione sacerdotale Giovanni Maria Vianney, sacerdote della diocesi, meglio conosciuto come \"curato d'Ars\", canonizzato nel 1925 e proclamato patrono di tutti i parroci nel 1929. Originario della diocesi fu anche Henri Grou\u00e8s, conosciuto come \"abb\u00e9 Pierre\", fondatore della comunit\u00e0 Emmaus.\nIl 15 dicembre 2006 ha assunto la presente denominazione di diocesi di Grenoble-Vienne.\nCronotassi dei vescovi.\nIl pi\u00f9 antico catalogo dei vescovi di Grenoble \u00e8 contenuto nel primo dei cartulari attribuito a sant'Ugo, tra XI e XII secolo.\nSi omettono i periodi di sede vacante non superiori ai 2 anni o non storicamente accertati.\nStatistiche.\nLa diocesi nel 2019 su una popolazione di 1.279.514 persone contava 811.500 battezzati, corrispondenti al 63,4% del totale."}
{"id": "501433", "revid": "92723", "url": "https://it.wikipedia.org/wiki?curid=501433", "title": "Diocesi di Grand Falls", "text": "La diocesi di Grand Falls (in latino: \"Dioecesis Grandicataractensis\") \u00e8 una sede della Chiesa cattolica in Canada suffraganea dell'arcidiocesi di Saint John's appartenente alla regione ecclesiastica Atlantic (Atlantique). Nel 2019 contava 43.240 battezzati su 209.175 abitanti. \u00c8 retta dal vescovo Robert Anthony Daniels.\nTerritorio.\nLa diocesi comprende la parte centro-orientale dell'isola di Terranova in Canada.\nSede vescovile \u00e8 la citt\u00e0 di Grand Falls-Windsor, dove si trova la cattedrale dell'Immacolata Concezione.\nIl territorio \u00e8 suddiviso in 31 parrocchie.\nStoria.\nLa diocesi di Harbour Grace fu eretta il 29 febbraio 1856 con il breve \"Ex apostolicae servitutis\" di papa Pio IX, ricavandone il territorio dalla diocesi di Terranova (oggi arcidiocesi di Saint John's). Originariamente era immediatamente soggetta alla Santa Sede.\nIl 16 settembre 1870 cedette porzioni del suo territorio a vantaggio dell'erezione delle prefetture apostoliche di Saint George's (oggi diocesi di Corner Brook-Labrador) e di Placentia.\nL'8 febbraio 1904 entr\u00f2 a far parte della provincia ecclesiastica dell'arcidiocesi di Saint John's.\nIl 13 luglio 1945 cedette un'altra porzione di territorio a vantaggio dell'erezione del vicariato apostolico del Labrador, che in seguito divenne la diocesi di Labrador City-Schefferville, oggi soppressa.\nIl 25 maggio 1953 la chiesa di Notre-Dame di Grand Falls fu dichiarata concattedrale della diocesi con il decreto \"Urbs vulgo\" della Sacra Congregazione Concistoriale.\nIl 22 febbraio 1958 in virt\u00f9 del decreto \"Consistoriali Decreto\" della stessa Congregazione Concistoriale assunse il nome di diocesi di Harbour Grace-Grand Falls, che mantenne fino al 30 ottobre 1964, quando ha assunto il nome attuale.\nDal 18 ottobre 2007 al 1\u00ba marzo 2011 \u00e8 stata unita \"in persona episcopi\" all'arcidiocesi di Saint John's.\nCronotassi dei vescovi.\nSi omettono i periodi di sede vacante non superiori ai 2 anni o non storicamente accertati.\nStatistiche.\nLa diocesi nel 2019 su una popolazione di 209.175 persone contava 43.240 battezzati, corrispondenti al 20,7% del totale."}
{"id": "501434", "revid": "92723", "url": "https://it.wikipedia.org/wiki?curid=501434", "title": "Diocesi di Grand Island", "text": "La diocesi di Grand Island (in latino: \"Dioecesis Insulae Grandis\") \u00e8 una sede della Chiesa cattolica negli Stati Uniti d'America suffraganea dell'arcidiocesi di Omaha appartenente alla regione ecclesiastica IX (IA, KS, MO, NE). Nel 2019 contava 58.250 battezzati su 329.300 abitanti. \u00c8 retta dal vescovo Joseph Gerard Hanefeldt.\nTerritorio.\nLa diocesi comprende parte dello stato americano del Nebraska e precisamente le contee di Buffalo, Sherman, Valley, Garfield, Loup, Custer, Blaine, Brown, Keya Paha, Logan, Thomas, Hooker, McPherson, Grant, Cherry, Rock, Garden, Deuel, Morrill, Cheyenne, Kimball, Banner, Box Butte, Scotts Bluff, Sioux, Dawes e Sheridan e parte delle contee di Dawson, Lincoln, Keith e Hall\nSede vescovile \u00e8 la citt\u00e0 di Grand Island, dove si trova la cattedrale della Nativit\u00e0 della Beata Vergine Maria (\"Cathedral of the Nativity of the Blessed Virgin Mary\").\nIl territorio si estende su 108.800\u00a0km\u00b2 ed \u00e8 suddiviso in 69 parrocchie.\nStoria.\nLa diocesi di Kearney fu eretta l'8 marzo 1912, ricavandone il territorio dalla diocesi di Omaha (oggi arcidiocesi).\nIl 13 maggio 1916 in forza del decreto \"Cum Metropolitanus\" della Sacra Congregazione Concistoriale la diocesi di Omaha cedette ancora alla diocesi di Kearney le contee di Hall, Wheeler, Greeley e Howard.\nL'11 aprile 1917 per effetto del decreto \"Recto et utili\" della stessa Sacra Congregazione Concistoriale la diocesi ha assunto il nome attuale in seguito al trasferimento della sede vescovile da Kearney a Grand Island.\nLa cattedrale fu costruita a partire dal 1926 e consacrata il 5 luglio 1928.\nOriginariamente suffraganea di Dubuque, il 4 agosto 1945 \u00e8 entrata a far parte della provincia ecclesiastica di Omaha.\nCronotassi dei vescovi.\nSi omettono i periodi di sede vacante non superiori ai 2 anni o non storicamente accertati.\nStatistiche.\nLa diocesi nel 2019 su una popolazione di 329.300 persone contava 58.250 battezzati, corrispondenti al 17,7% del totale."}
{"id": "501436", "revid": "181699", "url": "https://it.wikipedia.org/wiki?curid=501436", "title": "Diocesi di Hrodna", "text": "La diocesi di Hrodna (in latino: \"Dioecesis Grodnensis Latinorum\") \u00e8 una sede della Chiesa cattolica in Bielorussia suffraganea dell'arcidiocesi di Minsk-Mahil\u00eb\u016d. Nel 2019 contava 565.345 battezzati su 1.043.681 abitanti. \u00c8 retta dal vescovo Aleksander Kaszkiewicz.\nTerritorio.\nLa diocesi comprende la voblasc' di Hrodna nella parte nord-occidentale della Bielorussia.\nSede vescovile \u00e8 la citt\u00e0 di Hrodna, dove si trova la cattedrale di San Francesco Saverio.\nIl territorio si estende su 25.000\u00a0km\u00b2 ed \u00e8 suddiviso in 198 parrocchie, raggruppate in 16 decanati: Astravec, A\u0161mjany, Berastavica, Hrodna ovest, Hrodna est, Dzjatlava, I\u016de, Lida, Masty, Navahrudak, Radun', Sapockin, Slonim, Smarhon', \u0160\u010du\u010dyn e Va\u016dkavysk.\nStoria.\nLa diocesi \u00e8 stata eretta il 13 aprile 1991 con la bolla \"Qui operam\" di papa Giovanni Paolo II, ricavandone il territorio principalmente dall'arcidiocesi di Vilnius e in parte dalla diocesi di \u0141om\u017ca.\nIl 25 novembre 1993, con la lettera apostolica \"Probe novimus\", papa Giovanni Paolo II ha confermato la Beata Maria Vergine, venerata con il titolo di \"Mater Misericordiae\", patrona principale della diocesi, e i santi Casimiro e Massimiliano Maria Kolbe patroni secondari.\nIn occasione del XXV anniversario di fondazione, la diocesi ha ospitato il Congresso eucaristico nazionale della Bielorussia (maggio 2016), alla presenza dell'inviato speciale di papa Francesco, il cardinale Zenon Grocholewski.\nCronotassi dei vescovi.\nSi omettono i periodi di sede vacante non superiori ai 2 anni o non storicamente accertati.\nStatistiche.\nLa diocesi nel 2019 su una popolazione di 1.043.681 persone contava 565.345 battezzati, corrispondenti al 54,2% del totale."}
{"id": "501437", "revid": "92723", "url": "https://it.wikipedia.org/wiki?curid=501437", "title": "Diocesi di Groninga-Leeuwarden", "text": "La diocesi di Groninga-Leeuwarden () \u00e8 una sede della Chiesa cattolica nei Paesi Bassi suffraganea dell'arcidiocesi di Utrecht. Nel 2019 contava 102.150 battezzati su 1.944.920 abitanti. \u00c8 retta dal vescovo Cornelis Franciscus Maria van den Hout.\nTerritorio.\nLa diocesi comprende le province olandesi di Groninga, Frisia e Drenthe, e la parte settentrionale della provincia di Flevoland.\nSede vescovile \u00e8 la citt\u00e0 di Groninga, dove si trova la cattedrale di San Giuseppe. A Bolsward sorge la basilica minore di San Francesco.\nIl territorio si estende su 8.880\u00a0km\u00b2 ed \u00e8 suddiviso in 21 parrocchie raggruppate in 2 vicariati.\nStoria.\nGi\u00e0 nel corso della prima met\u00e0 del XVI secolo, dopo che i Paesi Bassi entrarono a far parte dei territori sottomessi al dominio dell'imperatore Carlo V, fu progettata una riorganizzazione ecclesiastica dei Paesi Bassi spagnoli, ma i progetti del 1525 e del 1551-52 non andarono in porto.\nSolo con l'avvento del re Filippo II, si pot\u00e9 avviare la ridefinizione della geografia ecclesiastica dei possedimenti spagnoli. Una commissione apposita redasse un lungo rapporto, corredato da cartine geografiche, sull'opportunit\u00e0 di avviare un programma di fondazione di nuove diocesi che, nell'ambito della controriforma, favorisse un'intensificazione della vigilanza pastorale, nell'ottica di porre un freno alla corruzione e alla decadenza morale nel clero, ed insieme potesse limitare il progredire delle idee teologiche dei riformatori tedeschi e svizzeri.\nIl 12 maggio 1559, con la bolla \"Super universas\", papa Paolo IV eresse 14 nuove diocesi, tra cui quella di Groninga, che, assieme alle quattro preesistenti, formavano tre nuove province ecclesiastiche, ossia Cambrai, Malines e Utrecht, di cui Groninga divenne suffraganea. La bolla prevedeva che i vescovi fossero nominati dal re, nomina che doveva essere seguita dall'istituzione canonica fatta dalla Santa Sede.\nLa bolla \"Super universas\" tuttavia non definiva i confini delle diocesi, non stabiliva il numero delle parrocchie e soprattutto non prevedeva i mezzi di sussistenza delle mense episcopali. Una commissione incaricata di studiare questi aspetti lavor\u00f2 oltre due anni, e solo il 7 agosto 1561 fu pubblicata la bolla \"Regimini universalis ecclesiae\" di papa Pio IV, che dette finalmente una fisionomia territoriale alla diocesi di Groninga, che comprendeva all'incirca il territorio delle odierne province di Groninga e di Drenthe, pi\u00f9 alcune localit\u00e0 dell'Overijssel. Il territorio fu ricavato in larga parte dall'arcidiocesi di Utrecht, eccetto i territori dell'estremo nord, che erano appartenuti alle sedi di Osnabr\u00fcck e di M\u00fcnster.\nFu eretta a cattedrale la chiesa parrocchiale di San Martino. La mensa episcopale fu costituita grazie alle entrate dell'abbazia premonstratense di Wittewierum e di quella cistercense di Aduard.\nLe province del nord-est dei Paesi Bassi tuttavia si opposero a questa organizzazione ecclesiastica, temendo che ci\u00f2 rinforzasse l'influenza spagnola in quelle regioni, che solo qualche decennio prima erano diventate possedimenti spagnoli. Il vescovo Johan Kn\u0133f, ex superiore provinciale dei francescani dei Paesi Bassi, nominato l'8 agosto 1561, fu consacrato solo nel 1563; prefer\u00ec sospendere per il momento la presa di possesso della sua diocesi, e decise di comportarsi come vescovo ausiliare dell'arcidiocesi di Utrecht per quelle regioni che fino a quel momento ne avevano fatto parte. Solo il 15 ottobre 1568 pot\u00e9 prendere possesso della diocesi e dare esecuzione alle bolle pontificie del 1559 e del 1561.\nNel mese di maggio 1569 Kn\u0133f riun\u00ec un sinodo diocesano, dove furono promulgati i decreti di riforma del concilio di Trento. Il vescovo cerc\u00f2, senza grandi risultati, di riformare il clero, di imporre ovunque la liturgia romana, di visitare con una certa frequenza le parrocchie della sua diocesi; tent\u00f2 anche di istituire un seminario nei locali dell'abbazia di Wittewierum, dove aveva posto la sua sede, ma senza riuscirvi.\nAlla morte di Johan Kn\u0133f nel 1578 non fu pi\u00f9 possibile stabilire un vescovo a Groninga, per l'opposizione delle autorit\u00e0 locali, e i due vescovi eletti, Jan van Bruhesen nel 1589 e Arnouldus N\u0133len nel 1593, non presero mai possesso della diocesi, che fu di fatto soppressa quando N\u0133len fu costretto a fuggire a Bruxelles nel 1594, anno in cui Groninga cadde in mano ai calvinisti.\nDa questo momento il territorio della diocesi divent\u00f2 terra di missione, affidata alla \"Missio Hollandica\" (\"Hollandse Zending\"). Solo dal 1610 il responsabile della missione, Sasbout Vosmeer, pot\u00e9 inviare periodicamente dei missionari in queste regioni, ma troppo pochi rispetto alle esigenze locali. Nel 1628 erano solo 5 i missionari, e solo Groninga aveva un prete residente. La popolazione cattolica, ancora sufficientemente numerosa a met\u00e0 del XVII secolo, soprattutto nelle campagne, diminu\u00ec drasticamente per la mancanza di missionari. Solo alla fine del secolo Johannes van Neercassel pot\u00e9 organizzare delle stazioni missionarie fisse, suddivise in 4 distretti. Nei primi decenni del XVIII secolo queste stazioni missionarie entrarono a far parte dell'arcipresbiterato del Nord, con sede a Haarlem e con giurisdizione su tutte le antiche diocesi nel nord del Paese.\nAi tempi della restaurazione della gerarchia cattolica nei Paesi Bassi nel 1853, eccetto alcune zone di frontiera, dove erano venuti a stabilirsi emigrati tedeschi di fede cattolica, il cattolicesimo era ridotto ai minimi termini. Nella provincia di Drenthe rarissime erano le localit\u00e0 dove la proporzione dei cattolici oltrepassava l'1%. A Groninga, si calcola che i cattolici fossero il 16% della popolazione cittadina, ma nel resto della provincia la percentuale oscillava dallo 0,10 al 2%. Per questo motivo non fu restaurata l'antica diocesi, e il suo territorio fu annesso a quello dell'arcidiocesi di Utrecht.\nUn secolo dopo fu decisa la restaurazione della diocesi, eretta il 16 luglio 1955 con la bolla \"Dioecesium immutationes\" di papa Pio XII. Il suo territorio, ricavato da quello dell'arcidiocesi di Utrecht, comprendeva, oltre al territorio dell'antica sede, anche quello della diocesi di Leeuwarden, eretta anch'essa nel 1559 e scomparsa con l'avvento del protestantesimo.\nIl 4 maggio 1956, con la lettera apostolica \"Si quocumque\", lo stesso papa Pio XII proclam\u00f2 San Bonifacio, vescovo e martire, patrono della diocesi. Il 15 agosto successivo con la bolla \"Groningensis Ecclesia\" istitu\u00ec il capitolo della cattedrale.\nIl 26 novembre 2005 ha assunto l'attuale denominazione in forza del decreto \"Multum conferre\" della Congregazione per i vescovi.\nCronotassi dei vescovi.\nSi omettono i periodi di sede vacante non superiori ai 2 anni o non storicamente accertati.\nStatistiche.\nLa diocesi nel 2019 su una popolazione di 1.944.920 persone contava 102.150 battezzati, corrispondenti al 5,3% del totale."}
{"id": "501439", "revid": "439868", "url": "https://it.wikipedia.org/wiki?curid=501439", "title": "Diocesi di Grosseto", "text": "La diocesi di Grosseto (in latino: \"Dioecesis Grossetana\") \u00e8 una sede della Chiesa cattolica in Italia suffraganea dell'arcidiocesi di Siena-Colle di Val d'Elsa-Montalcino appartenente alla regione ecclesiastica Toscana. Nel 2019 contava battezzati su abitanti. \u00c8 retta dal vescovo Giovanni Roncari, O.F.M.Cap.\nTerritorio.\nLa diocesi si estende su 10 comuni della provincia di Grosseto: Campagnatico, Castiglione della Pescaia, Cinigiano (le frazioni di Sasso d'Ombrone e Poggi del Sasso), Civitella Paganico (la frazione di Casale di Pari), Gavorrano, Grosseto, Massa Marittima (la frazione di Tatti), Montieri (la frazione di Boccheggiano), Roccastrada, Scarlino.\nSede vescovile \u00e8 la citt\u00e0 di Grosseto, dove si trova la cattedrale di San Lorenzo. Nella stessa citt\u00e0 sorge anche la basilica minore del Sacro Cuore di Ges\u00f9.\nParrocchie e zone pastorali.\nIl territorio ha una superficie di \u00a0km\u00b2 ed \u00e8 suddiviso in 50 parrocchie, raggruppate in 4 zone pastorali:\nIstituti religiosi.\nAl 2021 sono presenti in diocesi i seguenti istituti religiosi:\nStoria.\nLa diocesi di Grosseto \u00e8 erede dell'antica diocesi di Roselle, la cui sede vescovile venne trasferita a Grosseto nel 1138, rimanendo invariato l'assetto territoriale fino al XV secolo.\nLa diocesi di Roselle \u00e8 attestata per la prima volta sul finire del V secolo, con il vescovo Vitaliano, presente al concilio romano celebrato da papa Simmaco il 1\u00ba marzo 499. Segue, un secolo dopo, il vescovo Balbino, che venne nominato da Gregorio Magno visitatore nella diocesi di Populonia, rimasta senza il suo pastore, e che prese parte al concilio del 595. Anche gli altri vescovi di Roselle del primo millennio, sono noti per lo pi\u00f9 per la loro partecipazione ai concili celebrati dai pontefici romani.\nIl territorio della diocesi coincideva con quello della circoscrizione civile; questa situazione si mantenne fino all'epoca longobarda, quando la parte nordorientale, comprendente le zone di Ancaiano, Civitella, Paganico e, forse, Cinigiano, pass\u00f2 alla diocesi di Siena. Questo smembramento divise la diocesi di Roselle in due porzioni non contigue tra loro; l'exclave detta \"\u00abla Pisana\u00bb\" verr\u00e0 ceduta a favore della diocesi di Montalcino nel XV secolo.\nLa primitiva cattedrale di Roselle \u00e8 stata identificata o con la basilica paleocristiana ricavata nelle terme di et\u00e0 imperiale dell'antica citt\u00e0, o con la chiesa romanica edificata poco a est del foro cittadino nella localit\u00e0 denominata oggi Moscona; essa era dedicata al martire San Lorenzo, nome con cui era nota la \"Sancta Rosellana Ecclesia\" molto prima del 1071. Sul finire dell'XI secolo, ad opera di Dodone o del suo successore Baulfo, la sede vescovile venne trasferita sulle pendici del Poggio Mosconcino; la nuova cattedrale \u00e8 attestata in un documento del 1108.\nNel corso dell'XI secolo una controversia sui confini diocesani con la diocesi di Populonia fu risolta a favore di Roselle da papa Gregorio VII nel 1076.\nLa presenza monastica nel territorio diocesano \u00e8 testimoniata in modo particolare a partire dal Mille. Si ricordano i camaldolesi che fondarono il monastero di San Lorenzo al Lanzo nel 1204, gli agostiniani di Sestinga a partire dal 1258, i cisterciensi di San Salvatore di Giugnano nel 1209; la diocesi vide il sorgere di un ordine monastico autoctono, quello dei Guglielmiti, cui pass\u00f2 nel XII secolo l'abbazia di San Pancrazio al Fango. Altro importante centro monastico fu l'abbazia di San Rabano, citata per la prima volta in un documento del 1101 come \"Santa Maria Alborensis\".\nNel XII secolo, una serie di eventi determinarono il definitivo trasferimento della sede vescovile da Roselle, ormai ridotta a piccolo centro, a Grosseto, elevata a sede pievana nel 1101. A tal proposito, un ruolo fondamentale fu svolto da papa Innocenzo II, che soggiorn\u00f2 pi\u00f9 volte nella citt\u00e0 di Grosseto tra il 1133 e il 1137 ospite del vescovo Rolando, dopo la precedente visita di papa Callisto II del maggio 1120. Durante una delle sue presenze nel capoluogo maremmano, il papa assistette, tra l'altro, all'assedio portato alla citt\u00e0 dalle truppe tedesche del duca Arrigo di Baviera (1137), dopo il rifiuto dei grossetani di prestare il servizio dovuto all'imperatore. Il 9 aprile 1138, con la bolla \"Sacrosancta Romana Ecclesia\", Innocenzo II decret\u00f2 il trasferimento della cattedra vescovile da Roselle a Grosseto. Si tratt\u00f2 di un semplice trasferimento della sede episcopale, senza alcun ulteriore mutamento dei confini diocesani; tuttavia Roselle mantenne per un certo periodo il capitolo dei canonici dell'antica cattedrale.\nSecondo i pi\u00f9 antichi registri delle \"Rationes decimarum\", tra XII e XIII secolo la diocesi di Grosseto comprendeva 24 pievi; questa suddivisione rimase invariata fino al XV secolo. Nel 1462 infatti la diocesi grossetana cedette una porzione di territorio, comprensivo delle circoscrizioni pievane di Camigliano, Argiano, Poggio alle Mura, Porrona e Cinigiano, per l'erezione della diocesi di Montalcino. Nel 1459 la diocesi, da sempre immediatamente soggetta alla Santa Sede, divenne suffraganea dell'arcidiocesi di Siena.\nUn lungo periodo di declino caratterizz\u00f2 il Cinquecento e il Seicento, ben documentato gi\u00e0 nella visita apostolica effettuata nel 1576 dal vescovo perugino Francesco Bossi. Ancora nella seconda met\u00e0 del XVI secolo il territorio pagava le conseguenze delle lunghe guerre che avevano posto fine all'indipendenza di Siena, di cui Grosseto faceva parte, e avevano visto la nascita del Granducato di Toscana nel 1557. Nella citt\u00e0 episcopale la maggior parte delle chiese era andata distrutta e la cattedrale era di fatto l'unica parrocchia cittadina; il personale ecclesiastico era ridotto al minimo, insufficiente per le necessit\u00e0 pastorali della diocesi, e per lo pi\u00f9 composto da preti provenienti da diocesi vicine, e in alcuni casi letteralmente analfabeti; non esisteva alcuna preparazione teologica e non v'erano le risorse necessarie per la fondazione del seminario vescovile. L'insalubrit\u00e0 della Maremma inoltre ebbe, tra le altre, due conseguenze gravissime per la diocesi: era pressoch\u00e9 spopolata, comprendendo poche migliaia di abitanti, e i vescovi, fino all'Ottocento, preferivano risiedere altrove, spesso anche fuori diocesi, assentandosi per lunghi periodi e cercando riparo in localit\u00e0 pi\u00f9 salubri soprattutto nei periodi estivi.\nIn questo contesto fecero eccezione l'episcopato di Giacomo Falconetti (1703-1710), che spese le sue energie nel governo pastorale della diocesi, riusc\u00ec per la prima volta ad aprire il seminario vescovile e convoc\u00f2 due volte il sinodo diocesano (1705 e 1709); e quello di Antonio Maria Franci (1737-1790), primo vescovo grossetano ad essere nato nella diocesi, che negli oltre cinquant'anni del suo episcopato ricopr\u00ec un ruolo centrale nella storia della Maremma grossetana in epoca lorenese.\nSul finire del Settecento, la dominazione napoleonica port\u00f2 alla temporanea cessione di alcune parrocchie di Castiglione della Pescaia alla diocesi di Ajaccio; il secolo successivo vide la sede vacante per un decennio, proprio in concomitanza con l'unit\u00e0 d'Italia.\nNel 1858 il defunto vescovo Giovanni Domenico Francesco Mensini lasci\u00f2 un fondo di 30.000 scudi per la costruzione del nuovo seminario. Il progetto di Mensini fu portato a termine da Paolo Galeazzi nel 1935, che inaugur\u00f2 il 26 ottobre di quell'anno il nuovo edificio in via Ferrucci; oggi \u00e8 sede e punto di riferimento per diverse attivit\u00e0 diocesane.\nDal 1924 al 1932, durante l'episcopato di Gustavo Matteoni, la diocesi di Grosseto fu unita \"in persona episcopi\" alla diocesi di Sovana-Pitigliano.\nLa bonifica della Maremma port\u00f2 all'aumento del numero della popolazione e di conseguenza l'aumento costante del numero delle parrocchie; ne \u00e8 un esempio la citt\u00e0 di Grosseto, che fino al 1938 aveva una sola parrocchia e oggi ne ha 10. Altre parrocchie furono erette nei nuovi centri abitati, come Sticciano Stazione, Bagno di Gavorrano, Scarlino Scalo e Marina di Grosseto.\nNel 1975 acquis\u00ec dalla diocesi di Sovana-Pitigliano le frazioni grossetane di Alberese e Rispescia.\nIl 21 maggio 1989 la citt\u00e0 e la diocesi di Grosseto ricevettero la visita di papa Giovanni Paolo II, il terzo pontefice della storia a recarsi nel capoluogo maremmano, a distanza di 852 anni dall'ultima visita di un papa. Il 10 maggio 2018 papa Francesco ha visitato la comunit\u00e0 di Nomadelfia, parrocchia comunitaria della diocesi di Grosseto.\nDal 19 giugno 2021 \u00e8 unita \"in persona episcopi\" alla diocesi di Pitigliano-Sovana-Orbetello.\nCronotassi.\nSi omettono i periodi di sede vacante non superiori ai 2 anni o non storicamente accertati.\nStatistiche.\nLa diocesi nel 2019 su una popolazione di persone contava battezzati, corrispondenti al 93,8% del totale."}
{"id": "501440", "revid": "92723", "url": "https://it.wikipedia.org/wiki?curid=501440", "title": "Arcidiocesi di Grouard-McLennan", "text": "Larcidiocesi di Grouard-McLennan (in latino: \"Archidioecesis Gruardensis-McLennanpolitana\") \u00e8 una sede metropolitana della Chiesa cattolica in Canada appartenente alla regione ecclesiastica West (o Ouest in francese). Nel 2019 contava 67.617 battezzati su 176.398 abitanti. \u00c8 retta dall'arcivescovo Gerard Pettipas, C.SS.R.\nTerritorio.\nL'arcidiocesi comprende la parte nord-occidentale della provincia dell'Alberta, in Canada.\nSede arcivescovile \u00e8 la citt\u00e0 di McLennan, dove si trova la cattedrale di San Giovanni Battista.\nIl territorio della diocesi si estende su 224.596\u00a0km\u00b2 ed \u00e8 suddiviso in 36 parrocchie, raggruppate in 5 decanati: Girouxville, Peace River, Grande Prairie, Slave Lake e High Level.\nStoria.\nIl vicariato apostolico del fiume Mackenzie fu eretto il 13 maggio 1862, ricavandone il territorio dalla diocesi di Saint-Boniface (oggi arcidiocesi). Fu nominato primo vicario Henri Joseph Faraud dei missionari oblati di Maria Immacolata. Nel breve di nomina il vicariato apostolico \u00e8 chiamato \"Athabaska-Mackenzie\", nome che si impose nei documenti ufficiali successivi.\nIl 3 luglio 1901 si divise dando origine ai vicariati apostolici di Athabaska e di Mackenzie. Da quest'ultima deriva l'odierna diocesi di Mackenzie-Fort Smith, mentre la prima il 15 marzo 1927 assunse il nome di vicariato apostolico di Grouard per effetto del breve \"Quae ad rei\" di papa Pio XI, che stabil\u00ec anche una variazione dei confini fra i due vicariati apostolici.\nIl 14 gennaio 1944 cedette alcune porzioni di territorio a vantaggio dell'erezione dei vicariati apostolici di Whitehorse (oggi diocesi) e di Prince Rupert (oggi diocesi di Prince George).\nIl 13 luglio 1967 per effetto della bolla \"Adsiduo perducti\" di papa Paolo VI il vicariato apostolico di Grouard \u00e8 stato elevato al rango di arcidiocesi metropolitana e ha assunto il nome attuale.\nIl 25 gennaio 2016 l'arcidiocesi \u00e8 passata dalla giurisdizione della Congregazione per l'evangelizzazione dei popoli alla giurisdizione della Congregazione per i vescovi.\nCronotassi dei vescovi.\nSi omettono i periodi di sede vacante non superiori ai 2 anni o non storicamente accertati.\nStatistiche.\nL'arcidiocesi nel 2019 su una popolazione di 176.398 persone contava 67.617 battezzati, corrispondenti al 38,3% del totale."}
{"id": "501442", "revid": "110157", "url": "https://it.wikipedia.org/wiki?curid=501442", "title": "Diocesi di Greensburg", "text": "La diocesi di Greensburg (in latino: \"Dioecesis Greensburgensis\") \u00e8 una sede della Chiesa cattolica negli Stati Uniti d'America suffraganea dell'arcidiocesi di Filadelfia appartenente alla regione ecclesiastica III (NJ, PA). Nel 2019 contava 133.734 battezzati su 659.596 abitanti. \u00c8 retta dal vescovo Larry James Kulick.\nTerritorio.\nLa diocesi comprende 4 contee nella parte sud-occidentale dello stato della Pennsylvania, negli Stati Uniti: Armstrong, Fayette, Indiana e Westmoreland.\nSede vescovile \u00e8 la citt\u00e0 di Greensburg, dove si trova la cattedrale del Santissimo Sacramento (\"Blessed Sacrament\"). A Latrobe sorge l'arciabbazia di San Vincenzo, la cui chiesa \u00e8 elevata al rango di basilica minore.\nIl territorio si estende su 8.632\u00a0km\u00b2 ed \u00e8 suddiviso in 78 parrocchie.\nStoria.\nLa diocesi \u00e8 stata eretta il 10 marzo 1951 con la bolla \"Ex supremi apostolatus\" di papa Pio XII, ricavandone il territorio dalla diocesi di Pittsburgh.\nIl 16 dicembre 1960, con la lettera apostolica \"Qui catholico\", papa Giovanni XXIII ha proclamato la Beata Vergine Maria Assunta in Cielo patrona principale della diocesi.\nCronotassi dei vescovi.\nSi omettono i periodi di sede vacante non superiori ai 2 anni o non storicamente accertati.\nStatistiche.\nLa diocesi nel 2019 su una popolazione di 659.596 persone contava 133.734 battezzati, corrispondenti al 20,3% del totale."}
{"id": "501443", "revid": "92723", "url": "https://it.wikipedia.org/wiki?curid=501443", "title": "Diocesi di Guarabira", "text": "La diocesi di Guarabira (in latino: \"Dioecesis Guarabirensis\") \u00e8 una sede della Chiesa cattolica in Brasile suffraganea dell'arcidiocesi della Para\u00edba appartenente alla regione ecclesiastica Nordeste 2. Nel 2019 contava 422.750 battezzati su 478.000 abitanti. \u00c8 retta dal vescovo Aldemiro Sena dos Santos.\nTerritorio.\nLa diocesi comprende 32 comuni dello stato brasiliano della Para\u00edba: Guarabira, Alagoa Grande, Alagoinha, Algod\u00e3o de Janda\u00edra, Ara\u00e7agi, Arara, Araruna, Areia, Bananeiras, Bel\u00e9m, Borborema, Cacimba de Dentro, Cai\u00e7ara, Casserengue, Cuitegi, Dona In\u00eas, Duas Estradas, Juarez T\u00e1vora, Lagoa de Dentro, Logradouro, Mari, Mulungu, Pil\u00f5es, Pil\u00f5ezinhos, Pirpirituba, Rem\u00edgio, Riach\u00e3o, Serra da Raiz, Serraria, Sert\u00e3ozinho, Sol\u00e2nea e Tacima.\nSede vescovile \u00e8 la citt\u00e0 di Guarabira, dove si trova la cattedrale di Nostra Signora della Luce.\nIl territorio si estende su 4.391\u00a0km\u00b2 ed \u00e8 suddiviso in 32 parrocchie, raggruppate in 6 foranie: Alagoa Grande, Araruna, Guarabira, Pirpirituba, Bananeiras e Areia.\nStoria.\nLa diocesi \u00e8 stata eretta l'11 ottobre 1980 con la bolla \"Cum exoptaret\" di papa Giovanni Paolo II, ricavandone il territorio dall'arcidiocesi della Para\u00edba.\nIl 20 novembre 1999 si \u00e8 ampliata con le parrocchie di Nostra Signora Immacolata di Areia, Nostra Signora del Buon Viaggio di Alagoa Grande e Nostra Signora del Patrocinio di Rem\u00edgio, appartenute all'arcidiocesi della Para\u00edba.\nNel 2004 a Guarabira \u00e8 stato inaugurato il Santu\u00e1rio Memorial Frei Dami\u00e3o, dedicato al missionario cappuccino Damiano da Bozzano, conosciuto in Brasile come \"Frei Dami\u00e3o\".\nCronotassi dei vescovi.\nSi omettono i periodi di sede vacante non superiori ai 2 anni o non storicamente accertati.\nStatistiche.\nLa diocesi nel 2019 su una popolazione di 478.000 persone contava 422.750 battezzati, corrispondenti all'88,4% del totale."}
{"id": "501444", "revid": "267975", "url": "https://it.wikipedia.org/wiki?curid=501444", "title": "Arcidiocesi di Guadalajara", "text": "Larcidiocesi di Guadalajara (in latino: \"Archidioecesis Guadalaiarensis\") \u00e8 una sede metropolitana della Chiesa cattolica in Messico appartenente alla regione ecclesiastica Occidente. Nel 2019 contava 5.692.300 battezzati su 6.229.800 abitanti. \u00c8 retta dall'arcivescovo cardinale Jos\u00e9 Francisco Robles Ortega.\nTerritorio.\nL'arcidiocesi comprende 41 comuni nella parte centro-settentrionale dello stato messicano di Jalisco e il comune di La Yesca nello stato di Nayarit.\nSede arcivescovile \u00e8 la citt\u00e0 di Guadalajara, dove si trova la cattedrale dell'Assunzione di Maria. In arcidiocesi sorgono altre due basiliche minori: Nostra Signora di Zapopan e San Filippo Neri di Guadalajara.\nIl territorio si estende su una superficie di 20.827\u00a0km\u00b2 ed \u00e8 suddiviso in 493 parrocchie, raggruppate in 16 vicariati e 53 decanati.\nProvincia ecclesiastica.\nLa provincia ecclesiastica di Guadalajara, istituita nel 1863, comprende le seguenti suffraganee:\nStoria.\nLa diocesi di Compostela in Nuova Galizia fu eretta il 13 luglio 1548 con la bolla \"Super specula\" di papa Paolo III, ricavandone il territorio dalla diocesi di Michoac\u00e1n (oggi arcidiocesi di Morelia). Il 10 maggio 1560 la sede fu traslata a Guadalajara.\nIl 28 settembre 1620 e il 15 dicembre 1777 cedette porzioni del suo territorio a vantaggio dell'erezione rispettivamente della diocesi di Durango (oggi arcidiocesi) e della diocesi di Linares o Nuovo Le\u00f3n (oggi arcidiocesi di Monterrey).\nIl seminario diocesano fu fondato dal vescovo Felipe Galindo Ch\u00e1vez y Pineda il 9 settembre 1696 e rinnovato agli inizi dell'Ottocento.\nIl 31 agosto 1854 ha ceduto una porzione di territorio a vantaggio dell\u2019erezione della diocesi di San Luis Potos\u00ed (oggi arcidiocesi). Il 26 gennaio 1863 ha ceduto un'altra porzione di territorio per l'erezione della diocesi di Zacatecas e contestualmente \u00e8 stata elevata al rango di arcidiocesi metropolitana con la bolla \"Romana Ecclesia\" di papa Pio IX.\nIn seguito ha ceduto a pi\u00f9 riprese ulteriori porzioni del suo territorio a vantaggio dell'erezione di nuove diocesi e precisamente:\nIl 5 luglio 1957, con la lettera apostolica \"Ad peculiari studio\", papa Pio XII ha proclamato la Beata Maria Vergine, venerata con il titolo di \"Virgen de San Juan de los Lagos\", patrona principale dell'arcidiocesi.\nIl 18 ottobre 1988, con la lettera apostolica \"Antiquis a temporibus\", papa Giovanni Paolo II ha confermato la Beata Maria Vergine, nota con il nome di \"Nuestra Se\u00f1ora de Zapopan\", patrona dell'arcidiocesi.\nIl 24 maggio 1993 fu assassinato l'arcivescovo cardinale Juan Jes\u00fas Posadas Ocampo. Nel parcheggio del \"Guadalajara International Airport\": la sua automobile fu crivellata con 14 colpi di pistola. Si scopr\u00ec in seguito che i mandanti dell'omicidio erano Juan Francisco Murillo D\u00edaz detto \"El G\u00fcero Jaibo\" e \u00c9dgar Nicol\u00e1s Villegas detto \"El Negro\", membri di spicco del Cartello di Tijuana, che avevano ordinato l'omicidio del cardinale per la sua inesausta lotta contro il narcotraffico. Posadas Ocampo \u00e8 stato inserito da papa Giovanni Paolo II nella lunga lista dei martiri del XX secolo.\nCronotassi dei vescovi.\nSi omettono i periodi di sede vacante non superiori ai 2 anni o non storicamente accertati.\nStatistiche.\nL'arcidiocesi nel 2019 su una popolazione di 6.229.800 persone contava 5.692.300 battezzati, corrispondenti al 91,4% del totale."}
{"id": "501445", "revid": "92723", "url": "https://it.wikipedia.org/wiki?curid=501445", "title": "Diocesi di Guanh\u00e3es", "text": "La diocesi di Guanh\u00e3es (in latino: \"Dioecesis Guanhanensis\") \u00e8 una sede della Chiesa cattolica in Brasile suffraganea dell'arcidiocesi di Diamantina appartenente alla regione ecclesiastica Leste 2. Nel 2019 contava 263.800 battezzati su 296.300 abitanti. \u00c8 retta dal vescovo Otac\u00edlio Ferreira de Lacerda.\nTerritorio.\nLa diocesi comprende 28 comuni nella parte centro-orientale dello stato brasiliano di Minas Gerais: Guanh\u00e3es, \u00c1gua Boa, Bra\u00fanas, Cantagalo, Carm\u00e9sia, Coluna, Concei\u00e7\u00e3o do Mato Dentro, Divinol\u00e2ndia de Minas, Dom Joaquim, Dores de Guanh\u00e3es, Ferros, Frei Lagonegro, Joan\u00e9sia, Jos\u00e9 Raydan, Materl\u00e2ndia, Morro do Pilar, Paulistas, Pe\u00e7anha, Rio Vermelho, Sabin\u00f3polis, Santa Maria do Sua\u00e7u\u00ed, Santo Ant\u00f4nio do Rio Abaixo, S\u00e3o Jo\u00e3o Evangelista, S\u00e3o Jos\u00e9 do Jacuri, S\u00e3o Pedro do Sua\u00e7u\u00ed, S\u00e3o Sebasti\u00e3o do Maranh\u00e3o, Senhora do Porto e Virgin\u00f3polis.\nSede vescovile \u00e8 la citt\u00e0 di Guanh\u00e3es, dove si trova la cattedrale di San Michele.\nIl territorio si estende su una superficie di 15.047\u00a0km\u00b2 ed \u00e8 suddiviso in 27 parrocchie, raggruppate in 7 zone pastorali: S\u00e3o Miguel, Bom Jesus, S\u00e3o Jo\u00e3o Evangelista, Nossa Senhora das Dores, Nossa Senhora do Amparo, S\u00e3o Sebasti\u00e3o e Sant'Ana.\nStoria.\nLa diocesi \u00e8 stata eretta il 24 maggio 1985 con la bolla \"Recte quidem\" di papa Giovanni Paolo II, ricavandone il territorio dall'arcidiocesi di Diamantina e dalle diocesi di Governador Valadares e di Itabira-Fabriciano.\nIl 20 gennaio 2016 ha ceduto il comune di S\u00e3o Jos\u00e9 da Safira alla diocesi di Governador Valadares.\nCronotassi dei vescovi.\nSi omettono i periodi di sede vacante non superiori ai 2 anni o non storicamente accertati.\nStatistiche.\nLa diocesi nel 2019 su una popolazione di 296.300 persone contava 263.800 battezzati, corrispondenti all'89,0% del totale."}
{"id": "501446", "revid": "183694", "url": "https://it.wikipedia.org/wiki?curid=501446", "title": "Theodor Svedberg", "text": "Il suo lavoro sui colloidi support\u00f2 la teoria dei moti browniani portata avanti da Einstein e dal geofisico polacco Marian Smoluchowski. Durante i suoi lavori svilupp\u00f2 la tecnica, dell'ultracentrifugazione analitica, e dimostr\u00f2 l'utilit\u00e0 di tale tecnica nel distinguere una proteina pura da un'altra e nell'attribuirne il peso molecolare.\nVita e lavoro.\nNacque da Ellis Svedberg, un manager d'azienda, e da Augusta Alstermark. Si diplom\u00f2 nel dicembre 1903. Nel gennaio 1904 si iscrisse all'Universit\u00e0 di Uppsala. Nel 1907 ottenne il Master e nel 1908 il PhD. A Uppsala dopo il dottorato ottenne un posto come assistente all'Istituto di Chimica. Nel 1909 divent\u00f2 assistente di laboratorio di Chimica Fisica e nel 1912 professore. Nel 1949 divenne professore emerito sempre a Uppsala, e Direttore dell'istituto per la chimica nucleare Gustaf Werner.\nSvedberg incentr\u00f2 i suoi studi sui sistemi colloidali, studiandone le propriet\u00e0 fisiche, come la diffusione, lo scattering della luce e la sedimentazione. I suoi studi lo portarono alla conclusione che i colloidi hanno comportamento fisico simile a quello dei gas, permettendo l'applicazioni a questi sistemi delle leggi sui gas perfetti.\nProprio gli studi sulla sedimentazione lo portarono a perfezionare la sua ultracentrifuga, le cui moderne evoluzioni permettono la determinazione del peso molecolare di macromolecole con buona precisione.\nSvedberg si occup\u00f2 pi\u00f9 tardi di chimica nucleare, studi\u00f2 anche i processi fotografici, partecipando tra l'altro ad una delle prime foto a colori, durante la seconda guerra mondiale studi\u00f2 i processi per ottenere la gomma per via sintetica.\nSvedberg durante la sua vita ricevette numerosi riconoscimenti, quali la medaglia John Ericsson (1942), la Berzelius Medal (1944) e la medaglia del Franklin Institute (1949). Ma il suo pi\u00f9 grande successo resta sicuramente il Premio Nobel per la chimica che ricevette nel 1926 per i suoi studi sui sistemi dispersi.\nSvedberg si spos\u00f2 quattro volte ed ebbe undici figli."}
{"id": "501448", "revid": "92723", "url": "https://it.wikipedia.org/wiki?curid=501448", "title": "Diocesi di Gualeguaych\u00fa", "text": "La diocesi di Gualeguaych\u00fa (in latino: \"Dioecesis Gualeguaychensis\") \u00e8 una sede della Chiesa cattolica in Argentina suffraganea dell'arcidiocesi di Paran\u00e1. Nel 2019 contava 321.100 battezzati su 356.990 abitanti. \u00c8 retta dal vescovo H\u00e9ctor Luis Zord\u00e1n, M.SS.CC.\nTerritorio.\nLa diocesi comprende sei dipartimenti della provincia di Entre R\u00edos: Gualeguay, Gualeguaych\u00fa, Tala, Uruguay, Victoria e Islas del Ibicuy.\nSede vescovile \u00e8 la citt\u00e0 di Gualeguaych\u00fa, dove si trova la cattedrale di San Giuseppe. A Concepci\u00f3n del Uruguay sorge la basilica minore dell'Immacolata Concezione.\nIl territorio si estende su 33.887\u00a0km\u00b2 ed \u00e8 suddiviso in 36 parrocchie.\nStoria.\nLa diocesi \u00e8 stata eretta l'11 febbraio 1957 con la bolla \"Quandoquidem adoranda\" di papa Pio XII, ricavandone il territorio dall'arcidiocesi di Paran\u00e1.\nIl 30 novembre 1957, con la lettera apostolica \"Quae recens\", papa Pio XII ha proclamato la Beata Maria Vergine del Santissimo Rosario e San Giuseppe patroni principali della diocesi.\nCronotassi dei vescovi.\nSi omettono i periodi di sede vacante non superiori ai 2 anni o non storicamente accertati.\nStatistiche.\nLa diocesi nel 2019 su una popolazione di 356.990 persone contava 321.100 battezzati, corrispondenti all'89,9% del totale."}
{"id": "501449", "revid": "110157", "url": "https://it.wikipedia.org/wiki?curid=501449", "title": "Diocesi di Guant\u00e1namo-Baracoa", "text": "La diocesi di Guant\u00e1namo-Baracoa (in latino: \"Dioecesis Guantanamensis-Baracoensis\") \u00e8 una sede della Chiesa cattolica a Cuba suffraganea dell'arcidiocesi di Santiago di Cuba. Nel 2019 contava 197.400 battezzati su 512.029 abitanti. \u00c8 retta dal vescovo Silvano Pedroso Montalvo.\nTerritorio.\nLa diocesi comprende il territorio della provincia di Guant\u00e1namo, a Cuba.\nSede vescovile \u00e8 la citt\u00e0 di Guant\u00e1namo, dove si trova la cattedrale di Santa Caterina de Ricci. A Baracoa sorge la basilica concattedrale di Nostra Signora dell'Assunzione.\nIl territorio \u00e8 suddiviso in 12 parrocchie.\nStoria.\nLa diocesi \u00e8 stata eretta il 24 gennaio 1998 con la bolla \"Spirituali Christifidelium\" di papa Giovanni Paolo II, ricavandone il territorio dall'arcidiocesi di Santiago de Cuba.\nCronotassi dei vescovi.\nSi omettono i periodi di sede vacante non superiori ai 2 anni o non storicamente accertati.\nStatistiche.\nLa diocesi nel 2019 su una popolazione di 512.029 persone contava 197.400 battezzati, corrispondenti al 38,6% del totale."}
{"id": "501451", "revid": "92723", "url": "https://it.wikipedia.org/wiki?curid=501451", "title": "Diocesi di Guanare", "text": "La diocesi di Guanare (in latino: \"Dioecesis Guanarensis\") \u00e8 una sede della Chiesa cattolica in Venezuela suffraganea dell'arcidiocesi di Barquisimeto. Nel 2019 contava 433.100 battezzati su 493.900 abitanti. \u00c8 retta dal vescovo Jos\u00e9 de la Trinidad Valera Angulo.\nTerritorio.\nLa diocesi comprende 7 comuni dello stato venezuelano di Portuguesa: Guanare, Guanarito, Papel\u00f3n, San Genaro de Boconoito, Monse\u00f1or Jos\u00e9 Vicente de Unda, Sucre e Ospino.\nSede vescovile \u00e8 la citt\u00e0 di Guanare, dove si trova la cattedrale di Nostra Signora di Coromoto, che \u00e8 anche il pi\u00f9 importante santuario mariano del Venezuela.\nIl territorio si estende su una superficie di 9.710 km\u00b2 ed \u00e8 suddiviso in 18 parrocchie.\nStoria.\nLa diocesi \u00e8 stata eretta il 7 giugno 1954 con la bolla \"Ex quo tempore\" di papa Pio XII, ricavandone il territorio dalle diocesi di Barquisimeto e di Calabozo (oggi entrambe arcidiocesi).\nOriginariamente suffraganea dell'arcidiocesi di Caracas, il 30 aprile 1966 \u00e8 entrata a far parte della provincia ecclesiastica dell'arcidiocesi di Barquisimeto.\nIl 27 dicembre 2002 ha ceduto una porzione del suo territorio a vantaggio dell'erezione della diocesi di Acarigua-Araure.\nCronotassi dei vescovi.\nSi omettono i periodi di sede vacante non superiori ai 2 anni o non storicamente accertati.\nStatistiche.\nLa diocesi nel 2019 su una popolazione di 493.900 persone contava 433.100 battezzati, corrispondenti all'87,7% del totale."}
{"id": "501452", "revid": "92723", "url": "https://it.wikipedia.org/wiki?curid=501452", "title": "Arcidiocesi di Santiago di Guatemala", "text": "Larcidiocesi di Santiago di Guatemala (in latino: \"Archidioecesis Sancti Iacobi in Guatemala\") \u00e8 una sede metropolitana della Chiesa cattolica in Guatemala. Nel 2017 contava 4.537.000 battezzati su 5.669.000 abitanti. \u00c8 retta dall'arcivescovo Gonzalo de Villa y V\u00e1squez, S.I.\nTerritorio.\nL'arcidiocesi comprende 2 dipartimenti guatemaltechi: Guatemala e Sacatep\u00e9quez.\nSede arcivescovile \u00e8 Citt\u00e0 del Guatemala.\nIl territorio si estende su 2.591\u00a0km\u00b2 ed \u00e8 suddiviso in 153 parrocchie.\nStoria.\nLa diocesi di Santiago di Guatemala fu eretta il 18 dicembre 1534 con la bolla \"Illius fulciti praesidio\" di papa Paolo III, ricavandone il territorio dalla diocesi di Santo Domingo (oggi arcidiocesi).\nOriginariamente suffraganea dell'arcidiocesi di Siviglia, il 12 febbraio 1546 entr\u00f2 a far parte della provincia ecclesiastica dell'arcidiocesi di Citt\u00e0 del Messico.\nIl 27 giugno 1561 cedette una porzione del suo territorio a vantaggio dell'erezione della diocesi di Verapaz, che, gi\u00e0 vacante dal 16 giugno 1603, fu soppressa nel 1608 e i suoi territori ritornarono alla diocesi di Santiago di Guatemala.\nNel 1598 il terzo vescovo di Santiago di Guatemala fra Pedro G\u00f3mez Fern\u00e1ndez de C\u00f3rdoba y Santill\u00e1n, O.S.H., seguendo le indicazioni del Concilio di Trento fond\u00f2 il seminario diocesano, che fu il primo istituto di istruzione superiore in Guatemala.\nIl 31 gennaio 1676 fu fondata la \"Real y Pontifica Universidad de San Carlos Borromeo\", in cui l'insegnamento era affidato ai religiosi.\nIl 16 dicembre 1743 \u00e8 stata elevata al rango di arcidiocesi metropolitana con la bolla \"Ad supremum catholicae\" di papa Benedetto XIV.\nNel 1829 l'arcivescovo Ram\u00f3n Casa\u00fas y Torres, che era oppositore del partito liberale al potere e aveva opposto una strenua resistenza all'illegittima erezione della diocesi di San Salvador fatta dalle autorit\u00e0 civili, ottenendo piena ragione da papa Leone XII, fu espulso dal Guatemala e ripar\u00f2 a Cuba. Nei quattordici anni in cui era stato arcivescovo aveva patito numerosi abusi, tanto che le sue lettere pastorali e i suoi editti erano stati assoggettati alla censura previa del governo. Nello stesso anno la \"Real y Pontifica Universidad de San Carlos Borromeo\" dovette chiudere a seguito della soppressione degli ordini religiosi. Dopo il suo esilio, la situazione peggior\u00f2 ulteriormente, in quanto il liberale Mariano G\u00e1lvez introdusse radicali riforme: mise in pratica la separazione tra la Chiesa e lo stato, confisc\u00f2 agli ordini religiosi fondi e propriet\u00e0, nel 1832 ordin\u00f2 l'abolizione delle decime alla Chiesa, soppresse gran parte delle festivit\u00e0 religiose, autorizz\u00f2 il matrimonio civile e legalizz\u00f2 il divorzio.\nIl 28 settembre 1842 ha ceduto un'altra porzione del suo territorio a vantaggio dell'erezione della diocesi di San Salvador (oggi arcidiocesi).\nNel 1863 acquis\u00ec il territorio corrispondente all'attuale dipartimento di Pet\u00e9n, che era appartenuto all'arcidiocesi di Yucat\u00e1n.\nSuccessivamente ha ceduto a pi\u00f9 riprese ulteriori porzioni del suo territorio a vantaggio dell'erezione di nuove diocesi:\nDal 16 settembre 1956 al 24 giugno 1986 fu unita \"aeque principaliter\" alla prelatura territoriale di Santo Cristo de Esquipulas.\nDopo il 1743, l'arcidiocesi ha abbreviato il proprio nome in arcidiocesi di Guatemala, fino al 25 aprile 2013, quando ha ottenuto dalla Congregazione per i vescovi con il decreto \"Quia in principio\" di utilizzare il nome antico di \"San Giacomo in Guatemala\", che si ritrova sia nella bolla d'erezione, sia nella bolla di elevazione a sede metropolitana.\nCronotassi dei vescovi.\nSi omettono i periodi di sede vacante non superiori ai 2 anni o non storicamente accertati.\nStatistiche.\nL'arcidiocesi nel 2017 su una popolazione di 5.669.000 persone contava 4.537.000 battezzati, corrispondenti all'80,0% del totale."}
{"id": "501454", "revid": "92723", "url": "https://it.wikipedia.org/wiki?curid=501454", "title": "Diocesi di Guaxup\u00e9", "text": "La diocesi di Guaxup\u00e9 (in latino: \"Dioecesis Guaxupensis\") \u00e8 una sede della Chiesa cattolica in Brasile suffraganea dell'arcidiocesi di Pouso Alegre appartenente alla regione ecclesiastica Leste 2. Nel 2019 contava 700.000 battezzati su 960.250 abitanti. \u00c8 retta dal vescovo Jos\u00e9 Lanza Neto.\nTerritorio.\nLa diocesi comprende 41 comuni nella parte sud-occidentale dello stato brasiliano di Minas Gerais: Guaxup\u00e9, Alfenas, Alpin\u00f3polis, Alterosa, Arceburgo, Areado, Bandeira do Sul, Bom Jesus da Penha, Botelhos, Cabo Verde, Campestre, Capetinga, Carmo do Rio Claro, C\u00e1ssia, Claraval, Concei\u00e7\u00e3o da Aparecida, Delfin\u00f3polis, Divisa Nova, Fama, Fortaleza de Minas, Guaran\u00e9sia, Ibiraci, Itamogi, Ita\u00fa de Minas, Jacu\u00ed, Juruaia, Machado, Monte Belo, Monte Santo de Minas, Muzambinho, Nova Resende, Paragua\u00e7u, Passos, Po\u00e7os de Caldas, Prat\u00e1polis, S\u00e3o Jo\u00e3o Batista do Gl\u00f3ria, S\u00e3o Jos\u00e9 da Barra, S\u00e3o Pedro da Uni\u00e3o, S\u00e3o Sebasti\u00e3o do Para\u00edso, S\u00e3o Tom\u00e1s de Aquino e Serrania.\nSede vescovile \u00e8 la citt\u00e0 di Guaxup\u00e9, dove si trova la cattedrale di Nostra Signora dei Sette Dolori (\"Nossa Senhora das Dores\"). A Po\u00e7os de Caldas sorge la basilica minore di \"Nossa Senhora da Sa\u00fade\".\nIl territorio si estende su una superficie di 17.454\u00a0km\u00b2 ed \u00e8 suddiviso in 87 parrocchie, raggruppate in 7 settori: Guaxup\u00e9, Alfenas, Areado, C\u00e1ssia, Passos, Po\u00e7os de Caldas, S\u00e3o Sebasti\u00e3o do Para\u00edso.\nStoria.\nLa diocesi fu eretta il 3 febbraio 1916 con la bolla \" Universalis ecclesiae procuratio\" di papa Benedetto XV, ricavandone il territorio dalla diocesi di Pouso Alegre (oggi arcidiocesi).\nOriginariamente suffraganea dell'arcidiocesi di Mariana, il 14 aprile 1962 entr\u00f2 a far parte della provincia ecclesiastica dell'arcidiocesi di Pouso Alegre.\nL'11 maggio 1968 cedette una porzione del suo territorio a vantaggio dell'erezione dell'abbazia territoriale di Claraval, che \u00e8 stata soppressa il 31 luglio 2002, incorporandone il territorio nella stessa diocesi di Guaxup\u00e9.\nIl 19 agosto 2008 la diocesi si \u00e8 ampliata, incorporando due parrocchie che fino ad allora erano appartenute alla diocesi di Luz.\nCronotassi dei vescovi.\nSi omettono i periodi di sede vacante non superiori ai 2 anni o non storicamente accertati.\nStatistiche.\nLa diocesi nel 2019 su una popolazione di 960.250 persone contava 700.000 battezzati, corrispondenti al 72,9% del totale."}
{"id": "501455", "revid": "1935652", "url": "https://it.wikipedia.org/wiki?curid=501455", "title": "Arcidiocesi di Guayaquil", "text": "Larcidiocesi di Guayaquil (in latino: \"Archidioecesis Guayaquilensis\") \u00e8 una sede metropolitana della Chiesa cattolica in Ecuador. Nel 2022 contava 2.234.000 battezzati su 2.630.000 abitanti. \u00c8 retta dall'arcivescovo Luis Gerardo Cabrera Herrera, O.F.M.\nTerritorio.\nL'arcidiocesi comprende l'intero cantone di Guayaquil nella provincia del Guayas, ad eccezione delle parrocchie civili rurali di Juan Gomez Rendon (Progreso), Morro, Posorja, Puna e Tenguel.\nSede arcivescovile \u00e8 la citt\u00e0 di Guayaquil, dove si trova la cattedrale di San Pietro.\nIl territorio \u00e8 suddiviso in 164 parrocchie.\nStoria.\nLa diocesi di Guayaquil fu eretta il 29 gennaio 1838 con la bolla \"In supremo beati\" di papa Gregorio XVI, ricavandone il territorio dalla diocesi di Cuenca (oggi arcidiocesi). Era originariamente suffraganea dell'arcidiocesi di Lima.\nIl 13 gennaio 1848 entr\u00f2 a far parte della provincia ecclesiastica dell'arcidiocesi di Quito.\nDopo il trasferimento del vescovo Garaycoa alla sede metropolitana di Quito nel 1851, il tentativo del governo ecuadoriano di intromettersi negli affari ecclesiastici provocher\u00e0 una vacanza della sede durata dieci anni.\nLa crisi dei rapporti tra il governo e la diocesi continu\u00f2 negli anni successivi. Nel 1865 il presidente Gabriel Garc\u00eda Moreno comunicava al vescovo Aguirre che il suo ausiliare Luis de Tola y Avil\u00e9s non poteva lasciare la citt\u00e0 \u00abperch\u00e9 la sua condotta [...] manifesta la sua adesione agli implacabili nemici dell'ordine, della propriet\u00e0, delle Religione e del Governo\u00bb.\nIl 23 marzo 1870 cedette una porzione del suo territorio a vantaggio dell'erezione della diocesi di arcidiocesi di Portoviejo (oggi arcidiocesi).\nNel 1888 il vescovo del Pozo fu sospeso dalla Santa Sede per motivi che non furono mai chiariti, ma sicuramente politici. Si rec\u00f2 in esilio volontario a Lima e poi in Cile, mentre la sede di Guayaquil, gi\u00e0 allora considerata fra le pi\u00f9 importanti del paese restava amministrata da un amministratore apostolico.\nDopo ventott'anni di sede vacante l'elezione del vescovo Riera fu molto laboriosa. Nel 1915 invece il governo dimostr\u00f2 un'attitudine pi\u00f9 conciliante e propose di collaborare all'individuazione del candidato pi\u00f9 adatto. La scelta della Sede Apostolica cadde per\u00f2 su Andr\u00e9s Machado, sgradito sia all'arcivescovo di Quito sia al governo. A partire dal 1917 il governo ecuadoriano rinunci\u00f2 definitivamente al diritto di patronato nell'elezione dei vescovi.\nIl 15 luglio 1948, il 6 maggio 1950 e il 26 luglio 1954 cedette altre porzioni del suo territorio a vantaggio dell'erezione rispettivamente del vicariato apostolico di Los R\u00edos (oggi diocesi di Babahoyo), della prefettura apostolica delle Gal\u00e1pagos (oggi vicariato apostolico) e della prelatura territoriale di El Oro (oggi diocesi di Machala).\nIl 22 gennaio 1956 \u00e8 stata elevata al rango di arcidiocesi metropolitana in forza della bolla \"Cum in Aequatoriana Republica\" di papa Pio XII.\nIl 3 gennaio 1970, con la lettera apostolica \"Quantopere Maria\", papa Paolo VI ha proclamato la Beata Maria Vergine della Mercede patrona principale dell'arcidiocesi.\nSuccessivamente ha ceduto porzioni di territorio a vantaggio dell'erezione di nuove diocesi:\nCronotassi dei vescovi.\nSi omettono i periodi di sede vacante non superiori ai 2 anni o non storicamente accertati.\nStatistiche.\nL'arcidiocesi nel 2022 su una popolazione di 2.630.000 persone contava 2.234.000 battezzati, corrispondenti all'84,9% del totale."}
{"id": "501456", "revid": "92723", "url": "https://it.wikipedia.org/wiki?curid=501456", "title": "Diocesi di Gubbio", "text": "La diocesi di Gubbio (in latino: \"Dioecesis Eugubina\") \u00e8 una sede della Chiesa cattolica in Italia suffraganea dell'arcidiocesi di Perugia-Citt\u00e0 della Pieve, appartenente alla regione ecclesiastica Umbria. Nel 2019 contava 51.800 battezzati su 54.825 abitanti. \u00c8 retta dal vescovo Luciano Paolucci Bedini.\nTerritorio.\nLa diocesi comprende il territorio dei comuni di Costacciaro, Gubbio, Scheggia e Pascelupo e parte del comune di Umbertide in provincia di Perugia; e il comune di Cantiano in provincia di Pesaro-Urbino.\nConfina a nord e a est con la diocesi di Citt\u00e0 di Castello, a sud con l'arcidiocesi di Perugia-Citt\u00e0 della Pieve e la diocesi di Assisi-Nocera Umbra-Gualdo Tadino, e a ovest con la diocesi di Fano-Fossombrone-Cagli-Pergola.\nSede vescovile \u00e8 la citt\u00e0 di Gubbio, dove si trova la basilica cattedrale dei Santi Mariano e Giacomo; sul Monte Ingino, il colle che sovrasta Gubbio, si trova la basilica di Sant'Ubaldo.\nIl territorio si estende su 930\u00a0km\u00b2 ed \u00e8 suddiviso in 39 parrocchie raggruppate in 5 zone pastorali: zona cittadina, zona Umbertide, zona Flaminia, zona Mocaiana e zona Saonda-Chiascio.\nStoria.\nAttraverso l'epistolario di san Girolamo, abbiamo la certezza dell'esistenza di una chiesa eugubina costituita e organizzata almeno fin dal IV secolo, rendendola cos\u00ec - per fondazione - una delle pi\u00f9 antiche del centro Italia.\nAttorno alla met\u00e0 del V secolo \u00e8 da collocare il martirio del soldato Verecondo, da identificarsi con un santo africano, sulla cui tomba sorse in seguito un'abbazia benedettina. Verso la fine del V secolo, i resti di sette martiri africani (Secondo, Secondino, Agapito, Emiliano, Antonio, Tertulla, Mariano e Giacomo) vennero traslati a Gubbio: per due di quei martiri, Giacomo e Mariano, a cui fu dedicata la cattedrale, sant'Agostino aveva composto due sermoni. Attorno al culto per questi santi si consolid\u00f2 l'identit\u00e0 ecclesiale della citt\u00e0 umbra e molti vescovi eugubini del tempo vengono citati come \"Episcopi Sancti Mariani\".\nIl primo vescovo storicamente documentato \u00e8 Decenzio, menzionato in una lettera di papa Innocenzo I del 416, nella quale il pontefice si riferisce ai \"praedecessores tui\", indizio che altri vescovi hanno preceduto Decenzio, almeno fin dal IV secolo. Il secondo vescovo noto \u00e8 Gaudioso, menzionato in una lettera di Gregorio Magno del 599 come visitatore della chiesa di Tadinum.\nPochi sono i vescovi storicamente documentati per il primo millennio. Eruditi locali, per colmare i vuoti nella cronotassi episcopale, hanno inserito una serie di nomi inattendibili e fantastici, ed \u00e8 stato merito dello storico Mauro Sarti nel Settecento aver restituito a Gubbio l'esatta successione dei vescovi certi della Chiesa eugubina. Dopo Decenzio e Gaudioso, bisogna arrivare alla seconda met\u00e0 dell'VIII secolo per conoscere il terzo vescovo di Gubbio, Florentino, che prese parte al concilio lateranense celebrato da papa Stefano III nel 769. I concili romani hanno restituito poi i nomi dei vescovi Bennato nell'826, Erfone nell'847 e nell'853 e Domenico nell'861 e nell'868.\nL'invasione degli Ungari e degli Avari del 917 arrec\u00f2 danni irreparabili a citt\u00e0 e territorio e cancell\u00f2 quel che rimaneva dell'antico splendore. La rinascita ecclesiale e territoriale si deve principalmente all'insediarsi di numerosi monasteri tra la fine del X e l'inizio dell'XI secolo. Tra questi bisogna ricordare il monastero di San Donato di Pulpiano, fondato da monaci irlandesi, le abbazie benedettine di Sant'Emiliano in Congiuntoli e di Santa Maria di Sitria, e soprattutto il monastero camaldolese di Fonte Avellana, notevole centro culturale grazie a san Pier Damiani. Strettissimi furono i rapporti tra il monastero avellanita e la diocesi eugubina; diversi infatti sono stati i vescovi di Gubbio che provenivano dal monastero camaldolese, da Giuliano, attestato all'inizio dell'XI secolo, fino a Gabriele Gabrielli, vescovo dal 1377 al 1383.\nTra XI e XII secolo la Chiesa eugubina fu onorata della presenza di tre santi vescovi, Rodolfo (ca. 1058-1064) e Giovanni (ca. 1104-1105), camaldolesi di Fonte Avellana, e soprattutto Ubaldo Baldassini (ca. 1129-1160), oggi venerato come patrono della citt\u00e0 e della diocesi: a lui si devono la ricostruzione urbana e della cattedrale (distrutta da un incendio nel 1126), la riforma e rinascita spirituale del clero, dei canonici della cattedrale (ai quali venne fatta adottare la regola Portuense) e del popolo, la riorganizzazione delle parrocchie rurali e la difesa delle libert\u00e0 civili.\nDalla prima met\u00e0 del quattrocento, per quasi un secolo, Gubbio assurse al rango di prima citt\u00e0 del ducato dei Montefeltro e dei Della Rovere e la sua diocesi venne nobilitata da tutta una serie di vescovi cardinali di prima levatura nella storia della Chiesa: Girolamo e Francesco Della Rovere, Antonio Ferrero, Federico Fregoso, Pietro Bembo, Giacomo Savelli e Marcello Cervini, poi papa Marcello II.\nGli episcopati di Cervini (1544-1555) e del suo successore Savelli (1555-1560) segnarono un periodo di rinascita per la vita ecclesiale: vennero riformati il capitolo della cattedrale e la curia vescovile, creati l'archivio e il seminario (fondato nel 1601), riorganizzata la rete parrocchiale, applicate le nuove norme liturgiche, riformata la disciplina del clero, ed ebbero inizio le visite pastorali.\nCon l'estinzione della dinastia dei della Rovere e il ritorno di Gubbio alle dirette dipendenze di Roma, inizi\u00f2 il declino della citt\u00e0 che divenne un piccolo centro di provincia: la diocesi pass\u00f2 dall'immediata soggezione alla Santa Sede a essere suffraganea della sede metropolitana di Urbino (4 giugno 1563). Tuttavia i vescovi eugubini non accettarono di buon grado questa suffraganeit\u00e0, considerandosi sempre soggetti alla Santa Sede. I dissidi fra il metropolita di Urbino ed i vescovi di Gubbio si protrasse fino al Settecento, quando papa Benedetto XIII dovette intervenire nuovamente il 23 maggio 1725 per riconfermare i diritti metropolitici degli arcivescovi di Urbino sulla sede di Gubbio.\nTra i successivi vescovi eugubini si segnalano Ulderico Campagna (1630-1638) e Alessandro Sperelli (1644-1671), che si distinsero per il loro impegno nell'applicazione dei decreti tridentini con la riforma del seminario e l'indizione di diversi sinodi diocesani. Sperelli in particolare fece restaurare la cattedrale (da lui riconsacrata il 22 settembre 1652) ed erigere la cappella della Madonna, e lasci\u00f2 alla citt\u00e0 la sua ricchissima biblioteca personale, primo ricco nucleo dell'odierna Biblioteca Sperelliana; e Giuseppe Pecci (1841-1855), insignito anche della porpora cardinalizia, che ebbe parte notevole nella stesura del documento con il quale papa Pio IX proclamava il dogma dell'Immacolata Concezione e nell'elaborazione del Sillabo.\nCon l'erezione della diocesi di Pergola, tra 1818 e 1819 la Chiesa eugubina perse una larga parte del suo territorio storico sul versante marchigiano, compreso il monastero di Fonte Avellana; in cambio di questa perdita territoriale, la diocesi ottenne nuovamente l'immediata soggezione alla Sede Apostolica.\nIl 15 agosto 1972 la diocesi perse nuovamente la sua autonomia ed entr\u00f2 a far parte della provincia ecclesiastica dell'arcidiocesi di Perugia.\nDopo sette anni di sede vacante, dal 1972 al 1981 la diocesi fu unita \"in persona episcopi\" a quella di Citt\u00e0 di Castello con il vescovo Cesare Pagani.\nIl 1\u00ba aprile 2000 \u00e8 stato inaugurato nell'antico palazzo dei canonici della cattedrale il museo diocesano.\nCronotassi dei vescovi.\nSi omettono i periodi di sede vacante non superiori ai 2 anni o non storicamente accertati.\nStatistiche.\nLa diocesi nel 2019 su una popolazione di 54.825 persone contava 51.800 battezzati, corrispondenti al 94,5% del totale."}
{"id": "501457", "revid": "103516", "url": "https://it.wikipedia.org/wiki?curid=501457", "title": "Wilber Varela", "text": "Nell'organizzazione rivestiva il ruolo di capo della batteria di fuoco. Personaggio considerato sanguinario, \u00e8 stato inserito nella lista dei latitanti pi\u00f9 pericolosi redatta dall'FBI.\nBiografia.\nVarela-Fajardo rivestiva un ruolo centrale nella violenza e nella brutalit\u00e0 associata al cartello di Norte del Valle e fu accusato di essere il mandante di molti degli omicidi di elementi di cartelli rivali, tra cui il cartello di Medell\u00edn e il cartello di Cali. Nel marzo del 2004, il governo colombiano, nel corso dell'operazione \"Resplandor\", arrest\u00f2 sette persone collegate al sottogruppo di Varela-Fajardo, e sequestr\u00f2 4,7 milioni di dollari in valuta contraffatta, 2.96 milioni di dollari americani e 71 milioni di pesos colombiani, tre veicoli, cinque motociclette e numerosi armi ed esplosivi ma non riuscirono ad arrivare al boss.\nNel maggio del 2004, con l'operazione \"Resplandor II\", furono emessi mandati di cattura internazionali per Varela-Fajardo e i suoi accoliti e, sempre nel corso dell'operazione, furono sequestrati 15.000 dollari americani, un palmare ed un hard disk. Ma, ancora una volta, le autorit\u00e0 non riuscirono a catturare il boss, latitante ormai da molti mesi e condannato dal \"grand jury\" di Washington D.C. per traffico internazionale di stupefacenti. Nel corso delle indagini, si calcol\u00f2 che il cartello di Norte del Valle, tra il 1990 e il 2004, esport\u00f2 negli Stati Uniti, attraverso il Messico, oltre 500 tonnellate di cocaina per un valore di 10 miliardi di dollari.\nNel 2003 Varela, insieme al suo gruppo detto \"Los Rastrojos\", entr\u00f2 in guerra con il boss Diego Montoya. Durante la sua latitanza, il governo degli Stati Uniti offr\u00ec cinque milioni di dollari a chi potesse aiutare le autorit\u00e0 americane nelle ricerche. Wilber Varela fu trovato assassinato insieme con una sua guardia, con addosso documenti di identit\u00e0 falsi, in un resort del complesso turistico del settore di \"Lomas de los Angeles\" in M\u00e9rida, Venezuela, il 30 gennaio 2008."}
{"id": "501458", "revid": "92723", "url": "https://it.wikipedia.org/wiki?curid=501458", "title": "Diocesi di Guadix", "text": "La diocesi di Guadix (in latino: \"Dioecesis Guadicensis\") \u00e8 una sede della Chiesa cattolica in Spagna suffraganea dell'arcidiocesi di Granada. Nel 2019 contava 95.880 battezzati su 99.082 abitanti. \u00c8 retta dal vescovo Francisco Jes\u00fas Orozco Meng\u00edbar.\nTerritorio.\nLa diocesi comprende la parte nord-orientale della provincia di Granada.\nSede vescovile \u00e8 la citt\u00e0 di Guadix, dove si trova la cattedrale di Nostra Signora dell'Annunciazione. A Baza si trova la concattedrale di Nostra Signora dell'Incarnazione.\nIl territorio \u00e8 suddiviso in 74 parrocchie, raggruppate in 7 arcipresbiterati: Baza, El Fardes, Guadix, El Jabalc\u00f3n, El Marquesado, Los Montes, Sagra-Hu\u00e9scar.\nStoria.\nSecondo una ricostruzione storica, la diocesi di Guadix potrebbe derivare dall'antica diocesi di Acci, di cui fu vescovo san Torquato, il primo dei sette \"Viri apostolici\" a cui si attribuisce l'evangelizzazione della Spagna nel I secolo. I vescovi di Acci furono presenti ai Concili di Toledo e la successione apostolica si mantenne almeno fino a met\u00e0 dell'VIII secolo, quando a causa dell'invasione araba se ne persero le tracce.\nMolto simile \u00e8 la storia dell'antica diocesi di Basti, l'odierna Baza, di cui si hanno notizie a partire dal IV secolo fino all'invasione araba.\nNel XV secolo Guadix e Baza, ancora in mano ai musulmani, divennero sedi titolari.\nIl 21 maggio 1492 il cardinale Pedro Gonz\u00e1lez de Mendoza con una sua bolla, che faceva seguito alla bolla di papa Innocenzo VIII del 4 agosto 1486, eresse la diocesi di Guadix-Baza, unendo le due sedi. La cattedrale fu posta in Guadix con un capitolo di 26 canonici, mentre a Baza fu eretta una collegiata sottoposta ad un abate. Originariamente la diocesi aveva limiti territoriali derivati da quelli delle diocesi antiche ed era suffraganea dell'arcidiocesi di Toledo.\nIl 4 dicembre 1492 in forza di una bolla di papa Alessandro VI la diocesi entr\u00f2 a far parte della provincia ecclesiastica dell'arcidiocesi di Granada.\nNello stesso anno 1492 fu aperto a Guadix l'ospedale della Carit\u00e0, per \u00abgli infermi di tutte le classi, tranne i contagiosi\u00bb; l'anno successivo a Baza fu inaugurato l'ospedale di san Giacomo, seguito da quello della Trinit\u00e0 a partire dal 1543.\nIl processo di cristianizzazione delle terre riconquistate fu completato verso la met\u00e0 del XVI secolo, quando si tenne l'importante sinodo del vescovo P\u00e9rez de Ayala (1554).\nNel 1595 fu istituito il primo seminario diocesano, dedicato a san Torquato. A partire dal 1603 anche Baza pot\u00e9 avere un proprio seminario, dedicato all'Immacolata Concezione.\nIl 18 maggio 1790 la diocesi fu divisa amministrativamente in quattro zone, ma il 14 maggio 1867 sar\u00e0 decisa una riorganizzazione territoriale articolata in cinque arcipresbiterati.\nNel 1804 fu fondato a Guadix l'Ospizio reale o Casa di Misericordia, che fu attiva per circa quarant'anni: nel 1842 motivi economici resero necessaria la liquidazione degli immobili.\nCon il Concordato del 1851, la collegiata di Baza fu soppressa insieme al suo seminario e la diocesi assunse ufficialmente il nome di diocesi di Guadix, sebbene rimanga tuttora diffusa anche la denominazione di diocesi di Guadix-Baza.\nNel 1947 e nel 1952 verranno fondati altri due seminari: rispettivamente quello estivo, che ebbe vita breve, e l'attuale seminario maggiore di san Torquato.\nDal 1966 la diocesi \u00e8 suddivisa in sette arcipresbiterati, riorganizzati secondo criteri pastorali nel 1979.\nCronotassi dei vescovi.\nSi omettono i periodi di sede vacante non superiori ai 2 anni o non storicamente accertati.\nStatistiche.\nLa diocesi nel 2019 su una popolazione di 99.082 persone contava 95.880 battezzati, corrispondenti al 96,8% del totale."}
{"id": "501460", "revid": "110157", "url": "https://it.wikipedia.org/wiki?curid=501460", "title": "Diocesi di Guiratinga", "text": "La diocesi di Guiratinga (in latino: \"Dioecesis Guiratingensis\") \u00e8 una sede soppressa della Chiesa cattolica in Brasile.\nTerritorio.\nLa diocesi comprendeva i seguenti comuni dello stato brasiliano del Mato Grosso: Guiratinga, Alto Araguaia, Alto Taquari, Alto Gar\u00e7as, Araguainha, Dom Aquino, Ponte Branca, Poxor\u00e9o, Primavera do Leste, Ribeir\u00e3ozinho, Tesouro, Torixor\u00e9u. Apparteneva alla diocesi anche l'enclave indigena di Jarudore.\nSede vescovile era la citt\u00e0 di Guiratinga, dove fungeva da cattedrale la chiesa di San Giovanni Battista.\nNel 2006 il territorio si estendeva su 41.675\u00a0km\u00b2 ed era suddiviso in 13 parrocchie.\nStoria.\nLa missione salesiana del Mato Grosso fu elevata al rango di prelatura territoriale con il nome di Registro do Araguaia il 12 maggio 1914, ricavandone il territorio dall'arcidiocesi di Cuiab\u00e1 e dalla diocesi di Corumb\u00e1.\nIl 13 luglio 1940, il 15 giugno 1957 e il 13 maggio 1969 cedette porzioni del suo territorio a vantaggio dell'erezione rispettivamente della prelatura territoriale di Chapada (oggi diocesi di Rondon\u00f3polis-Guiratinga), della diocesi di Campo Grande (oggi arcidiocesi) e della prelatura territoriale di S\u00e3o F\u00e9lix.\nIl 27 maggio 1969 la sede prelatizia fu trasferita da Registro do Araguaia a Guiratinga e la prelatura assunse il nome di prelatura territoriale di Guiratinga.\nIl 3 ottobre 1981 la prelatura territoriale fu elevata a diocesi con la bolla \"Institutionis propositum\" di papa Giovanni Paolo II.\nIl 27 febbraio 1982 cedette un'altra porzione di territorio a vantaggio dell'erezione della diocesi di Barra do Gar\u00e7as.\nIl 25 giugno 2014 la diocesi \u00e8 stata soppressa con la bolla \"Ad totius dominici\" di papa Francesco, e il suo territorio \u00e8 stato diviso fra le diocesi di Rondon\u00f3polis (che ha contestualmente assunto il nome di diocesi di Rondon\u00f3polis-Guiratinga), di Barra do Gar\u00e7as e di Primavera do Leste-Paranatinga.\nStatistiche.\nLa diocesi nel 2006 su una popolazione di 153.800 persone contava 102.000 battezzati, corrispondenti al 66,3% del totale."}
{"id": "501461", "revid": "46931", "url": "https://it.wikipedia.org/wiki?curid=501461", "title": "Wilber Alirio Varela-Fajardo", "text": ""}
{"id": "501462", "revid": "123150002", "url": "https://it.wikipedia.org/wiki?curid=501462", "title": "Tirso (fiume)", "text": "Il Tirso (Tirsu in sardo) \u00e8 il fiume pi\u00f9 importante della Sardegna per lunghezza e ampiezza di bacino idrografico.\nPercorso.\nIl Tirso nasce sull'altopiano di Buddus\u00f2, alle pendici della punta Pianedda (); tuttavia non \u00e8 chiaro se le sorgenti del Tirso, che sono al confine tra la provincia di Sassari e quella di Nuoro, rientrino totalmente nel territorio di Buddus\u00f2 (SS) o anche in parte in quello di Bitti (NU). Il Tirso attraversa l'isola da est verso ovest e dopo sfocia nel golfo di Oristano.\nPrima della costruzione delle dighe che sbarrano il suo percorso (Sos Canales qualche chilometro a valle delle sorgenti; lago Omodeo formato nel 1924 dalla diga di Santa Chiara - ora sommersa con la costruzione della nuova diga Eleonora d'Arborea; diga di Pranu Antoni e diga di Santa Vittoria tra Zerfaliu e Ollastra) e prima delle opere di arginatura nella piana di Oristano, era un fiume soggetto a piene rovinose e straripamenti frequenti, specie nei mesi primaverili.\nI comuni attraversati dal corso del fiume sono:\nAffluenti.\nRiceve le acque di diversi affluenti tra i quali:\nIl lago Omodeo.\nLago artificiale, cos\u00ec chiamato dal nome del progettista dalla diga di Santa Chiara edificata nel 1924, l'ingegner Angelo Omodeo. Grazie alla pi\u00f9 recente diga Eleonora d'Arborea risulta lungo circa 20\u00a0km e largo fino a 3 ed \u00e8 uno dei bacini artificiali pi\u00f9 grandi d'Italia.\nAmbiente.\nFauna ed impatto ecologico della diga.\nTra le specie ittiche che risalgono questo fiume per riprodursi c'\u00e8 la cheppia (\"Alosa fallax\") che tuttavia, a causa della costruzione della diga priva di impianti di risalita ha separato le due popolazioni a monte ed a valle della diga. Lo sbarramento del fiume Tirso, ha portato nel giro di dieci anni alla formazione di una colonia di agoni (\"Alosa agone\") dalle cheppie rimaste intrappolate."}
{"id": "501463", "revid": "73764", "url": "https://it.wikipedia.org/wiki?curid=501463", "title": "Glossario della vela", "text": ""}
{"id": "501465", "revid": "322321", "url": "https://it.wikipedia.org/wiki?curid=501465", "title": "Arcidiocesi di Gulu", "text": "Larcidiocesi di Gulu (in latino: \"Archidioecesis Guluensis\") \u00e8 una sede metropolitana della Chiesa cattolica in Uganda. Nel 2019 contava 988.054 battezzati su 1.649.695 abitanti. \u00c8 retta dall'arcivescovo John Baptist Odama.\nTerritorio.\nL'arcidiocesi comprende i distretti di Amuru, Gulu, Kitgum e Pader nella regione Settentrionale dell'Uganda.\nSede arcivescovile \u00e8 la citt\u00e0 di Gulu, dove si trova la cattedrale di San Giuseppe.\nIl territorio \u00e8 suddiviso in 27 parrocchie.\nStoria.\nLa prefettura apostolica del Nilo equatoriale fu eretta il 12 giugno 1923 con il breve \"Quae catholico\" di papa Pio XI, ricavandone il territorio dal vicariato apostolico di Bahr el-Ghazal (oggi diocesi di Wau).\nIl 14 luglio 1927 cedette una porzione del suo territorio a vantaggio dell'erezione della prefettura apostolica di Bahr el-Gebel (oggi arcidiocesi di Giuba).\nIl 10 dicembre 1934 la prefettura apostolica fu elevata a vicariato apostolico con la bolla \"Ex divi Petri\" dello stesso papa Pio XI.\nIl 1\u00ba dicembre 1950 cambi\u00f2 nome in favore di vicariato apostolico di Gulu.\nIl 25 marzo 1953 il vicariato apostolico fu elevato a diocesi con la bolla \"Quemadmodum ad Nos\" di papa Pio XII. Originariamente era suffraganea dell'arcidiocesi di Rubaga, diventata arcidiocesi di Kampala nel 1966.\nIl 23 giugno 1958, il 22 marzo 1965 e il 12 luglio 1968 cedette porzioni del suo territorio a vantaggio dell'erezione rispettivamente delle diocesi di Arua, di Moroto e di Lira.\nIl 2 gennaio 1999 \u00e8 stata ancora elevata al rango di arcidiocesi metropolitana con la bolla \"Quo aptius provideretur\" di papa Giovanni Paolo II.\nCronotassi dei vescovi.\nSi omettono i periodi di sede vacante non superiori ai 2 anni o non storicamente accertati.\nStatistiche.\nL'arcidiocesi nel 2019 su una popolazione di 1.649.695 persone contava 988.054 battezzati, corrispondenti al 59,9% del totale."}
{"id": "501466", "revid": "92723", "url": "https://it.wikipedia.org/wiki?curid=501466", "title": "Diocesi di Gumaca", "text": "La diocesi di Gumaca (in latino: \"Dioecesis Gumacana\") \u00e8 una sede della Chiesa cattolica nelle Filippine suffraganea dell'arcidiocesi di Lipa. Nel 2019 contava 884.174 battezzati su 1.023.260 abitanti. \u00c8 retta dal vescovo Victor de la Cruz Ocampo.\nTerritorio.\nLa diocesi comprende la parte sud-orientale della provincia filippina di Quezon sull'isola di Luzon.\nSede vescovile \u00e8 la citt\u00e0 di Gumaca, dove si trova la cattedrale di San Diego di Alcal\u00e1.\nIl territorio si estende su 3.666\u00a0km\u00b2 ed \u00e8 suddiviso in 29 parrocchie.\nStoria.\nLa diocesi \u00e8 stata eretta il 9 aprile 1984 con la bolla \"Iure meritoque\" di papa Giovanni Paolo II, ricavandone il territorio dalla diocesi di Lucena.\nCronotassi dei vescovi.\nSi omettono i periodi di sede vacante non superiori ai 2 anni o non storicamente accertati.\nStatistiche.\nLa diocesi nel 2019 su una popolazione di 1.023.260 persone contava 884.174 battezzati, corrispondenti all'86,4% del totale."}
{"id": "501467", "revid": "92723", "url": "https://it.wikipedia.org/wiki?curid=501467", "title": "Diocesi di Guajar\u00e1-Mirim", "text": "La diocesi di Guajar\u00e1-Mirim (in latino: \"Dioecesis Guaiaramirensis\") \u00e8 una sede della Chiesa cattolica in Brasile suffraganea dell'arcidiocesi di Porto Velho appartenente alla regione ecclesiastica Noroeste. Nel 2019 contava 116.540 battezzati su 203.440 abitanti. \u00c8 retta dal vescovo Benedito Ara\u00fajo.\nTerritorio.\nLa diocesi comprende 10 comuni nella parte occidentale dello stato brasiliano della Rond\u00f4nia, al confine con la Bolivia: Guajar\u00e1-Mirim, Cabixi, Cerejeiras, Colorado do Oeste, Corumbiara, Costa Marques, Nova Mamor\u00e9, Pimenteiras do Oeste, S\u00e3o Francisco do Guapor\u00e9 e Seringueiras. \nSede vescovile \u00e8 la citt\u00e0 di Guajar\u00e1-Mirim, dove si trova la cattedrale di Nostra Signora del Seringueiro. A Costa Marques sorge la basilica minore dello Spirito Santo.\nIl territorio si estende su una superficie di 91.282\u00a0km\u00b2 ed \u00e8 suddiviso in 13 parrocchie, raggruppate in 3 regioni pastorali.\nStoria.\nLa prelatura territoriale di Guajar\u00e1-Mirim fu eretta il 1\u00ba marzo 1929 con la bolla \"Animarum cura\" di papa Pio XI, ricavandone il territorio dalla prelatura territoriale di Porto Velho (oggi arcidiocesi) e dalla diocesi di S\u00e3o Luiz de C\u00e1ceres.\nOriginariamente suffraganea dell'arcidiocesi di Bel\u00e9m do Par\u00e1, il 16 febbraio 1952 entr\u00f2 a far parte della provincia ecclesiastica dell'arcidiocesi di Manaus.\nIl 3 gennaio 1978 ha ceduto una porzione del suo territorio a vantaggio dell'erezione della prelatura territoriale di Vila Rond\u00f4nia (oggi diocesi di Ji-Paran\u00e1).\nIl 16 ottobre 1979 la prelatura territoriale \u00e8 stata elevata a diocesi con la bolla \"Cum Praelatura\" di papa Giovanni Paolo II.\nIl 4 ottobre 1982 \u00e8 divenuta suffraganea dell'arcidiocesi di Porto Velho.\nCronotassi dei vescovi.\nSi omettono i periodi di sede vacante non superiori ai 2 anni o non storicamente accertati.\nStatistiche.\nLa diocesi nel 2019 su una popolazione di 203.440 persone contava 116.540 battezzati, corrispondenti al 57,3% del totale."}
{"id": "501468", "revid": "1935652", "url": "https://it.wikipedia.org/wiki?curid=501468", "title": "Diocesi di Gumla", "text": "La diocesi di Gumla (in latino: \"Dioecesis Gumla\u00ebnsis\") \u00e8 una sede della Chiesa cattolica in India suffraganea dell'arcidiocesi di Ranchi. Nel 2019 contava 190.341 battezzati su 1.254.974 abitanti. La sede \u00e8 vacante.\nTerritorio.\nLa diocesi comprende la parte settentrionale del distretto di Gumla nello stato indiano del Jharkhand.\nSede vescovile \u00e8 la citt\u00e0 di Gumla, dove si trova la cattedrale di San Patrizio.\nIl territorio \u00e8 suddiviso in 38 parrocchie.\nStoria.\nLa diocesi \u00e8 stata eretta il 28 maggio 1993 con la bolla \"Quo aptius\" di papa Giovanni Paolo II, ricavandone il territorio dall'arcidiocesi di Ranchi.\nCronotassi dei vescovi.\nSi omettono i periodi di sede vacante non superiori ai 2 anni o non storicamente accertati.\nStatistiche.\nLa diocesi nel 2019 su una popolazione di 1.254.974 persone contava 190.341 battezzati, corrispondenti al 15,2% del totale."}
{"id": "501469", "revid": "46931", "url": "https://it.wikipedia.org/wiki?curid=501469", "title": "Wilber Alirio Varela Fajardo", "text": ""}
{"id": "501470", "revid": "110157", "url": "https://it.wikipedia.org/wiki?curid=501470", "title": "Diocesi di Guntur", "text": "La diocesi di Guntur (in latino: \"Dioecesis Gunturensis\") \u00e8 una sede della Chiesa cattolica in India suffraganea dell'arcidiocesi di Visakhapatnam. Nel 2019 contava 321.600 battezzati su 6.543.660 abitanti. \u00c8 retta dal vescovo Bhagyaiah Chinnabathini.\nTerritorio.\nLa diocesi comprende il distretto di Guntur ed il taluk (comune) di Addanki nel distretto di Prakasam, nello stato indiano dell'Andhra Pradesh.\nSede vescovile \u00e8 la citt\u00e0 di Guntur, dove si trova la cattedrale del Bambin Ges\u00f9.\nIl territorio \u00e8 suddiviso in 100 parrocchie.\nStoria.\nLa diocesi \u00e8 stata eretta il 13 febbraio 1940 con la bolla \"Quo Sacrorum Antistites\" di papa Pio XII, ricavandone il territorio dalla diocesi di Nellore.\nOriginariamente suffraganea dell'arcidiocesi di Madras (oggi arcidiocesi di Madras e Mylapore), il 19 settembre 1953 entr\u00f2 a far parte della provincia ecclesiastica di Hyderabad e il 16 ottobre 2001 \u00e8 divenuta suffraganea dell'arcidiocesi di Visakhapatnam.\nCronotassi dei vescovi.\nSi omettono i periodi di sede vacante non superiori ai 2 anni o non storicamente accertati.\nStatistiche.\nLa diocesi nel 2019 su una popolazione di 6.543.660 persone contava 321.600 battezzati, corrispondenti al 4,9% del totale."}
{"id": "501472", "revid": "267975", "url": "https://it.wikipedia.org/wiki?curid=501472", "title": "Diocesi di Gurk", "text": "La diocesi di Gurk () \u00e8 una sede della Chiesa cattolica in Austria suffraganea dell'arcidiocesi di Salisburgo. Nel 2019 contava 363.505 battezzati su 560.983 abitanti. \u00c8 retta dal vescovo Josef Marketz.\nTerritorio.\nLa diocesi comprende lo stato federato austriaco della Carinzia.\nSede vescovile \u00e8 la citt\u00e0 di Klagenfurt, dove si trova la cattedrale dei Santi Pietro e Paolo. A Gurk sorge la concattedrale di Sant'Emma. Nella diocesi si trovano due basiliche minori: la basilica di Santa Maria di Loreto a Sankt Andr\u00e4, e la basilica-santuario di Maria Luggau a Lesachtal.\nIl territorio si estende su 9.536 km\u00b2 ed \u00e8 suddiviso in 336 parrocchie raggruppate in 21 decanati.\nStoria.\nIn tarda epoca romana sul territorio dell'odierna diocesi di Gurk esistevano due sedi episcopali, \"Teurnia\" e \"Virunum\". La ricristianizzazione della regione, dopo le invasioni degli Slavi, fu opera di missionari giunti da Salisburgo e da Aquileia. Agli inizi del IX secolo Carlo Magno assegn\u00f2 la Carinzia alle cure degli arcivescovi di Salisburgo.\nData la lontananza e le difficolt\u00e0 di comunicazione tra Salisburgo e la Carinzia, a partire dalla met\u00e0 circa dell'VIII secolo gli arcivescovi inviarono in questa regione dei corepiscopi per una maggiore efficacia dell'opera di evangelizzazione. Il primo di questi fu il monaco irlandese san Modesto che pose la sua sede nei pressi dell'antica \"Virunum\" (oggi Maria Saal), dove costru\u00ec la chiesa di Santa Maria in Solio.\nDopo un secolo circa di abbandono, l'arcivescovo Gebhard (1060-1088) nomin\u00f2 nuovamente un vescovo per la Carinzia, con sede non pi\u00f9 a Maria-Saal, ma a Gurk, localit\u00e0 pi\u00f9 centrale rispetto alla sede precedente, dove Gebhard istitu\u00ec di fatto una nuova diocesi.\nPer questa nuova istituzione, Gebhard ottenne l'autorizzazione di papa Alessandro II il 21 marzo 1070 e quella dell'imperatore Enrico IV il 4 febbraio 1072. Il 6 maggio successivo il primo vescovo, G\u00fcnther von Krappfeld, ricevette la consacrazione episcopale nella chiesa di St. Marien di Gurk dalle mani dell'arcivescovo Gebhard, coadiuvato da Altwin di Bressanone e Ellenhard di Frisinga.\nQuesta diocesi, come quelle di Seckau, Chiemsee e Lavant (oggi arcidiocesi di Maribor), erano diocesi \"proprie\" dell'arcivescovo di Salisburgo (in tedesco: \"Salzburger Eigenbistumer\"), ossia diocesi fondate dagli arcivescovi salisburghesi all'interno del vasto territorio della loro arcidiocesi, i quali nominavano direttamente i vescovi e li intronizzavano nelle rispettive sedi. La diocesi di Gurk non aveva un territorio definito, non esisteva un capitolo dei canonici e nemmeno una vera e propria cattedrale, se non la piccola chiesa di St. Marien, che era appartenuta al monastero fondato da sant'Emma.\nIl vescovo Hiltebold istitu\u00ec nel 1124 il capitolo dei canonici, e il 17 luglio 1131 ottenne dall'arcivescovo Corrado una delimitazione pi\u00f9 precisa del proprio territorio, costituito dalle vallate del Gurk e del Metnitz e dal versante settentrionale della vallata del Glan. Il vescovo Roman diede avvio, verso il 1140, ai lavori di costruzione della cattedrale, che fu ultimata verso il 1200; nel 1174 vi furono trasferite le reliquie di sant'Emma. Lo stesso Roman port\u00f2 a termine la costruzione del castello di Stra\u00dfburg, residenza dei vescovi di Gurk.\nFu durante l'episcopato di Roman che il capitolo dei canonici della cattedrale cerc\u00f2 invano di imporsi nella nomina dei vescovi di Gurk, producendo anche falsi diplomi. Inizi\u00f2 in questo periodo una lunga contesa tra vescovi e capitolo di Gurk da una parte e arcivescovi di Salisburgo dall'altra sul diritto di nomina dei vescovi di Gurk. Il 29 settembre 1199 il re Filippo di Svevia conferm\u00f2 i diritti degli arcivescovi di Salisburgo; il capitolo ricorse allora alla Santa Sede. La controversia prosegu\u00ec per tutta la prima parte del XIII secolo, anche con il concorso delle armi, finch\u00e9 l'8 ottobre 1232 fu raggiunto un accordo: il vescovo di Gurk sarebbe stato eletto dal capitolo dei canonici della cattedrale su una terna di nomi decisa dall'arcivescovo di Salisburgo. Questo accordo rimase in vigore, almeno teoricamente, fino al 1535, ma gi\u00e0 nel corso del XIV e del XV secolo sia i papi sia gli Asburgo intervennero in pi\u00f9 occasioni per imporre il proprio candidato.\nIn questa controversia, uno dei momenti pi\u00f9 critici fu quello che segu\u00ec la morte del vescovo Ernst Auer (27 marzo 1432): il capitolo, sostenuto dagli Asburgo, elesse Lorenz von Lichtenberg, mentre l'arcivescovo present\u00f2 Hermann Gnas. Il papa, chiamato a fare da arbitro nella disputa, nomin\u00f2 un altro vescovo, Johann Schallermann, prevosto della cattedrale di Bressanone. Il concilio di Basilea, al quale si rivolsero i due esclusi, conferm\u00f2 la decisione del papa nel 1435.\nIl 25 ottobre 1535 fu raggiunto un nuovo accordo sulla nomina dei vescovi di Gurk, che rimase in vigore fino al 1918: i vescovi di Gurk sarebbe stati scelti dall'imperatore, ma dopo due nomine imperiali, sarebbe seguita una nomina fatta dagli arcivescovi di Salisburgo, previa approvazione dell'imperatore; il tutto con esclusione dei diritti della Santa Sede.\nNella seconda met\u00e0 del XVI secolo i vescovi Urban Sagstetter (1556-1573) e Christoph Andreas von Spaur (1573-1601) si impegnarono attivamente per combattere le infiltrazioni luterane nella diocesi e per attuare i decreti di riforma del concilio di Trento.\nNel 1775 la diocesi ampli\u00f2 il proprio territorio con l'aggiunta del distretto di Millstatt am See, sottratto all'arcidiocesi di Salisburgo.\nLe riforme in campo ecclesiastico introdotte dall'imperatore Giuseppe II alla fine del Settecento portarono nel 1786 a una riorganizzazione della geografia ecclesiastica della parte meridionale dei territori asburgici. La diocesi di Gurk ampli\u00f2 notevolmente il proprio territorio con i territori di Gm\u00fcnd, Tainach e Friesach, che facevano parte dei vicariati dell'alta e della bassa Carinzia dell'arcidiocesi di Salisburgo. Inoltre, a sud, incorpor\u00f2 importanti porzioni di territorio sottratte alle arcidiocesi di Gorizia e di Lubiana. Nell'ambito di questa riforma, nel 1787 la sede vescovile fu trasferita da Gurk a Klagenfurt.\nTutti questi cambiamenti furono attuati durante l'episcopato di Franz Xaver von Salm-Reifferscheidt-Krautheim (1784-1822). Questo vescovo, l'ultimo di estrazione nobile, riapr\u00ec il seminario vescovile nel 1801, dopo che era stato chiuso da Giuseppe II; fece redigere una mappatura completa dei decanati della diocesi; ricostru\u00ec il castello di Stra\u00dfburg e fece costruire il nuovo palazzo vescovile di Klagenfurt. Durante le guerre napoleoniche, incoraggi\u00f2 i suoi fedeli alla resistenza patriottica contro gli invasori. \nIl 20 maggio 1857 la diocesi inglob\u00f2 le parrocchie della Carinzia che facevano parte della diocesi di Lavant, la cui sede fu trasferita contestualmente a Maribor in Slovenia. Fu in questa occasione che Sankt Andr\u00e4, sede dei vescovi di Lavant, entr\u00f2 a far parte della diocesi di Gurk.\nAl termine della prima guerra mondiale, porzioni minori della diocesi si trovarono oltreconfine in Italia e in Jugoslavia. Nel 1923 ai vescovi di Lavant furono date in amministrazione le parrocchie della diocesi di Gurk in territorio jugoslavo nella valle del Mies, mentre agli arcivescovi di Lubiana le parrocchie jugoslave del Seeland; questi territori furono definitivamente persi dalla diocesi austriaca nel 1964. Il 20 febbraio 1933, in forza della bolla \"Quo Christifideles\" di papa Pio XI, Gurk cedette il decanato di Tarvisio all'arcidiocesi di Udine.\nCon la prima guerra mondiale era decaduta anche la dinastia degli Asburgo, cosa che port\u00f2 alla modifica della normativa sulla nomina dei vescovi di Gurk. Un decreto della Congregazione Concistoriale del 6 maggio 1920 decise che d'ora in avanti la nomina sarebbe stata fatta dal papa su una terna proposta dagli arcivescovi di Salisburgo. Questa norma fu tuttavia applicata la prima volta solamente nel 1945. Infatti, l'ultimo vescovo nominato dall'imperatore Francesco Giuseppe, Adam Hefter, rimase in carica fino al 1939, quando, per le sue posizioni filo-naziste, fu costretto a dimettersi. La seconda guerra mondiale imped\u00ec la nomina di un nuovo vescovo fino al 1945.\nCronotassi dei vescovi.\nSi omettono i periodi di sede vacante non superiori ai 2 anni o non storicamente accertati.\nStatistiche.\nLa diocesi nel 2019 su una popolazione di 560.983 persone contava 363.505 battezzati, corrispondenti al 64,8% del totale."}
{"id": "501475", "revid": "1935652", "url": "https://it.wikipedia.org/wiki?curid=501475", "title": "Ippolito d'Este", "text": " \nBiografia.\nFormazione.\nSoggiorno ungherese.\nCome terzogenito del duca Ercole, Ippolito venne immediatamente avviato alla carriera ecclesiastica. Sfruttando le parentele e le conoscenze di famiglia, nel 1485, a sei anni di et\u00e0, fu gi\u00e0 affidatario di un'abbazia. Grazie all'intercessione della zia Beatrice d'Aragona, moglie di Mattia Corvino, re d'Ungheria, nel 1487, ad otto anni, fu nominato arcivescovo di Strigonio e quindi primate d'Ungheria. Papa Innocenzo VIII non volle confermare la sua consacrazione fino al compimento del diciottesimo anno di et\u00e0, quindi gli affianc\u00f2 nell'amministrazione Beltramo Costabile, chierico di Ferrara. Studi\u00f2 per 7 anni alla corte del re ungherese. Dopo la sua morte (1490), torn\u00f2 sempre pi\u00f9 spesso in Italia. In occasione di uno di questi viaggi, dietro insistenza del Duca di Ferrara, fu creato cardinale diacono, nel concistoro del 20 settembre 1493, da papa Alessandro VI.\nCarriera ecclesiastica.\nVari vescovadi e condotta libertina.\nNel 1496, incalzato dalla peste, torn\u00f2 stabilmente in Italia, anche grazie allo scambio di vescovato con Agria (che non prevedeva la residenza obbligatoria) autorizzato dal papa. A questo titolo ecclesiastico aggiunge la carica civile di \"f\u0151isp\u00e1n\" della contea ungherese di Heves. Il 18 settembre 1497 Alessandro VI lo preconizz\u00f2 arcivescovo di Milano, sede della quale prese possesso l'anno successivo, esattamente il 6 marzo 1498. La potenza economica della famiglia \u00e8 documentata anche dalla imposte pagate nel 1500 dal cardinale, che risult\u00f2 il quinto per censo della Curia Romana. La sua influenza crebbe nel 1501 in occasione del matrimonio tra il fratello Alfonso I e Lucrezia Borgia: questo matrimonio gli frutt\u00f2 la nomina ad arciprete di San Pietro nel settembre di quell'anno. Oltre a questi onori, com'era in uso presso la Chiesa Cattolica prima dell'avvento della Riforma e dei dettami disciplinari del Concilio di Trento, Ippolito per la sua nobile origine fu investito a livello titolare anche di altri vescovadi: \u00abfu investito dei vescovati di Ferrara, Modena, Capua, ed ebbe in commenda innumerevoli abbazie\u00bb. Le tre sedi vescovili furono tenute sino alla morte. Sempre Eugenio Cazzani, nel suo \"Vescovi ed Arcivescovi di Milano\", ricorda per\u00f2 il temperamento violento e mondano di questo principe della Chiesa: \u00abil suo temperamento crudele ed i costumi libertini\u00bb lo spinsero ad invaghirsi di una parente della cognata, Angela. Questa, per\u00f2, si era invaghita del fratellastro di Ippolito, Giulio, e quando il porporato le chiese perch\u00e9 preferiva il fratello, lei rispose che Giulio aveva gli occhi pi\u00f9 belli. Allora il cardinale, approfittando di una battuta di caccia, gli fece tendere un agguato e gli fece quasi cavare gli occhi in sua presenza.\nRapporti con Giulio II.\nL'anno successivo i suoi rapporti con il Papa si deteriorarono a causa della politica filofrancese del padre Ercole I. Morto il Borgia, il suo successore Pio III lo nomin\u00f2 amministratore apostolico di Ferrara, ma con l'avvento di papa Giulio II i rapporti col Pontefice tornarono ad essere tesi. A causa di contrasti politici con il pontefice, nel 1507, Ippolito lasci\u00f2 la Curia, tuttavia l'anno successivo il papa stesso si dovette congratulare con lui per la gestione della congiura dei Bentivoglio. Durante la guerra tra il Papa e Venezia contro la famiglia estense, si comport\u00f2 in maniera egregia spalleggiando il fratello Alfonso I. Il 22 dicembre 1509, alla guida della famosa artiglieria ferrarese, affond\u00f2 nel Po la flotta della Repubblica di Venezia nella battaglia di Polesella e blocc\u00f2 l'avanzata delle armate della Serenissima, che erano giunte a minacciare la stessa Ferrara, dopo aver riconquistato il Polesine di Rovigo. Il 27 luglio dell'anno successivo il papa lo richiam\u00f2 a Roma, ma sentendosi poco sicuro in Italia, Ippolito si rifugi\u00f2 in Ungheria. Il 16 maggio 1511 fu uno dei cardinali firmatari della citazione ad apparire per il papa al Concilio di Pisa (scismatico), ma ad ottobre, su suggerimento del fratello, lasci\u00f2 le posizioni scismatiche e fu autorizzato dal pontefice a tornare a Ferrara.\nUltimi anni.\nNel 1513, a causa dei cattivi rapporti con il papa, torn\u00f2 in Ungheria, ma due mesi dopo, senza aver partecipato al conclave, con l'elezione di papa Leone X rientr\u00f2 a Ferrara. Il 22 aprile 1514 il cardinale ed i suoi parenti furono perdonati da tutte le censure in cui erano incorsi per aver partecipato alle guerre in Italia. Dopo una parentesi di quattro anni, alla morte di Ladislao II di Boemia, temendo di perdere la sede arcivescovile di Agria, torn\u00f2 per l'ultima volta in Ungheria. Il 29 gennaio 1518 fu autorizzato dal papa ad accettare dal fratello, per s\u00e9 e per i suoi eredi e successori, chiese e propriet\u00e0. Il 20 maggio 1519 lasci\u00f2 l'arcidiocesi di Milano in favore del nipote Ippolito II d'Este: la situazione generale era in condizioni pietose. La continua assenza del porporato e la mancanza di direttive benefiche nei confronti della spiritualit\u00e0 dei fedeli e della preparazione del clero, unite alle devastazioni belliche tra i francesi e gli sforzeschi dall'altro, gettarono un'ombra buia sull'operato del primo cardinale d'Este sulla sedia ambrosiana.\nMorte.\nMor\u00ec nella sua citt\u00e0, in occasione del suo ultimo rientro in Italia, il 3 settembre 1520. Fu sepolto nella cattedrale di Ferrara. Nel 1607, i suoi resti furono spostati ai piedi del sepolcro di papa Urbano III, insieme a quelli del cardinale Giovanni Salviati, e posti in un'urna di marmo.\nMecenatismo.\nIl nome di Ippolito d'Este \u00e8 legato a quello del poeta ferrarese Ludovico Ariosto, che entr\u00f2 al servizio del cardinale d'Este nel 1503 per sopperire ai bisogni famigliari. Il legame, secondo quanto riportato dall'Ariosto, non doveva essere tra i migliori, in quanto veniva pagato poco e, soprattutto, doveva starsene lontano dalla sua Ferrara per seguire le ambascerie del cardinale. Il motivo della rottura tra i due uomini avvenne quando, nell'agosto 1517, Ippolito intendeva recarsi alla sua sede episcopale di Eger. Ludovico Ariosto si rifiut\u00f2 adducendo motivi di salute e familiari e, davanti a queste scuse, il cardinale minacci\u00f2 il poeta di privarlo di tutti i benefici e rendite che gli aveva in precedenza concesso. L'Ariosto scrisse per questo evento una satira, indirizzata ai due (il fratello Alessandro e Ludovico da Bagno) che si erano recati con Ippolito ad Eger, sottolineando sia le pesanti condizioni di vita del servitore e al contempo la sua libert\u00e0 di essere umano davanti ai ricatti del porporato.:\nDiscendenza.\nDalla sua amante Dalida de' Puti ebbe due figli illegittimi:"}
{"id": "501476", "revid": "92723", "url": "https://it.wikipedia.org/wiki?curid=501476", "title": "Diocesi di Guarulhos", "text": "La diocesi di Guarulhos (in latino: \"Dioecesis Guaruliensis\") \u00e8 una sede della Chiesa cattolica in Brasile suffraganea dell'arcidiocesi di San Paolo appartenente alla regione ecclesiastica Sul 1. Nel 2019 contava 873.900 battezzati su 1.377.640 abitanti. \u00c8 retta dal vescovo Edmilson Amador Caetano, O.Cist.\nTerritorio.\nLa diocesi comprende il comune di Guarulhos, nella parte sud-orientale dello stato brasiliano di San Paolo.\nSede vescovile \u00e8 la stessa citt\u00e0 di Guarulhos, dove si trova la cattedrale dell'Immacolata Concezione.\nIl territorio si estende su una superficie di 341\u00a0km\u00b2 ed \u00e8 suddiviso in 42 parrocchie, raggruppate in 5 zone pastorali: Nossa Senhora da Concei\u00e7\u00e3o, Nossa Senhora do Rosario, Nossa Senhora Aparecida, Nossa Senhora do Bonsucesso e Nossa Senhora de F\u00e1tima.\nStoria.\nLa diocesi \u00e8 stata eretta il 30 gennaio 1981 con la bolla \"Plane intellegitur\" di papa Giovanni Paolo II, ricavandone il territorio dalla diocesi di Mogi das Cruzes.\nCronotassi dei vescovi.\nSi omettono i periodi di sede vacante non superiori ai 2 anni o non storicamente accertati.\nStatistiche.\nLa diocesi nel 2019 su una popolazione di 1.377.640 persone contava 873.900 battezzati, corrispondenti al 63,4% del totale."}
{"id": "501477", "revid": "92723", "url": "https://it.wikipedia.org/wiki?curid=501477", "title": "Diocesi di Guarapuava", "text": "La diocesi di Guarapuava (in latino: \"Dioecesis Guarapuavensis\") \u00e8 una sede della Chiesa cattolica in Brasile suffraganea dell'arcidiocesi di Curitiba appartenente alla regione ecclesiastica Sul 2. Nel 2019 contava 387.666 battezzati su 553.809 abitanti. \u00c8 retta dal vescovo Amilton Manoel da Silva, C.P.\nTerritorio.\nLa diocesi comprende 31 comuni nella parte centro-meridionale dello stato brasiliano del Paran\u00e1: Guarapuava, Altamira do Paran\u00e1, Boa Ventura de S\u00e3o Roque, Campina do Sim\u00e3o, C\u00e2ndido de Abreu, Cand\u00f3i, Cantagalo, Espig\u00e3o Alto do Igua\u00e7u, Foz do Jord\u00e3o, Goioxim, In\u00e1cio Martins, Laranjal, Laranjeiras do Sul, Manoel Ribas, Marquinho, Mato Rico, Nova Laranjeiras, Nova Tebas, Palmital, Pinh\u00e3o, Pitanga, Porto Barreiro, Prudent\u00f3polis, Quedas do Igua\u00e7u, Reserva do Igua\u00e7u, Rio Bonito do Igua\u00e7u, Rio Branco do Iva\u00ed, Ros\u00e1rio do Iva\u00ed, Santa Maria do Oeste, Turvo e Virmond.\nSede vescovile \u00e8 la citt\u00e0 di Guarapuava, dove si trova la cattedrale di Nostra Signora di Betlemme (\"Nossa Senhora de Bel\u00e9m\").\nIl territorio si estende su una superficie di 27.360\u00a0km\u00b2 ed \u00e8 suddiviso in 47 parrocchie, raggruppate in 4 decanati: Centro, Pinh\u00e3o, Pitanga e Laranjeiras.\nStoria.\nLa diocesi \u00e8 stata eretta il 16 dicembre 1965 con la bolla \"Christi vices\" di papa Paolo VI, ricavandone il territorio dalle diocesi di Campo Mour\u00e3o, di Ponta Grossa e di Toledo.\nIl 3 dicembre 1976 ha ceduto una porzione del suo territorio a vantaggio dell'erezione della diocesi di Uni\u00e3o da Vit\u00f3ria.\nCronotassi dei vescovi.\nSi omettono i periodi di sede vacante non superiori ai 2 anni o non storicamente accertati.\nStatistiche.\nLa diocesi nel 2019 su una popolazione di 553.809 persone contava 387.666 battezzati, corrispondenti al 70,0% del totale."}
{"id": "501478", "revid": "92723", "url": "https://it.wikipedia.org/wiki?curid=501478", "title": "Diocesi di Guarenas", "text": "La diocesi di Guarenas (in latino: \"Dioecesis Guarenensis\") \u00e8 una sede della Chiesa cattolica in Venezuela suffraganea dell'arcidiocesi di Caracas. Nel 2019 contava 651.000 battezzati su 685.400 abitanti. \u00c8 retta dal vescovo Tulio Luis Ram\u00edrez Padilla.\nTerritorio.\nLa diocesi comprende 8 comuni dello stato venezuelano di Miranda: Plaza, Zamora, Acevedo, Bri\u00f3n, Buroz, Andr\u00e9s Bello, P\u00e1ez e Pedro Gual.\nSede vescovile \u00e8 la citt\u00e0 di Guarenas, dove si trova la cattedrale di Nostra Signora di Copacabana.\nIl territorio si estende su una superficie di 5.186 km\u00b2 ed \u00e8 suddiviso in 26 parrocchie.\nStoria.\nLa diocesi \u00e8 stata eretta il 30 novembre 1996 con la bolla \"Maiori Christifidelium\" di papa Giovanni Paolo II, ricavandone il territorio dalla diocesi di Los Teques.\nCronotassi dei vescovi.\nSi omettono i periodi di sede vacante non superiori ai 2 anni o non storicamente accertati.\nStatistiche.\nLa diocesi nel 2019 su una popolazione di 685.400 persone contava 651.000 battezzati, corrispondenti al 95,0% del totale."}
{"id": "501479", "revid": "110157", "url": "https://it.wikipedia.org/wiki?curid=501479", "title": "Diocesi di Guru\u00e9", "text": "La diocesi di Guru\u00e9 (in latino: \"Dioecesis Guruensis\") \u00e8 una sede della Chiesa cattolica in Mozambico suffraganea dell'arcidiocesi di Beira. Nel 2019 contava 948.142 battezzati su 2.185.380 abitanti. \u00c8 retta dal vescovo In\u00e1cio Lucas Mwita.\nTerritorio.\nLa diocesi comprende i distretti civili di Guru\u00e8, Namarroi, Ile, Alto Mol\u00f3cu\u00e8, Gil\u00e9 e Pebane e l'amministrazione di Molumbo nel distretto civile di Milange, nella parte settentrionale della provincia di Zambezia in Mozambico.\nSede vescovile \u00e8 la citt\u00e0 di Guru\u00e9, dove si trova la cattedrale di Sant'Antonio da Padova.\nIl territorio \u00e8 suddiviso in 25 parrocchie.\nStoria.\nLa diocesi \u00e8 stata eretta il 6 dicembre 1993 con la bolla \"Enixam suscipientes\" di papa Giovanni Paolo II, ricavandone il territorio dalla diocesi di Quelimane.\nCronotassi dei vescovi.\nSi omettono i periodi di sede vacante non superiori ai 2 anni o non storicamente accertati.\nStatistiche.\nLa diocesi nel 2019 su una popolazione di 2.185.380 persone contava 948.142 battezzati, corrispondenti al 43,4% del totale."}
{"id": "501481", "revid": "110157", "url": "https://it.wikipedia.org/wiki?curid=501481", "title": "Arcidiocesi di Guwahati", "text": "Larcidiocesi di Guwahati (in latino: \"Archidioecesis Guvahatina\") \u00e8 una sede metropolitana della Chiesa cattolica in India. Nel 2019 contava 55.414 battezzati su 8.111.840 abitanti. \u00c8 retta dall'arcivescovo John Moolachira.\nTerritorio.\nL'arcidiocesi comprende i distretti di Nagaon, Morigaon, Kamrup (metropolitano), Kamrup (rurale), Nalbai e Goalpara nello stato di Assam, in India.\nSede arcivescovile \u00e8 la citt\u00e0 di Guwahati, dove si trovano la cattedrale di Cristo Portatore della Buona Novella e la concattedrale di San Giuseppe.\nIl territorio \u00e8 suddiviso in 46 parrocchie.\nProvincia ecclesiastica.\nLa provincia ecclesiastica di Guwahati, istituita nel 1995, comprende le seguenti suffraganee:\nStoria.\nLa diocesi di Guwahati fu eretta il 30 marzo 1992 con la bolla \"Opitulante quidem\" di papa Giovanni Paolo II, in seguito alla divisione dell'arcidiocesi di Shillong-Gauhati, da cui ha tratto origine anche l'arcidiocesi di Shillong, e ricavando altri territori dalle diocesi di Tezpur e di Tura. Originariamente era suffraganea dell'arcidiocesi di Shillong.\nIl 10 luglio 1995 la diocesi \u00e8 stata elevata al rango di arcidiocesi metropolitana con la bolla \"Indorum ecclesiales\" dello stesso papa Giovanni Paolo II.\nIl 10 maggio 2000 ha ceduto una porzione del suo territorio a vantaggio dell'erezione della diocesi di Bongaigaon.\nIl 19 dicembre 2010 l'arcivescovo Thomas Menamparampil ha consacrato la nuova cattedrale metropolitana a Dispur, sobborgo di Guwahati e al contempo capitale dell'Assam.\nCronotassi dei vescovi.\nSi omettono i periodi di sede vacante non superiori ai 2 anni o non storicamente accertati.\nStatistiche.\nL'arcidiocesi nel 2019 su una popolazione di 8.111.840 persone contava 55.414 battezzati, corrispondenti allo 0,7% del totale."}
{"id": "501482", "revid": "92723", "url": "https://it.wikipedia.org/wiki?curid=501482", "title": "Diocesi di Gwalior", "text": "La diocesi di Gwalior (in latino: \"Dioecesis Gwaliorensis\") \u00e8 una sede della Chiesa cattolica in India suffraganea dell'arcidiocesi di Bhopal. Nel 2019 contava 5.260 battezzati su 6.130.000 abitanti. \u00c8 retta dal vescovo Joseph Thykkattil.\nTerritorio.\nLa diocesi comprende i distretti civili di Gwalior, Bhind, Morena, Shivpuri, Datia e Sheopur nello stato di Madhya Pradesh in India.\nSede vescovile \u00e8 la citt\u00e0 di Gwalior, dove si trova la cattedrale di San Giovanni Battista.\nIl territorio \u00e8 suddiviso in 17 parrocchie.\nStoria.\nLa diocesi \u00e8 stata eretta il 9 febbraio 1999 con la bolla \"Cum ad aeternam\" di papa Giovanni Paolo II, ricavandone il territorio dalla diocesi di Jhansi.\nCronotassi dei vescovi.\nSi omettono i periodi di sede vacante non superiori ai 2 anni o non storicamente accertati.\nStatistiche.\nLa diocesi nel 2019 su una popolazione di 6.130.000 persone contava 5.260 battezzati, corrispondenti allo 0,1% del totale."}
{"id": "501483", "revid": "92723", "url": "https://it.wikipedia.org/wiki?curid=501483", "title": "Diocesi di Gweru", "text": "La diocesi di Gweru (in latino: \"Dioecesis Gueruensis\") \u00e8 una sede della Chiesa cattolica in Zimbabwe suffraganea dell'arcidiocesi di Bulawayo. Nel 2019 contava 440.130 battezzati su 2.586.540 abitanti. \u00c8 retta dal vescovo Rudolf Nyandoro.\nTerritorio.\nLa diocesi comprende i distretti di Gweru, Chirumhanzu, Kwekwe, Mberengwa, Shurugwi e Zvishavane nella provincia delle Midland in Zimbabwe.\nSede vescovile \u00e8 la citt\u00e0 di Gweru, dove si trova la cattedrale di Santa Teresa.\nIl territorio \u00e8 suddiviso in 36 parrocchie.\nStoria.\nLa prefettura apostolica di Fort Victoria fu eretta il 14 novembre 1946 ed affidata ai missionari della Societ\u00e0 delle Missioni Estere di Bethlehem in Svizzera.\nIl 24 giugno 1950 la prefettura apostolica fu elevata a vicariato apostolico con la bolla \"In Arcis Victoriae\" di papa Pio XII.\nIl 2 febbraio 1953 cedette una porzione del suo territorio a vantaggio dell'erezione della prefettura apostolica di Umtali (oggi diocesi di Mutare).\nIl 2 luglio 1954, con la lettera apostolica \"Viam salutis\", papa Pio XII conferm\u00f2 la Beata Maria Vergine, invocata con il titolo di \"Aiuto dei cristiani\", patrona principale del vicariato apostolico.\nIl 1\u00ba gennaio 1955 per effetto della bolla \"Quod Christus\" di papa Pio XII il vicariato apostolico fu elevato a diocesi e assunse il nome di diocesi di Gwelo. Originariamente era suffraganea dell'arcidiocesi di Salisbury (oggi arcidiocesi di Harare).\nIl 25 giugno 1982 ha assunto il nome attuale.\nIl 10 giugno 1994 \u00e8 entrata a far parte della provincia ecclesiastica dell'arcidiocesi di Bulawayo.\nIl 9 febbraio 1999 cedette un'altra porzione di territorio a vantaggio dell'erezione della diocesi di Masvingo.\nCronotassi dei vescovi.\nSi omettono i periodi di sede vacante non superiori ai 2 anni o non storicamente accertati.\nStatistiche.\nLa diocesi nel 2019 su una popolazione di 2.586.540 persone contava 440.130 battezzati, corrispondenti al 17,0% del totale."}
{"id": "501484", "revid": "92723", "url": "https://it.wikipedia.org/wiki?curid=501484", "title": "Diocesi di Gy\u0151r", "text": "La diocesi di Gy\u0151r () \u00e8 una sede della Chiesa cattolica in Ungheria suffraganea dell'arcidiocesi di Esztergom-Budapest. Nel 2019 contava 379.147 battezzati su 554.268 abitanti. \u00c8 retta dal vescovo Andr\u00e1s Veres.\nTerritorio.\nLa diocesi comprende la provincia di Gy\u0151r-Moson-Sopron e la parte occidentale della provincia di Kom\u00e1rom-Esztergom.\nSede vescovile \u00e8 la citt\u00e0 di Gy\u0151r, dove si trova la cattedrale di San Ladislao.\nIl territorio si estende su 5.005\u00a0km\u00b2 ed \u00e8 suddiviso in 272 parrocchie.\nStoria.\nGy\u0151r fu costruita sul luogo dove, in epoca romana, si trovava Arrabona, citt\u00e0 della Pannonia Superiore, che aveva in Savaria uno dei principali centri di diffusione del cristianesimo e luogo di nascita di Martino di Tours. Sia gli Avari che i Franchi aveva costruito nei pressi di Gy\u0151r importanti colonie, dove, dopo il IX secolo, \u00e8 segnalata la presenza e l'attivit\u00e0 di un vescovo missionario. Nel X secolo la citt\u00e0 e il territorio passarono sotto il controllo degli Ungari. Dopo la loro conversione al cristianesimo, furono erette le prime diocesi, tra cui quella di Gy\u0151r, la cui fondazione \u00e8 tradizionalmente attribuita al re santo Stefano nel 1009.\nDocumenti successivi, del XIII secolo, descrivono il territorio della diocesi, che si estendeva sui comitati di Gy\u0151r, Moson, Sopron, Vas, Komarom e Veszprem, che costituivano anche gli arcidiaconati della diocesi. La popolazione era costituita per la maggioranza da ungheresi, ma con importanti comunit\u00e0 slave e tedesche.\nTra i vescovi di Gy\u0151r si possono menzionare: Hartvik (Arduino), che attorno al 1100 scrisse la vita di santo Stefano d'Ungheria; P\u00e9ter, che prese parte alla crociata nel 1217 assieme al re Andrea II; Gergely (Gregorio), caduto in battaglia contro i Mongoli nel 1241; Bal\u00e1zs Paksy, che mor\u00ec nella battaglia di Moh\u00e1cs nel 1526. Dal 1450 al 1733 il vescovo di Gy\u0151r ebbe il titolo di vescovo-conte (\"comes perpetuus supremus\"). In questo periodo prelati vicini alla corte ottennero la carica di vescovo di Gy\u0151r, avendo cos\u00ec accesso a importanti incarichi a corte.\nDal 1594 al 1598 la diocesi di Gy\u0151r fu sotto il dominio dell'Impero Ottomano. Nel XVII e XVIII secolo la diocesi visse lunghi momenti di sede vacante, durante i quali fu affidata in amministrazione apostolica agli arcivescovi di Kalocsa o di Esztergom.\nNel XVI secolo il calvinismo fece breccia nel territorio diocesano, ma ebbe scarso successo, per la pronta risposta dei vescovi, tra cui si distinse in particolare Gy\u00f6rgy Sz\u00e9cs\u00e9nyi (1665-1678). Nel secolo successivo, emerge la figura del vescovo Ferenc Zichy (1744-1783), che edific\u00f2 nella citt\u00e0 episcopale numerose chiese barocche, la maggior parte ancora esistenti oggi.\nIl 17 giugno 1777 ha ceduto una porzione del suo territorio a vantaggio dell'erezione della diocesi di Szombathely.\nIl 18 maggio 1922 ha ceduto la porzione del suo territorio in Austria a vantaggio dell'erezione dell'amministrazione apostolica del Burgenland (oggi diocesi di Eisenstadt).\nIl 30 dicembre 1977 ha ceduto 3 parrocchie in territorio cecoslovacco all'arcidiocesi di Trnava; fin dal termine della seconda guerra mondiale queste parrocchie erano state affidate alle cure degli amministratori apostolici di Trnava.\nIl 31 maggio 1993 con la bolla \"Hungarorum gens\" di papa Giovanni Paolo II furono rivisti i confini delle diocesi ungheresi. La diocesi di Gy\u0151r modific\u00f2 i propri confini con scambi di porzioni di territorio con le sedi di Esztergom-Budapest e di Sz\u00e9kesfeh\u00e9rv\u00e1r, e con l'abbazia territoriale di Pannonhalma.\nCronotassi dei vescovi.\nSi omettono i periodi di sede vacante non superiori ai 2 anni o non storicamente accertati.\nStatistiche.\nLa diocesi nel 2019 su una popolazione di 554.268 persone contava 379.147 battezzati, corrispondenti al 68,4% del totale."}
{"id": "501485", "revid": "267975", "url": "https://it.wikipedia.org/wiki?curid=501485", "title": "Diocesi di Haarlem-Amsterdam", "text": "La diocesi di Haarlem-Amsterdam () \u00e8 una sede della Chiesa cattolica nei Paesi Bassi suffraganea dell'arcidiocesi di Utrecht. Nel 2019 contava 446.600 battezzati su 3.057.000 abitanti. \u00c8 retta dal vescovo Johannes Willibrordus Maria Hendriks.\nTerritorio.\nLa diocesi comprende l'Olanda settentrionale e la met\u00e0 occidentale del polder di Flevoland occidentale.\nSede vescovile \u00e8 la citt\u00e0 di Haarlem, dove si trova la cattedrale di San Bavone. Oltre alla cattedrale, in diocesi sorgono altre due basiliche minori: la basilica di San Giovanni Battista a Laren, e la basilica di San Nicola a Amsterdam.\nIl territorio si estende su 2.912\u00a0km\u00b2 ed \u00e8 suddiviso in 137 parrocchie, raggruppate in 3 decanati: Nord, Centro e Sud.\nStoria.\nGi\u00e0 nel corso della prima met\u00e0 del XVI secolo, dopo che i Paesi Bassi entrarono a far parte dei territori sottomessi al dominio dell'imperatore Carlo V, fu progettata una riorganizzazione ecclesiastica dei Paesi Bassi spagnoli, ma i progetti del 1525 e del 1551-52 non andarono in porto.\nSolo con l'avvento del re Filippo II, si pot\u00e9 avviare la ridefinizione della geografia ecclesiastica dei possedimenti spagnoli. Una commissione apposita redasse un lungo rapporto, corredato da cartine geografiche, sull'opportunit\u00e0 di avviare un programma di fondazione di nuove diocesi che, nell'ambito della controriforma, favorisse un'intensificazione della vigilanza pastorale, nell'ottica di porre un freno alla corruzione e alla decadenza morale nel clero, ed insieme potesse limitare il progredire delle idee teologiche dei riformatori tedeschi e svizzeri.\nIl 12 maggio 1559, con la bolla \"Super universas\", papa Paolo IV eresse quattordici nuove diocesi, tra cui quella di Haarlem, che, assieme alle quattro preesistenti, formavano tre nuove province ecclesiastiche, ossia Cambrai, Malines e Utrecht. La nuova diocesi di Haarlem divenne suffraganea di quest'ultima arcidiocesi, da cui era stata ricavata. La bolla prevedeva che i vescovi fossero nominati dal re, nomina che doveva essere seguita dall'istituzione canonica fatta dalla Santa Sede.\nLa bolla \"Super universas\" tuttavia non definiva i confini delle diocesi, non stabiliva il numero delle parrocchie e soprattutto non prevedeva i mezzi di sussistenza delle mense episcopali. Una commissione incaricata di studiare questi aspetti lavor\u00f2 oltre due anni, e solo il 12 marzo 1561 fu pubblicata la bolla \"Ex iniuncto Nobis\" di papa Pio IV, che dette finalmente una fisionomia territoriale alla diocesi di Haarlem, che comprendeva all'incirca il territorio dell'odierna provincia dell'Olanda settentrionale.\nSono solo due i vescovi nominati per questa sede nel XVI secolo: Nicolaas van Nieuwland (1561-1569), che organizz\u00f2 in due occasioni il sinodo diocesano; e Godfried van Mierlo (1570-1587), che il 1\u00ba maggio 1571 install\u00f2 il capitolo nella cattedrale di San Bavone. Nel 1578 la citt\u00e0 cadde in mano ai calvinisti e il van Mierlo fu costretto all'esilio, senza pi\u00f9 poter rimettere piede nella sua citt\u00e0 episcopale. Di fatto la diocesi fu soppressa con l'introduzione della riforma nella diocesi.\nMalgrado l'assenza del vescovo, il capitolo dei canonici della cattedrale continu\u00f2 a funzionare e divenne uno dei centri direttivi della pastorale cattolica in quella che nel 1622 fu chiamata ufficialmente \"Missio Hollandica\" (\"Hollandse Zending\"). Nel 1592 fu nominato come primo vicario apostolico, che governava in nome del papa le diocesi della provincia ecclesiastica di Utrecht, Sasbout Vosmeer, cui succedette nel 1614 Philippus Rovenius, che suddivise il territorio della \"Missio Hollandica\" in arcipresbiterati. Nella diocesi di Haarlem si contavano 4 arcipresbiterati nel 1638, 5 nel 1701, ridotto a 1 solo nel 1723, comprensivo per\u00f2 di tutta la parte settentrionale del Paese. Nel 1617 Rovenius apr\u00ec a Lovanio il \"Collegium Pulcheriae Mariae Virginis\", dove si formarono la maggior parte dei preti dell'antica diocesi di Haarlem: primo preside del convitto fu Giansenio.\nAll'inizio del XVIII secolo si svilupp\u00f2 il cosiddetto scisma di Utrecht, che vide coinvolto anche una parte del capitolo di Haarlem, che non accett\u00f2 la deposizione del vicario apostolico Petrus Codde. Lo scisma \u00e8 all'origine della Chiesa vetero-cattolica. Nel 1727 fu istituita la diocesi vetero-cattolica di Haarlem: il suo vescovo fu eletto dal capitolo dei canonici di Utrecht, poich\u00e9 quello di Haarlem si rifiut\u00f2 di farlo. Il papa, temendo che anche Haarlem finisse per passare completamente allo scisma, decise di togliere ogni potere giurisdizionale al capitolo dei canonici, che tuttavia non fu mai soppresso, continuando fino al 1853 il suo lavoro di sostegno alle missioni cattoliche e alla formazione dei preti a Lovanio. In base alle visite effettuate nell'arcipresbiterato del nord dell'Olanda si pu\u00f2 ricavare che, nel territorio della diocesi di Haarlem, nel corso del Settecento si contavano tra i 55 e i 65.000 cattolici.\nNel 1797 il collegio di Lovanio fu chiuso, ma un nuovo seminario per l'arcipresbiterato del nord dell'Olanda fu aperto a Warmond, nel territorio dell'antica diocesi di Haarlem. Nel 1842 accolse i seminaristi di tutta la \"Missio Hollandica\".\nIn seguito al concordato fra Santa Sede e governo olandese, papa Leone XII aveva deciso di erigere la diocesi di Amsterdam il 17 agosto 1827 con la bolla \"Quod iamdiu\", ma questo progetto non and\u00f2 in porto per l'opposizione dei calvinisti olandesi e dei cattolici liberali belgi.\nLa diocesi di Haarlem fu ristabilita il 4 marzo 1853 con il breve \"Ex qua die\" di papa Pio IX. Primo vescovo della nuova diocesi fu Franciscus Jacobus van Vree, il quale mise in atto diverse iniziative per organizzare la sua diocesi, per istituire le parrocchie e per regolamentare consuetudini che col tempo si erano affermate nel territorio. Con la nomina del vescovo e l'istituzione della diocesi, i canonici del capitolo istituito nel 1571 ritennero terminato il loro compito e consegnarono al van Vree tutti i documenti del loro archivio. Un nuovo capitolo fu istituito il 4 novembre 1858.\nAl momento della sua istituzione si stimano in 240.000 i cattolici della diocesi, che fu suddivisa in 16 decanati e 96 parrocchie.\nIl 16 luglio 1955 cedette una porzione del suo territorio a vantaggio dell'erezione della diocesi di Rotterdam. Contestualmente la diocesi si ingrand\u00ec con la regione di Het Gooi appartenuto all'arcidiocesi di Utrecht.\nNel 1967 fu chiuso il seminario di Warmond, mentre ne fu aperto uno nuovo ad Amsterdam.\nIl 12 settembre 2006 la diocesi ha adottato una nuova organizzazione territoriale, articolata su tre decanati anzich\u00e9 otto.\nIl 1\u00ba gennaio 2009 ha assunto il nome attuale in forza del decreto \"Multum conferre\" della Congregazione per i Vescovi.\nCronotassi dei vescovi.\nSi omettono i periodi di sede vacante non superiori ai 2 anni o non storicamente accertati.\nStatistiche.\nLa diocesi nel 2019 su una popolazione di 3.057.000 persone contava 446.600 battezzati, corrispondenti al 14,6% del totale."}
{"id": "501487", "revid": "1935652", "url": "https://it.wikipedia.org/wiki?curid=501487", "title": "Diocesi di H\u1ea3i Ph\u00f2ng", "text": "La diocesi di H\u1ea3i Ph\u00f2ng (in latino: \"Dioecesis Haiphongensis\") \u00e8 una sede della Chiesa cattolica in Vietnam suffraganea dell'arcidiocesi di Hanoi. Nel 2019 contava 137.606 battezzati su 5.201.500 abitanti. La sede \u00e8 vacante.\nTerritorio.\nLa diocesi \u00e8 situata nella parte settentrionale del Vietnam.\nSede vescovile \u00e8 la citt\u00e0 di H\u1ea3i Ph\u00f2ng, dove si trova la cattedrale della Regina del Rosario.\nIl territorio si estende su 9.079\u00a0km\u00b2 ed \u00e8 suddiviso in 92 parrocchie.\nStoria.\nIl vicariato apostolico del Tonchino orientale fu eretto il 24 luglio 1678, ricavandone il territorio dal vicariato apostolico del Tonchino (oggi arcidiocesi di Hanoi).\nIl 5 settembre 1848 e il 1\u00ba giugno 1883 cedette porzioni del suo territorio a vantaggio dell'erezione dei vicariati apostolici rispettivamente del Tonchino centrale (oggi diocesi di B\u00f9i Chu) e del Tonchino settentrionale (oggi diocesi di B\u1eafc Ninh).\nIl 3 dicembre 1924 assunse il nome di vicariato apostolico di H\u1ea3i Ph\u00f2ng in forza del decreto \"Ordinarii Indosinensis\" della Congregazione di Propaganda Fide.\nIl 24 novembre 1960 il vicariato apostolico \u00e8 stato elevato a diocesi con la bolla \"Venerabilium Nostrorum\" di papa Giovanni XXIII.\nCronotassi dei vescovi.\nSi omettono i periodi di sede vacante non superiori ai 2 anni o non storicamente accertati.\nStatistiche.\nLa diocesi nel 2019 su una popolazione di 5.201.500 persone contava 137.606 battezzati, corrispondenti al 2,6% del totale."}
{"id": "501489", "revid": "92723", "url": "https://it.wikipedia.org/wiki?curid=501489", "title": "Arcieparchia di Hajd\u00fadorog", "text": "Larcieparchia di Hajd\u00fadorog (in latino: \"Archieparchia Haidudoroghensis\") \u00e8 una sede metropolitana della Chiesa greco-cattolica ungherese. Nel 2018 contava 110.000 battezzati. \u00c8 retta dall'arcieparca P\u00e9ter F\u00fcl\u00f6p Kocsis.\nTerritorio.\nL'arcieparchia estende la sua giurisdizione su tutti i fedeli greco-cattolici dell'Ungheria, ad eccezione di quelli residenti nelle province di Borsod-Aba\u00faj-Zempl\u00e9n e di Heves, che appartengono all'eparchia di Miskolc, e nella provincia di Szabolcs-Szatm\u00e1r-Bereg, che appartiene all'eparchia di Ny\u00edregyh\u00e1za.\nSede arcieparchiale \u00e8 la citt\u00e0 di Debrecen, dove si trova la cattedrale di Santa Maria del Patrocinio. A Hajd\u00fadorog sorge l'ex cattedrale della Madre di Dio.\nIl territorio \u00e8 suddiviso in 43 parrocchie.\nStoria.\nL'eparchia di Hajd\u00fadorog fu eretta l'8 giugno 1912 con la bolla \"Christifideles graeci\" di papa Pio X, ricavandone il territorio dalle eparchie di Pre\u0161ov (oggi arcieparchia), di Muka\u010devo, di Gherla (oggi eparchia di Cluj-Gherla), di Gran Varadino dei Rumeni, dall'arcieparchia di F\u0103g\u0103ra\u0219 e Alba Iulia e dall'arcidiocesi di Strigonio (oggi arcidiocesi di Strigonio-Budapest). Originariamente era suffraganea dell'arcidiocesi di Esztergom (oggi arcidiocesi di Esztergom-Budapest).\nL'erezione dell'eparchia traeva origine dalla volont\u00e0 dei cattolici di lingua ungherese di avere una propria circoscrizione ecclesiastica indipendente, tuttavia non mancarono le rimostranze dei vescovi romeni di rito bizantino, che consideravano tutti i fedeli delle loro diocesi come persone di etnia romena, che per effetto della magiarizzazione avevano dimenticato la loro lingua. L'eparchia di Gran Varadino in particolare considerava eccessivo il numero di parrocchie cedute. Inizialmente era stata proposta come sede della nuova eparchia Debrecen, ma il comune di Hajd\u00fadorog intervenne offrendo un ampio terreno per il vescovado. Le spese per la costituzione della mensa vescovile furono sostenute dal governo austro-ungarico e anche in riconoscenza di questa generosit\u00e0, il Papa concesse all'imperatore il diritto di presentazione dell'eparca. Nella stessa bolla di erezione si proibisce espressamente di usare l'ungherese, che non era annoverato tra le lingue liturgiche, nelle funzioni liturgiche e si stabilisce che sia utilizzato il greco antico. Poich\u00e9 la nuova eparchia, eretta in base a un criterio linguistico, si estendeva su un territorio molto vasto, che andava dall'isolata parrocchia di Budapest fino ai Carpazi, era previsto che l'eparca governasse le parrocchie pi\u00f9 lontane verso est tramite un vicario.\nCome conseguenza delle tensioni etniche suscitate dall'erezione dell'eparchia di Hajd\u00fadorog, il 23 febbraio 1914 un attentato colp\u00ec la residenza provvisoria dell'eparca Istv\u00e1n Mikl\u00f3sy a Debrecen. Per l'esplosione di un pacco bomba morirono tre assistenti dell'eparca, fra cui il vicario generale Mih\u00e1ly Jaczkovics. Lo stesso Istv\u00e1n Mikl\u00f3sy scamp\u00f2 all'attentato perch\u00e9 chiamato al telefono in un'altra stanza. Il responsabile dell'attentato fu ritenuto l'anarco-comunista Ilie C\u0103t\u0103r\u0103u, un collaboratore dei servizi segreti romeni e russi.\nIl 9 aprile 1934 in forza del decreto \"Apostolica sedes\" della Congregazione per le Chiese orientali cedette 67 parrocchie che in conseguenza del trattato del Trianon si trovavano su suolo romeno ad eparchie della Chiesa greco-cattolica rumena e precisamente: 35 parrocchie all'arcieparchia di F\u0103g\u0103ra\u0219 e Alba Iulia, 22 parrocchie all'eparchia di Gran Varadino e 10 parrocchie all'eparchia di Maramure\u0219.\nIl 5 marzo 2011 in forza del decreto \"Ut aptius spirituali\" della Congregazione per le Chiese orientali cedette 29 parrocchie all'esarcato apostolico di Miskolc.\nIl 19 marzo 2015 \u00e8 stata elevata al rango di metropolia in forza della bolla \"De spiritali itinere\" di papa Francesco, e le sono state assegnate come suffraganee le eparchie di Miskolc e di Ny\u00edregyh\u00e1za; quest'ultima \u00e8 stata eretta con territorio dismembrato da quello di Hajd\u00fadorog. A seguito di queste decisioni, la sede della curia arcieparchiale \u00e8 stata trasferita nella citt\u00e0 di Debrecen. Con la bolla \"In hac suprema\" \u00e8 stata eretta la provincia ecclesiastica e la cattedrale \u00e8 stata traslata nella chiesa di Santa Maria del Patrocinio di Debrecen.\nCronotassi dei vescovi.\nSi omettono i periodi di sede vacante non superiori ai 2 anni o non storicamente accertati.\nStatistiche.\nL'arcieparchia nel 2018 contava 110.000 battezzati."}
{"id": "501490", "revid": "33277", "url": "https://it.wikipedia.org/wiki?curid=501490", "title": "Arcidiocesi di Dijon", "text": ""}
{"id": "501491", "revid": "110157", "url": "https://it.wikipedia.org/wiki?curid=501491", "title": "Diocesi di Hakha", "text": "La diocesi di Hakha (in latino: \"Dioecesis Hakhanensis\") \u00e8 una sede della Chiesa cattolica in Birmania suffraganea dell'arcidiocesi di Mandalay. Nel 2019 contava 36.054 battezzati su 724.480 abitanti. \u00c8 retta dal vescovo Lucius Hre Kung.\nTerritorio.\nLa diocesi comprende parte dello stato Chin e la parte settentrionale della divisione di Sagaing.\nSede vescovile \u00e8 la citt\u00e0 di Hakha, dove si trova la cattedrale di San Giuseppe.\nIl territorio \u00e8 suddiviso in 40 parrocchie.\nStoria.\nLa diocesi \u00e8 stata eretta il 21 novembre 1992, ricavandone il territorio dall'arcidiocesi di Mandalay.\nIl 22 maggio 2010 ha ceduto una porzione del suo territorio a vantaggio dell'erezione della diocesi di Kalay.\nCronotassi dei vescovi.\nSi omettono i periodi di sede vacante non superiori ai 2 anni o non storicamente accertati.\nStatistiche.\nLa diocesi nel 2019 su una popolazione di 724.480 persone contava 36.054 battezzati, corrispondenti al 5,0% del totale."}
{"id": "501492", "revid": "228587", "url": "https://it.wikipedia.org/wiki?curid=501492", "title": "Arcidiocesi di Halifax-Yarmouth", "text": "Larcidiocesi di Halifax-Yarmouth () \u00e8 una sede metropolitana della Chiesa cattolica in Canada appartenente alla regione ecclesiastica Atlantic (Atlantique). Nel 2019 contava 209.900 battezzati su 785.300 abitanti. \u00c8 retta dall'arcivescovo Brian Joseph Dunn.\nTerritorio.\nL'arcidiocesi comprende le seguenti contee della provincia canadese della Nuova Scozia: Queens, Lunenburg, Halifax, Hants, Cumberland, Colchester, Kings, Annapolis, Digby, Yarmouth e Shelburne. Queste ultime cinque contee costituivano la diocesi di Yarmouth, prima dell'unione con Halifax.\nSede arcivescovile \u00e8 la citt\u00e0 di Halifax, dove si trova la basilica cattedrale di Santa Maria (\"St. Mary's Cathedral Basilica\"). A Yarmouth sorge la concattedrale di Sant'Ambrogio.\nIl territorio si estende su 34.055\u00a0km\u00b2 ed \u00e8 suddiviso in 66 parrocchie.\nProvincia ecclesiastica.\nLa provincia ecclesiastica di Halifax-Yarmouth, istituita nel 1852 con il nome di Halifax, comprende le seguenti suffraganee:\nLa provincia ecclesiastica comprende le province canadesi della Nuova Scozia e dell'Isola del Principe Edoardo.\nStoria.\nI primi missionari raggiunsero il territorio dell'odierna arcidiocesi agli inizi del XVII secolo, quando fu fondata la citt\u00e0 di Port Royal in Acadia; nel 1610 \u00e8 noto il prete francese Jess\u00e9 Flech\u00e9, originario di Langres. Nel 1611 arrivarono i gesuiti, nel 1619 i recolletti e nel 1632 i cappuccini.\nDal 1659 i territori dell'Acadia furono sottomessi alla giurisdizione dei vicari apostolici di Qu\u00e9bec, che ebbero la responsabilit\u00e0 di inviare i missionari nella regione, che fu visitata due volte (1686 e 1689) da Jean-Baptiste Saint-Vallier, vicario generale e poi vescovo di Qu\u00e9bec.\nNel 1713 l'Acadia divenne colonia britannica. Inizialmente fu garantita la libert\u00e0 ai coloni francesi di professare la propria fede, ma nel 1755 tutti i francesi furono espulsi e nel 1758 furono introdotte leggi restrittive nei confronti dei cattolici, anche se non furono mai applicate in modo severo e il cattolicesimo pot\u00e9 sopravvivere. La difficolt\u00e0 pi\u00f9 grande fu la mancanza di preti, dovuto al divieto imposto dai britannici di accogliere preti provenienti dalla Francia, cosa che imped\u00ec ai vescovi di Qu\u00e9bec di inviare missionari nell'Acadia.\nNella seconda met\u00e0 del Settecento le regioni della Nuova Scozia, del Nuovo Brunswick e l'isola del Principe Edoardo videro l'arrivo di numerosi immigrati irlandesi. Nel 1772 un prete irlandese, James Mac Donald, si stabil\u00ec nell'isola del Principe Edoardo, mentre nel 1785 un cappuccino di Cork si stabil\u00ec a Halifax. Nel 1787 un prete inglese di nome Jonas fu nominato dal vescovo di Qu\u00e9bec superiore delle missioni della Nuova Scozia, con poteri simili a quelli di un vicario generale per queste terre. A Jonas succedette un prete irlandese, Edmund Burke. Queste nomine erano un segno dell'importanza sempre pi\u00f9 crescente che assumevano i cattolici anglofoni nelle regioni atlantiche delle colonie britanniche canadesi.\nEdmund Burke si rese conto che il progresso del cattolicesimo nella Nuova Scozia e nelle altre regioni poteva essere garantito solo istituendo una giurisdizione ecclesiastica indipendente da Qu\u00e9bec, centro troppo lontano dalle terre di missione atlantiche. Fu cos\u00ec che il 4 luglio 1817 fu eretto il vicariato apostolico della Nuova Scozia, ricavandone il territorio dalla diocesi di Qu\u00e9bec (oggi arcidiocesi).\nAlla morte di Edmund Burke (1820), primo vicario apostolico, la sede rimase vacante per 5 anni, a causa della difficolt\u00e0 a trovargli un successore. Alla fine fu nominato William Fraser, originario della Scozia, il quale si rifiut\u00f2 di vivere in mezzo agli irlandesi a Halifax, e trasfer\u00ec perci\u00f2 la propria sede a Arichat sull'isola del Capo Bretone, che fu ceduta dalla diocesi di Qu\u00e9bec al vicariato apostolico della Nuova Scozia il 4 settembre 1829 in forza del breve \"Inter multiplices\" di papa Leone VIII. Nel 1836 al vicariato apostolico fu unita anche la colonia britannica delle Bermuda.\nIl 15 febbraio 1842 per effetto del breve \"Ex munere\" di papa Gregorio XVI il vicariato apostolico della Nuova Scozia fu elevato a diocesi con il nome di diocesi di Halifax, originariamente suffraganea dell'arcidiocesi di Qu\u00e9bec. Le difficolt\u00e0 create dal vescovo William Fraser, furono risolte il 27 settembre 1844, quando Halifax cedette una porzione del suo territorio a vantaggio dell'erezione della diocesi di Arichat (oggi diocesi di Antigonish) e Fraser vi fu trasferito come primo vescovo.\nIl 4 maggio 1852 la diocesi di Halifax fu elevata al rango di arcidiocesi metropolitana in forza del breve \"Ad Romanum Pontificem\" di papa Pio IX. La prima provincia ecclesiastica di Halifax comprendeva le diocesi di Arichat, Charlottetown e Saint John.\nIl XIX secolo fu un periodo di grande sviluppo per la diocesi di Halifax. Sorsero collegi, accademie per ragazze, un orfanotrofio, un ospedale, il seminario vescovile, diverse scuole parrocchiali. Diverse congregazioni religiose aprirono residenze nella diocesi. Tra i vescovi dell'Ottocento si deve segnalare Thomas Louis Connolly (1859-1876), che ebbe una parte nella nascita della federazione delle colonie britanniche del Nordamerica nel 1867 e che si segnal\u00f2 al concilio Vaticano I come membro attivo della minoranza che si oppose alla definizione del dogma dell'infallibilit\u00e0 papale.\nNel XX secolo l'arcidiocesi si svilupp\u00f2 ulteriormente, ma visse un momento di grande difficolt\u00e0 durante l'episcopato di John Thomas McNally (1937-1952), il quale, volendo ricostruire il \"St. Mary's College\" in un nuovo sito, mise in serio pericolo le finanze dell'arcidiocesi, al limite del fallimento; questo fu anche occasione di uno scontro con il delegato apostolico Ildebrando Antoniutti.\nAltra difficolt\u00e0 fu la tensione, sempre latente nella storia dell'arcidiocesi, tra anglofoni e francofoni, che port\u00f2 alla fine alla decisione di separare da Halifax la parte sud-occidentale della Nuova Scozia, abitata in maggioranza da francofoni, e di erigere, Il 6 luglio 1953, la diocesi di Yarmouth, con la bolla \"Romani partes\" di papa Pio XII.\nIl 19 febbraio 1953 Halifax cedette anche le isole Bermuda a vantaggio dell'erezione di una prefettura apostolica indipendente (oggi diocesi di Hamilton a Bermuda).\nIl 22 ottobre 2009 l'arcidiocesi di Halifax \u00e8 stata unita alla diocesi di Yarmouth e ha assunto il nome attuale.\nCronotassi dei vescovi.\nSi omettono i periodi di sede vacante non superiori ai 2 anni o non storicamente accertati.\nStatistiche.\nL'arcidiocesi nel 2019 su una popolazione di 785.300 persone contava 209.900 battezzati, corrispondenti al 26,7% del totale."}
{"id": "501493", "revid": "92723", "url": "https://it.wikipedia.org/wiki?curid=501493", "title": "Diocesi di Hallam", "text": "La diocesi di Hallam (in latino: \"Dioecesis Hallamensis\") \u00e8 una sede della Chiesa cattolica in Inghilterra suffraganea dell'arcidiocesi di Liverpool. Nel 2019 contava 65.000 battezzati su 1.607.700 abitanti. \u00c8 retta dal vescovo Ralph Heskett, C.SS.R.\nPatrona della diocesi \u00e8 Nostra Signora del Perpetuo Soccorso, celebrata nella diocesi il 27 giugno.\nTerritorio.\nLa diocesi comprende un'area anticamente chiamata \"Hallamshire\", da cui deriva il nome di Hallam attribuito alla diocesi. Quest'area corrisponde alla contea di South Yorkshire e a porzioni delle contee di Derbyshire e di Nottinghamshire.\nSede vescovile \u00e8 la citt\u00e0 di Sheffield, dove si trova la cattedrale di Santa Maria.\nIl territorio \u00e8 suddiviso in 53 parrocchie.\nStoria.\nLa diocesi \u00e8 stata eretta il 30 maggio 1980 con la bolla \"Qui arcano Dei\" di papa Giovanni Paolo II, ricavandone il territorio dalle diocesi di Leeds e di Nottingham.\nCronotassi dei vescovi.\nSi omettono i periodi di sede vacante non superiori ai 2 anni o non storicamente accertati.\nStatistiche.\nLa diocesi nel 2019 su una popolazione di 1.607.700 persone contava 65.000 battezzati, corrispondenti al 4,0% del totale."}
{"id": "501494", "revid": "92723", "url": "https://it.wikipedia.org/wiki?curid=501494", "title": "Diocesi di Hamilton a Bermuda", "text": "La diocesi di Hamilton a Bermuda () \u00e8 una sede della Chiesa cattolica nel Regno Unito suffraganea dell'arcidiocesi di Nassau. Nel 2019 contava 9.340 battezzati su 64.237 abitanti. \u00c8 retta dal vescovo Wies\u0142aw \u015apiewak, C.R.\nTerritorio.\nLa diocesi comprende l'intero arcipelago di Bermuda.\nSede vescovile \u00e8 la citt\u00e0 di Hamilton, dove si trova la cattedrale di Santa Teresa di Lisieux.\nIl territorio si estende su 54\u00a0km\u00b2 ed \u00e8 suddiviso in 6 parrocchie: la cattedrale di Santa Teresa di Lisieux, Sant'Antonio a Warwick, San Giuseppe a Somerset, San Michele a Hamilton, San Patrizio a Flatts e Stella Maris a St. George's.\nStoria.\nLa presenza cattolica nelle Bermuda fu ufficialmente riconosciuta dal governo britannico solo nel XIX secolo, essendo in precedenza vietato il cattolicesimo nell'intero arcipelago, anche e soprattutto per una forte intolleranza dei coloni locali verso i cattolici.\nNel corso dei primi decenni dell'Ottocento furono tolte tutte le restrizioni nei confronti del culto cattolico, ma le isole, pur facendo parte del vicariato apostolico di Halifax (oggi arcidiocesi di Halifax-Yarmouth), non furono mai oggetto di una vera e seria organizzazione pastorale e di una presenza regolare e continua di un prete cattolico. Fu William Walsh, vescovo coadiutore di Halifax, che istitu\u00ec nel 1843 la prima missione stabile nell'arcipelago, e nel 1848, diventato vescovo di Halifax, visit\u00f2 le missioni delle Bermuda. Nel 1858 fu inaugurato il primo cimitero cattolico e a Pasqua del 1859 fu inaugurata a Hamilton la prima parrocchia cattolica nella colonia britannica, Saint Edward.\nNella seconda met\u00e0 dell'Ottocento, pur facendo sempre parte \"de iure\" dell'arcidiocesi di Halifax, le missioni delle Bermuda furono gestite da cappellani militari cattolici nominati a Londra. Tuttavia gli arcivescovi di Halifax Thomas Louis Connolly (1859-1876), Cornelius O'Brien (1882-1906) e Edward Joseph McCarthy (1906-1931) visitarono a pi\u00f9 riprese queste missioni.\nNel 1889 le suore della carit\u00e0 aprirono una scuola privata cattolica, che divenne la \"Mount Saint Agnes Academy\", frequentata anche da alunni protestanti, che \u00e8 ancora oggi l'unica scuola cattolica delle Bermuda.\nA partire dal 1907 l'arcidiocesi di Halifax riprese il diretto controllo della pastorale cattolica nell'arcipelago e nel 1919 ottenne dal governo britannico il permesso di stabilire la \"Roman catholic corporation of Bermuda\", che rese possibile alla Chiesa cattolica il diritto di acquisto e possesso di beni. Ci\u00f2 permise la costituzione di una seconda parrocchia a Somerset nel 1928 e la costruzione di una nuova chiesa a Hamilton, dedicata a Santa Teresa di Lisieux, in sostituzione della precedente Saint Edward diventata troppo piccola.\nDopo la seconda guerra mondiale il numero dei cattolici nell'arcipelago aument\u00f2 considerevolmente, anche per l'arrivo di un numeroso gruppo di immigrati portoghesi, e nuove chiese furono costruite. Ci\u00f2 rese impossibile per gli arcivescovi di Halifax l'invio regolare e l'aumento di preti per garantire una pastorale adeguata nelle Bermuda. Per questo motivo il 19 febbraio 1953 fu istituita la prefettura apostolica delle isole Bermuda con la bolla \"Quo spiritualibus\" di papa Pio XII, ricavandone il territorio dall'arcidiocesi di Halifax. La nuova circoscrizione ecclesiastica fu affidata ai resurrezionisti, che gi\u00e0 avevano operato nelle isole dal 1939 al 1944.\nIl 28 gennaio 1956 la prefettura apostolica fu elevata a vicariato apostolico con la bolla \"Etsi curae\" del medesimo papa Pio XII.\nIl 12 giugno 1967 per effetto della bolla \"Sanctissimae Christi\" di papa Paolo VI il vicariato apostolico \u00e8 stato elevato a diocesi con il nome attuale. Inizialmente immediatamente soggetta alla Santa Sede, il 14 settembre dello stesso anno divenne suffraganea dell'arcidiocesi di Kingston in Giamaica e il 22 giugno 1999 entr\u00f2 a far parte della provincia ecclesiastica di Nassau.\nCronotassi dei vescovi.\nSi omettono i periodi di sede vacante non superiori ai 2 anni o non storicamente accertati.\nStatistiche.\nLa diocesi nel 2019 su una popolazione di 64.237 persone contava 9.340 battezzati, corrispondenti al 14,5% del totale."}
{"id": "501495", "revid": "14002", "url": "https://it.wikipedia.org/wiki?curid=501495", "title": "Arcidiocesi di Hamburg", "text": ""}
{"id": "501496", "revid": "92723", "url": "https://it.wikipedia.org/wiki?curid=501496", "title": "Diocesi di Hamhung", "text": "La diocesi di Hamhung (in latino: \"Dioecesis Hameungensis\") \u00e8 una sede della Chiesa cattolica in Corea suffraganea dell'arcidiocesi di Seul. La sede \u00e8 vacante.\nTerritorio.\nLa diocesi comprende le province di Nord Hamgyong e Sud Hamgyong nella Corea del Nord.\nSede vescovile \u00e8 la citt\u00e0 di Hamh\u016dng.\nStoria.\nIl vicariato apostolico di Wonsan (Ouen-san) fu eretto il 5 agosto 1920 con il breve \"Concreditum Nobis\" di papa Benedetto XV, ricavandone il territorio dal vicariato apostolico di Seul (oggi arcidiocesi).\nNel luglio del 1928 il vicariato apostolico cedette porzioni del proprio territorio a vantaggio dell'erezione della missione sui iuris di Ilan (oggi prefettura apostolica di Jiamusi) e della prefettura apostolica di Yanji (oggi diocesi di Yanji) in Cina.\nIl 12 gennaio 1940 in forza della bolla \"Libenter Romanus Pontifex\" di papa Pio XII il vicariato apostolico assunse il nome di vicariato apostolico di Kanko e contestualmente cedette un'altra porzione di territorio a vantaggio dell'erezione dell'abbazia territoriale di Tokwon. Da tale giorno la sede \u00e8 governata da un amministratore apostolico.\nIl 12 luglio 1950 il vicariato apostolico cambi\u00f2 nuovamente nome, assumendo quello di vicariato apostolico di Hamhung.\nIl 10 marzo 1962 il vicariato apostolico, pur essendo sede vacante da anni a causa della guerra e della persecuzione anti-cristiana, fu elevato a diocesi con la bolla \"Fertile Evangelii semen\" di papa Giovanni XXIII.\nDal 2005 \u00e8 amministratore apostolico della diocesi di Hamhung il vescovo di Ch'unch'on (oggi Chuncheon), in Corea del Sud, ma nel territorio, come in tutta la Corea del Nord, non sono permesse attivit\u00e0 religiose.\nCronotassi dei vescovi.\nSi omettono i periodi di sede vacante non superiori ai 2 anni o non storicamente accertati.\nStatistiche.\nGli ultimi dati statistici pubblicati dall'Annuario Pontificio sono quelli del 1960: da allora \u00e8 impossibile stabilire con certezza il numero di cattolici presenti nella diocesi."}
{"id": "501498", "revid": "92723", "url": "https://it.wikipedia.org/wiki?curid=501498", "title": "Diocesi di Hamilton", "text": "La diocesi di Hamilton (in latino: \"Dioecesis Hamiltonensis\") \u00e8 una sede della Chiesa cattolica in Canada suffraganea dell'arcidiocesi di Toronto appartenente alla regione ecclesiastica Ontario. Nel 2019 contava 658.690 battezzati su 2.313.758 abitanti. \u00c8 retta dal vescovo David Douglas Crosby, O.M.I.\nTerritorio.\nLa diocesi comprende le seguenti contee della provincia dell'Ontario, in Canada: Brant, Bruce, Grey, Halton, Waterloo, Wellington e Wentworth e parte della contea di Dufferin.\nSede vescovile \u00e8 la citt\u00e0 di Hamilton, dove si trova la cattedrale di Cristo Re (\"Christ the King\"), consacrata nel 1906.\nIl territorio si estende su 16.824\u00a0km\u00b2 ed \u00e8 suddiviso in 146 parrocchie.\nStoria.\nLa diocesi \u00e8 stata eretta il 29 febbraio 1856 con il breve \"Dominici gregis\" di papa Pio IX, ricavandone il territorio dalla diocesi di Toronto (oggi arcidiocesi).\nOriginariamente suffraganea dell'arcidiocesi di Qu\u00e9bec, il 18 marzo 1870 entr\u00f2 a far parte della provincia ecclesiastica dell'arcidiocesi di Toronto.\nIl 22 novembre 1958 ha ceduto una porzione del suo territorio a vantaggio dell'erezione della diocesi di Saint Catharines.\nCronotassi dei vescovi.\nSi omettono i periodi di sede vacante non superiori ai 2 anni o non storicamente accertati.\nStatistiche.\nLa diocesi nel 2019 su una popolazione di 2.313.758 persone contava 658.690 battezzati, corrispondenti al 28,5% del totale."}
{"id": "501499", "revid": "92723", "url": "https://it.wikipedia.org/wiki?curid=501499", "title": "Diocesi di Hamilton in Nuova Zelanda", "text": "La diocesi di Hamilton in Nuova Zelanda (in latino: \"Dioecesis Hamiltonensis in Nova Zelandia\") \u00e8 una sede della Chiesa cattolica in Nuova Zelanda suffraganea dell'arcidiocesi di Wellington. Nel 2019 contava 70.230 battezzati su 698.730 abitanti. La sede \u00e8 vacante.\nTerritorio.\nLa diocesi si estende sulle regioni di Waikato, Baia dell'Abbondanza e Gisborne nell'Isola del Nord in Nuova Zelanda.\nSede vescovile \u00e8 la citt\u00e0 di Hamilton, dove si trova la cattedrale della Beata Vergine Maria.\nIl territorio \u00e8 suddiviso in 34 parrocchie.\nStoria.\nLa diocesi \u00e8 stata eretta il 6 marzo 1980 con la bolla \"Venerabiles Praesules\" di papa Giovanni Paolo II, ricavandone il territorio dalla diocesi di Auckland.\nCronotassi dei vescovi.\nSi omettono i periodi di sede vacante non superiori ai 2 anni o non storicamente accertati.\nStatistiche.\nLa diocesi nel 2019 su una popolazione di 698.730 persone contava 70.230 battezzati, corrispondenti al 10,1% del totale.\nIstituti religiosi presenti in diocesi.\nNel 2017 erano presenti in diocesi i seguenti istituti:"}
{"id": "501504", "revid": "287204", "url": "https://it.wikipedia.org/wiki?curid=501504", "title": "Maledetti da Dio", "text": "Maledetti da Dio (\"De ford\u00f8mtes legion\") \u00e8 un romanzo di Sven Hassel.\nTrama.\n\u00c8 il primo di una serie di 14 romanzi sulla Seconda Guerra Mondiale scritti da Sven Hassel. Disertore, viene arrestato e condannato a quindici anni di lavori forzati, trova l'occasione di riscattare la sua pena quando gli viene proposto il compito di sminatore. Ma non riuscir\u00e0 a riscattarsi. Viene arruolato forzatamente in una compagnia di disciplina, il brutale addestramento e poi l'inquadramento nell'esercito tedesco, carrista; sempre in prima linea e spesso al di l\u00e0 delle linee nemiche e sempre in retrovia nelle ritirate \"elastiche\" dell'esercito, un susseguirsi di battaglie feroci e fughe altrettanto feroci. \nUn racconto estremo e lucido della guerra vista dalla prima linea, in una compagnia di fecce umane, di \"carne da macello\": disertori, oppositori politici, assassini e delinquenti di ogni tipo. Il legame con i suoi compagni con i quali combatter\u00e0 tutte le battaglie sul fronte orientale e la reciproca fratellanza senza la quale nessuno di loro sarebbe mai sopravvissuto. \nLa guerra vista senza veli, brutalit\u00e0 dall'una e dall'altra parte, violenza e morte senza confini, senza rancori, senza morale: uccidi per non morire, solo questo, sparare per primi per non essere uccisi. Il soldato Sven diventer\u00e0 una perfetta macchina da guerra, incastrato nella perfetta macchina da guerra nazista, stritolato insieme ai suoi compagni negli ingranaggi dell'esercito pi\u00f9 potente del mondo: tra gli aguzzini al di qua della \"terra di nessuno\" e il nemico al di la di quella stessa linea, che spesso, nemico pi\u00f9 comprensibilmente disumano perch\u00e9 costretto anch'esso a condividere la stessa sorte."}
{"id": "501505", "revid": "15756", "url": "https://it.wikipedia.org/wiki?curid=501505", "title": "Arcidiocesi di Hanoi", "text": "Larcidiocesi di Hanoi () \u00e8 una sede metropolitana della Chiesa cattolica in Vietnam. Nel 2019 contava 317.560 battezzati su 8.623.680 abitanti. \u00c8 retta dall'arcivescovo Joseph Vu V\u0103n Thi\u00ean.\nTerritorio.\nL'arcidiocesi si trova nel nord del Vietnam.\nSede arcivescovile \u00e8 la citt\u00e0 di H\u00e0 N\u00f4i, dove si trova la cattedrale di San Giuseppe.\nIl territorio si estende su 6.000\u00a0km\u00b2 ed \u00e8 suddiviso in 151 parrocchie.\nProvincia ecclesiastica.\nLa provincia ecclesiastica di Hanoi, istituita nel 1960, comprende le seguenti suffraganee:\nStoria.\nL'evangelizzazione del Tonchino inizi\u00f2 nel 1627 con il gesuita Alexandre de Rhodes, che gi\u00e0 aveva dato avvio alle missioni nella Cocincina. La sua opera ebbe un notevole successo, che non si ferm\u00f2 nemmeno davanti all'espulsione dei missionari. Lo stesso de Rhodes, attorno al 1650, sugger\u00ec a Propaganda Fide l'invio di missionari preparati \"ad hoc\" per le missioni in quelle lontane terre.\nNonostante le resistenze del governo portoghese, che riteneva che tutti quei territori dipendessero dal \"padroado\" regio portoghese e dalla diocesi di Macao, la Santa Sede eresse il vicariato apostolico del Tonchino il 9 settembre 1659 con il breve \"Super cathedram\" di papa Alessandro VII. Questa nuova circoscrizione ecclesiastica fu affidata a Fran\u00e7ois Pallu che, assieme a Pierre Lambert de la Motte, vicario apostolico della Cocincina, aveva fondato a Parigi la Societ\u00e0 per le missioni estere, a cui fu affidata l'opera di evangelizzazione di tutto il sud-est asiatico.\nDal 1666 fu messa in atto la costituzione di Propaganda Fide sulla formazione dei preti autoctoni, opera che diede i suoi frutti nel 1668 con l'ordinazione dei primi 2 preti tonchinesi, cui seguirono altri 7 nel 1670. In questo stesso anno Pierre de la Motte, in assenza di Pallu, indisse il primo sinodo del Tonchino, in cui furono gettate le basi per l'organizzazione della Chiesa. Fu fondata anche la congregazione religiosa locale delle Suore amanti della Santa Croce, che si diffuse poi in tutto il Paese.\nIl successo della missione convinse la Santa Sede a dividere il vicariato apostolico in due. Il 24 luglio 1678 la parte orientale divenne il vicariato apostolico del Tonchino orientale (oggi diocesi di H\u1ea3i Ph\u00f2ng), affidato a Fran\u00e7ois Deydier, vicario generale di Pallu, mentre il primitivo vicariato assunse il nome di vicariato apostolico del Tonchino occidentale, retto da Jacques de Bourges.\nNel 1680 cedette un'altra porzione di territorio a vantaggio dell'erezione del vicariato apostolico di Sichuan (oggi diocesi di Chengdu).\nNonostante le periodiche persecuzioni, il cristianesimo progred\u00ec per tutto il XVIII secolo. Alcuni conflitti di giurisdizione opposero i missionari delle missioni estere di Parigi con quelli della Compagnia di Ges\u00f9, e vi si immischiarono anche alcuni missionari dipendenti dal \"padroado\"; questo obblig\u00f2 la Santa Sede ad intervenire con due visite apostoliche nel 1733 e nel 1762.\nVerso la met\u00e0 del Settecento, il vicariato apostolico del Tonchino occidentale contava all'incirca 110.000 cristiani, grazie al lavoro dei gesuiti, delle missioni estere di Parigi (che in soli 40 anni, dal 1660 al 1700, avevano inviato 85 missionari in Indocina e in Siam), dei preti locali, dei catechisti e delle religiose, soprattutto delle suore amanti della Santa Croce, che nel 1755 avevano gi\u00e0 fondato oltre una trentina di conventi.\nDalla fine del Settecento fino all'instaurazione del protettorato francese negli anni 1884/1885 si alternarono periodi di pace con violente persecuzioni. Nel martirologio romano si trovano pi\u00f9 di 50 occorrenze relative a martiri e santi del Tonchino, e cinque di queste riguardano espressamente martiri di Hanoi.\nTra i vicari apostolici dell'Ottocento merita una particolare menzione Jacques-Benjamin Longer, vicario dal 1789 al 1831. Durante il suo lungo episcopato ordin\u00f2 112 preti autoctoni, riorganizz\u00f2 il seminario maggiore e i seminari minori e fece stampare nel 1802 un catechismo che rimase in vigore fino al 1930.\nIl 27 marzo 1846, il 15 aprile 1895 e il 15 aprile 1901 cedette ulteriori porzioni di territorio a vantaggio dell'erezione rispettivamente del vicariato apostolico del Tonchino meridionale (oggi diocesi di Vinh), del vicariato apostolico del Tonchino superiore (oggi diocesi di H\u01b0ng H\u00f3a) e del vicariato apostolico del Tonchino marittimo (oggi diocesi di Ph\u00e1t Di\u00eam).\nDurante l'episcopato di Paul-Fran\u00e7ois Puginier (1868-1892) fu costruita la cattedrale di San Giuseppe, inaugurata il giorno di Natale del 1886.\nIl 3 dicembre 1924 assunse il nome di vicariato apostolico di H\u00e0 N\u00f4i in forza del decreto \"Ordinarii Indosinensis\" della Congregazione di Propaganda Fide.\nDal 18 novembre al 6 dicembre 1934 H\u00e0 N\u00f4i fu sede del primo e, finora, unico concilio plenario dell'Indocina, a cui presero parte 16 vicari apostolici, 2 prefetti apostolici, 6 vicari provinciali e superiori religiosi, ed altri rappresentanti della Chiesa cattolica locale, sotto la presidenza del delegato apostolico Victor Colombanus Dreyer.\nIl 18 aprile 1950 per effetto del decreto \"Cum in Vicariatu\" della Sacra Congregazione di Propaganda Fide il vicariato apostolico fu affidato al clero secolare e il nome latino del vicariato mut\u00f2 da \"de Hanoi\" a \"Hanoiensis\". La sede fu affidata, per la prima volta dal XVII secolo, ad un membro del clero locale, Joseph Marie Trinh-nhu-Khu\u00ea, che nel 1976 divenne il primo cardinale vietnamita.\nL'11 gennaio 1952, con la lettera apostolica \"Intaminatum Deiparae\", papa Pio XII proclam\u00f2 San Giuseppe patrono principale del vicariato apostolico.\nIl 24 novembre 1960, in concomitanza con la costituzione della gerarchia cattolica in Vietnam, il vicariato apostolico fu elevato al rango di arcidiocesi metropolitana con la bolla \"Venerabilium Nostrorum\" di papa Giovanni XXIII. La provincia ecclesiastica comprendeva tutte le diocesi del Vietnam del Nord.\nCronotassi dei vescovi.\nSi omettono i periodi di sede vacante non superiori ai 2 anni o non storicamente accertati.\nStatistiche.\nL'arcidiocesi nel 2019 su una popolazione di 8.623.680 persone contava 317.560 battezzati, corrispondenti al 3,7% del totale."}
{"id": "501507", "revid": "92723", "url": "https://it.wikipedia.org/wiki?curid=501507", "title": "Diocesi di Harrisburg", "text": "La diocesi di Harrisburg (in latino: \"Dioecesis Harrisburgensis\") \u00e8 una sede della Chiesa cattolica negli Stati Uniti d'America suffraganea dell'arcidiocesi di Filadelfia appartenente alla regione ecclesiastica III (NJ, PA). Nel 2019 contava 247.660 battezzati su 2.294.400 abitanti. \u00c8 retta dal vescovo Ronald William Gainer.\nTerritorio.\nLa diocesi comprende 15 contee nella parte centro-meridionale dello stato della Pennsylvania, negli Stati Uniti: Adams, Columbia, Cumberland, Dauphin, Franklin, Juniata, Lancaster, Lebanon, Mifflin, Montour, Northumberland, Perry, Snyder, Union e York.\nSede vescovile \u00e8 la citt\u00e0 di Harrisburg, dove si trova la cattedrale di San Patrizio (\"Saint Patrick's\"). In diocesi sorgono anche due basiliche minori: la basilica dei Santi Cirillo e Metodio a Danville, e la basilica del Sacro Cuore di Ges\u00f9 a Conewago.\nIl territorio si estende su 19.839\u00a0km\u00b2 ed \u00e8 suddiviso in 89 parrocchie.\nStoria.\nLa diocesi \u00e8 stata eretta il 3 marzo 1868 con il breve \"Summi apostolatus\" di papa Pio IX, ricavandone il territorio dalla diocesi di Filadelfia (oggi arcidiocesi).\nOriginariamente suffraganea dell'arcidiocesi di Baltimora, nel 1875 \u00e8 entrata a far parte della provincia ecclesiastica di Filadelfia.\nIl 30 maggio 1901 ha ceduto una porzione del suo territorio a vantaggio dell'erezione della diocesi di Altoona (oggi diocesi di Altoona-Johnstown).\nIl 4 dicembre 1962, con la lettera apostolica \"Antistitem virtutibus\", papa Giovanni XXIII ha proclamato San Patrizio patrono principale della diocesi.\nCronotassi dei vescovi.\nSi omettono i periodi di sede vacante non superiori ai 2 anni o non storicamente accertati.\nStatistiche.\nLa diocesi nel 2019 su una popolazione di 2.294.400 persone contava 247.660 battezzati, corrispondenti al 10,8% del totale."}
{"id": "501508", "revid": "267975", "url": "https://it.wikipedia.org/wiki?curid=501508", "title": "Arcidiocesi di Hartford", "text": "Larcidiocesi di Hartford (in latino: \"Archidioecesis Hartfortiensis\") \u00e8 una sede metropolitana della Chiesa cattolica negli Stati Uniti d'America appartenente alla regione ecclesiastica I (CT, MA, ME, NH, RI, VT). Nel 2019 contava 738.700 battezzati su 1.938.000 abitanti. \u00c8 retta dall'arcivescovo Leonard Paul Blair.\nTerritorio.\nL'arcidiocesi comprende tre contee del Connecticut, negli Stati Uniti d'America: Hartford, Litchfield e New Haven.\nSede arcivescovile \u00e8 la citt\u00e0 di Hartford, dove si trova la cattedrale di San Giuseppe (\"Cathedral of St. Joseph\"). A Waterbury sorge la basilica minore dell'Immacolata Concezione.\nIl territorio si estende su 5.926\u00a0km\u00b2 ed \u00e8 suddiviso in 131 parrocchie.\nProvincia ecclesiastica.\nLa provincia ecclesiastica di Hartford, istituita nel 1953, comprende le seguenti suffraganee:\nStoria.\nLa diocesi di Hartford fu eretta il 28 novembre 1843 con il breve \"In suprema\" di papa Gregorio XVI, ricavandone il territorio dalla diocesi di Boston (oggi arcidiocesi), in seguito a una petizione dello stesso vescovo di Boston, Benedict Joseph Fenwick.\nOriginariamente era suffraganea dell'arcidiocesi di Baltimora e contava circa 10\u00a0000 fedeli. Il primo vescovo, William Barber Tyler, indirizz\u00f2 una petizione per chiedere il trasferimento della sede vescovile a Providence, cosa che ottenne in forza del breve \"Apostolici muneris\" di papa Pio IX del 4 maggio 1847.\nIl 19 luglio 1850 entr\u00f2 a far parte della provincia ecclesiastica dell'arcidiocesi di New York.\nBernard O'Reilly, secondo vescovo di Hartford, risiedette a Providence. Durante il suo episcopato cerc\u00f2 di difendere i cattolici dal movimento politico del Know Nothing, che intendeva distruggere il cattolicesimo americano. Mor\u00ec in seguito al naufragio del piroscafo \"Pacific\". Anche il terzo vescovo di Hartford, Francis Patrick MacFarland, risiedette a Providence, finch\u00e9 la diocesi il 16 febbraio 1872 cedette una porzione del suo territorio a vantaggio dell'erezione della diocesi di Providence.\nIl 12 febbraio 1875 divenne suffraganea dell'arcidiocesi di Boston.\nThomas Galberry, quarto vescovo di Hartford, inizi\u00f2 la costruzione della cattedrale, di cui pose la prima pietra il 29 aprile 1877. Durante l'episcopato di Lawrence Stephen McMahon la diocesi ebbe grande sviluppo: furono erette 48 parrocchie e 16 scuole parrocchiali. Nel 1882 il sacerdote Michael McGivney organizz\u00f2 nella chiesa di Santa Maria di New Haven il primo nucleo dei futuri cavalieri di Colombo.\nNel 1889 il vescovo Michael Tierney istitu\u00ec un seminario preparatorio. Inoltre fond\u00f2 cinque ospedali diocesani. Durante l'episcopato di John Joseph Nilan furono erette diverse parrocchie per i cattolici di varie nazionalit\u00e0, secondo un programma di divisione dei cattolici per etnie.\nNel secondo dopoguerra, in un periodo di prosperit\u00e0 finanziaria, il vescovo Henry Joseph O'Brien istitu\u00ec nuove parrocchie nelle periferie.\nIl 6 agosto 1953 ha ceduto altre porzioni di territorio a vantaggio dell'erezione delle diocesi di Bridgeport e di Norwich e nel contempo \u00e8 stata elevata al rango di arcidiocesi metropolitana con la bolla \"Considerantibus Nobis\" di papa Pio XII.\nNel Capodanno del 1956 la cattedrale fu distrutta da un incendio. L'arcivescovo O'Brien incominci\u00f2 immediatamente la costruzione di una nuova cattedrale sul medesimo sito dell'edificio distrutto. La nuova cattedrale fu consacrata dal vescovo ausiliare John Hackett il 15 maggio 1962.\nIl 4 agosto 1962, con la lettera apostolica \"Insidet in animis\", papa Giovanni XXIII ha proclamato San Giuseppe patrono principale dell'arcidiocesi.\nNel 1996, sotto la guida dell'arcivescovo Daniel Anthony Cronin, l'arcidiocesi ha celebrato un sinodo in quattro sessioni.\nNel 2005 l'arcidiocesi \u00e8 stata denunciata da 43 persone, che si sono dichiarate vittime di abusi sessuali da parte di 12 sacerdoti dell'arcidiocesi a partire dagli anni sessanta; l'arcidiocesi ha ottenuto il ritiro della denuncia a seguito di un accordo extragiudiziario con il quale ha riconosciuto alle 43 persone 22 milioni di dollari.\nNel febbraio 2012 \u00e8 stata invece riconosciuta colpevole di negligenza per aver permesso ad uno dei suoi sacerdoti, Ivan Ferguson, di entrare in contatto con i minori sebbene fosse un noto pedofilo; l'arcidiocesi aveva restituito a Ferguson la possibilit\u00e0 di entrare in contatto con i minori dopo che gli esperti consultati avevano concluso che Ferguson fosse in grado di controllare le sue pulsioni. La sentenza ha condannato l'arcidiocesi al pagamento di un milione di dollari a titolo di risarcimento per un uomo che all'epoca dei fatti, negli anni ottanta, aveva 13 anni e che fu vittima di abusi, insieme ad un amico, per due anni.\nCronotassi dei vescovi.\nSi omettono i periodi di sede vacante non superiori ai 2 anni o non storicamente accertati.\nStatistiche.\nL'arcidiocesi nel 2019 su una popolazione di 1.938.000 persone contava 738.700 battezzati, corrispondenti al 38,1% del totale."}
{"id": "501509", "revid": "92723", "url": "https://it.wikipedia.org/wiki?curid=501509", "title": "Diocesi di Hasselt", "text": "La diocesi di Hasselt (in latino: \"Dioecesis Hasseletensis\") \u00e8 una sede della Chiesa cattolica in Belgio suffraganea dell'arcidiocesi di Malines-Bruxelles. Nel 2019 contava 635.730 battezzati su 870.880 abitanti. \u00c8 retta dal vescovo Patrick Hoogmartens.\nTerritorio.\nLa diocesi comprende la provincia belga del Limburgo.\nSede vescovile \u00e8 la citt\u00e0 di Hasselt, dove si trova la cattedrale di San Quintino.\nIl territorio \u00e8 suddiviso in 308 parrocchie.\nStoria.\nLa diocesi \u00e8 stata eretta il 31 maggio 1967 con la bolla \"Qui christianorum\" di papa Paolo VI, ricavandone il territorio dalla diocesi di Liegi. In questo modo \u00e8 stata realizzata una divisione fra le parrocchie di lingua fiamminga che sono state riunite nella nuova diocesi e quelle di lingua francese che sono rimaste nella diocesi madre.\nCronotassi dei vescovi.\nSi omettono i periodi di sede vacante non superiori ai 2 anni o non storicamente accertati.\nStatistiche.\nLa diocesi nel 2019 su una popolazione di 870.880 persone contava 635.730 battezzati, corrispondenti al 73,0% del totale."}
{"id": "501510", "revid": "92723", "url": "https://it.wikipedia.org/wiki?curid=501510", "title": "Diocesi di Hazaribag", "text": "La diocesi di Hazaribag (in latino: \"Dioecesis Hazaribagana\") \u00e8 una sede della Chiesa cattolica in India suffraganea dell'arcidiocesi di Ranchi. Nel 2019 contava 41.252 battezzati su 5.423.142 abitanti. \u00c8 retta dal vescovo Jojo Anand.\nTerritorio.\nLa diocesi comprende i distretti civili di Hazaribag, Kodarma, Chatra e Bokaro (solo la parte occidentale) nello stato indiano del Jharkhand.\nSede vescovile \u00e8 la citt\u00e0 di Hazaribag, dove si trova la cattedrale della Trasfigurazione.\nIl territorio \u00e8 suddiviso in 24 parrocchie.\nStoria.\nLa diocesi \u00e8 stata eretta il 1\u00ba aprile 1995 con la bolla \"Cum ad aeternam\" di papa Giovanni Paolo II, ricavandone il territorio dalla diocesi di Daltonganj.\nCronotassi dei vescovi.\nSi omettono i periodi di sede vacante non superiori ai 2 anni o non storicamente accertati.\nStatistiche.\nLa diocesi nel 2019 su una popolazione di 5.423.142 persone contava 41.252 battezzati, corrispondenti allo 0,8% del totale."}
{"id": "501511", "revid": "125161900", "url": "https://it.wikipedia.org/wiki?curid=501511", "title": "Diocesi di Hearst-Moosonee", "text": "La diocesi di Hearst-Moosonee (in latino: \"Dioecesis Hearstensis-Musonitana\") \u00e8 una sede della Chiesa cattolica in Canada suffraganea dell'arcidiocesi di Ottawa-Cornwall appartenente alla regione ecclesiastica Ontario. Nel 2019 contava 28.000 battezzati su 65.000 abitanti. La sede \u00e8 vacante.\nTerritorio.\nLa sua ubicazione \u00e8 nella parte centro-settentrionale della provincia dell'Ontario, in Canada. \nSede vescovile \u00e8 la citt\u00e0 di Hearst, dove si trova la cattedrale dell'Assunzione di Maria (\"Notre-Dame-de-l'Assomption\"), mentre a Moosonee si trova la concattedrale di Cristo Re.\nIl territorio si estende per 1.108.830 km\u00b2 ed \u00e8 suddiviso in 25 parrocchie e 13 missioni.\nStoria.\nDiocesi di Hearst.\nLa prefettura apostolica dell'Ontario settentrionale fu eretta da papa Benedetto XV il 18 aprile 1919, ricavandone il territorio dalla diocesi di Haileybury (oggi diocesi di Timmins).\nIl 27 novembre 1920 la prefettura apostolica fu elevata a vicariato apostolico con il breve \"Incumbentis Nobis\" dello stesso papa Benedetto XV.\nIl 3 dicembre 1938 il vicariato apostolico cedette una porzione del suo territorio a vantaggio dell'erezione del vicariato apostolico della Baia di James (successivamente diocesi di Moosonee). Lo stesso giorno in virt\u00f9 della bolla \"Maxime interest\" il vicariato apostolico incorpor\u00f2 una porzione di territorio gi\u00e0 appartenuto alla diocesi di Haileybury e fu elevato a diocesi, assumendo il nome di \u00abdiocesi di Hearst\u00bb.\nPrima dell'unione si estendeva su 108.830\u00a0km\u00b2 ed era suddivisa in 18 parrocchie.\nDiocesi di Moosonee.\nIl vicariato apostolico della Baia di James fu eretto il 3 dicembre 1938 con la bolla \"Ad christiani populi\" di papa Pio XI, ricavandone il territorio dalla diocesi di Haileybury (oggi diocesi di Timmins) e del vicariato apostolico dell'Ontario settentrionale (in seguito diocesi di Hearst). Originariamente il vicariato apostolico faceva parte della provincia ecclesiastica dell'arcidiocesi di Ottawa (oggi arcidiocesi di Ottawa-Cornwall).\nIl 13 luglio 1967 il vicariato apostolico fu elevato a diocesi in forza della bolla \"Adsiduo perducti\" di papa Paolo VI e ha assunto il nome di \u00abdiocesi di Moosonee\u00bb; contestualmente \u00e8 entrata a far parte della provincia ecclesiastica dell'arcidiocesi di Keewatin-Le Pas.\nIl 31 maggio 2007 cedette la porzione del suo territorio che ricadeva nella provincia del Qu\u00e9bec alla diocesi di Amos.\nIl 25 gennaio 2016 la diocesi pass\u00f2 dalla giurisdizione della Congregazione per l'evangelizzazione dei popoli alla giurisdizione della Congregazione per i vescovi.\nPrima dell'unione si estendeva su 900.000\u00a0km\u00b2 ed era suddivisa in 12 parrocchie.\nLe sedi unite.\nDal 2007 al 2016 le diocesi di Hearst e di Moosonee sono state unite \"in persona episcopi\". Dal 2016 al 2018 la diocesi di Moosonee \u00e8 stata retta dal vescovo di Hearst in qualit\u00e0 di amministratore apostolico.\nIl 3 dicembre 2018 papa Francesco ha stabilito la fusione delle diocesi di Hearst e di Moosonee in forza della bolla \"Nostrum officium\"; la nuova circoscrizione ha assunto il nome attuale ed \u00e8 diventata suffraganea dell'arcidiocesi di Ottawa (oggi arcidiocesi di Ottawa-Cornwall).\nCronotassi dei vescovi.\nSi omettono i periodi di sede vacante non superiori ai 2 anni o non storicamente accertati.\nStatistiche.\nLa diocesi nel 2019 su una popolazione di 65.000 persone contava 28.000 battezzati, corrispondenti al 43,1% del totale."}
{"id": "501512", "revid": "267975", "url": "https://it.wikipedia.org/wiki?curid=501512", "title": "Diocesi di Helena", "text": "La diocesi di Helena () \u00e8 una sede della Chiesa cattolica negli Stati Uniti d'America suffraganea dell'arcidiocesi di Portland appartenente alla regione ecclesiastica XII (AK, ID, MT, OR, WA). Nel 2019 contava 45.940 battezzati su 619.667 abitanti. \u00c8 retta dal vescovo Austin Anthony Vetter.\nTerritorio.\nLa diocesi occupa la parte occidentale dello stato del Montana e precisamente 23 contee, di cui:\nSede vescovile \u00e8 la citt\u00e0 di Helena, capitale dello Stato, dove si trova la cattedrale di Sant'Elena (\"Cathedral of St. Helena\").\nIl territorio si estende su 134.426\u00a0km\u00b2 ed \u00e8 suddiviso in 58 parrocchie, raggruppate in 6 decanati: Bozeman, Butte, Conrad, Helena, Kalispell e Missoula.\nStoria.\nI primi missionari a raggiungere le terre del Montana furono i gesuiti con padre Pierre-Jean De Smet, che nel 1840 fond\u00f2 la missione di Sainte-Marie presso Stevensville, e poi la missione di Sant'Ignazio in una regione prevalentemente abitata da Indiani e cercatori d'oro. La missione dei gesuiti si concentr\u00f2 soprattutto sull'evangelizzazione dei nativi americani.\nIl vicariato apostolico del Montana fu eretto il 3 marzo 1868 con il breve \"Summi apostolatus\" di papa Pio IX e comprendeva inizialmente la parte del Montana a est dello spartiacque delle Montagne Rocciose. Il territorio fu ricavato dal vicariato apostolico del Nebraska (oggi arcidiocesi di Omaha). Fu nominato come primo vicario apostolico Augustin Ravoux, vicario generale di Saint Paul, il quale tuttavia non accett\u00f2 l'incarico; il vicariato apostolico fu allora dato in amministrazione ai vicari apostolici del Nebraska.\nIl 17 aprile 1883 estese la sua giurisdizione su tutto il Montana, acquisendo i territori del Montana a ovest dello spartiacque delle Montagne Rocciose, che erano appartenuti al vicariato apostolico dell'Idaho (oggi diocesi di Boise City).\nIl 7 marzo 1884 in forza del breve \"Personam beatissimi\" di papa Leone XIII il vicariato apostolico \u00e8 stato elevato a diocesi, con sede nella citt\u00e0 di Helena, capitale del Montana, da cui la diocesi prese il nome. Essa fu resa suffraganea dell'arcidiocesi di Oregon City, che nel 1928 assunse il nome di arcidiocesi di Portland.\nPrimo vescovo fu il sacerdote belga Jean-Baptiste Brondel, trasferito dalla diocesi di Vancouver. Durante il suo episcopato ventennale il numero delle parrocchie raggiunse la cifra di 56. Nell'opera di evangelizzazione del territorio fu aiutato da diverse congregazioni religiose, in particolare le suore della carit\u00e0 e le orsoline, arrivate nel 1884, e le suore del Buon Pastore, che aprirono diverse scuole. Continu\u00f2 l'opera missionaria presso i nativi americani.\nAlla sua morte, la diocesi fu divisa in due, e il 18 maggio 1904 i due terzi orientali del Montana furono ceduti a vantaggio dell'erezione della diocesi di Great Falls (oggi diocesi di Great Falls-Billings).\nIl vescovo John Patrick Carroll (1904-1925) eresse 32 nuove parrocchie, moltiplic\u00f2 il numero delle scuole parrocchiale, apr\u00ec un seminario minore, fond\u00f2 5 \"high schools\" cattoliche e il \"Mont St Charles College\" a Helena, in seguito nominato \"Carroll College\", e istitu\u00ec il \"Diocesan council of Catholic Women\". Nel 1909 benedisse la posa della prima pietra della cattedrale, che consacr\u00f2 il 3 giugno 1924. Alla sua morte la diocesi contava quasi 90 preti diocesani per una popolazione cattolica di 40.000 fedeli, che all'epoca costituivano il 15% della popolazione totale della diocesi.\nI vescovi Joseph Michael Gilmore (1935-1962) e Raymond Gerhardt Hunthausen continuarono l'opera di Carroll. Da segnalare la fondazione del \"Diocesan council of Catholic Men\" e di altre istituzioni cattoliche quali per esempio 9 ospedali e 2 scuole per infermieri. Alla morte di Gilmore la diocesi contava 57 parrocchie e quasi 200 stazioni missionarie, 141 preti di cui 15 religiosi (gesuiti e premostratensi) e oltre 300 religiose appartenenti a 11 congrgezioni.\nCronotassi dei vescovi.\nSi omettono i periodi di sede vacante non superiori ai 2 anni o non storicamente accertati.\nStatistiche.\nLa diocesi nel 2019 su una popolazione di 619.667 persone contava 45.940 battezzati, corrispondenti al 7,4% del totale."}
{"id": "501513", "revid": "1935652", "url": "https://it.wikipedia.org/wiki?curid=501513", "title": "Diocesi di Helsinki (cattolica)", "text": "La diocesi di Helsinki (in latino: \"Dioecesis Helsinkiensis\") \u00e8 una sede della Chiesa cattolica in Finlandia immediatamente soggetta alla Santa Sede. Nel 2019 contava 15.483 battezzati su 5.531.305 abitanti. La sede \u00e8 vacante.\nTerritorio.\nLa diocesi ha giurisdizione su tutti i cattolici residenti in Finlandia.\nSede vescovile \u00e8 la citt\u00e0 di Helsinki, dove si trova la cattedrale di Sant'Enrico.\nIl territorio \u00e8 suddiviso in 8 parrocchie.\nStoria.\nPrima della Riforma protestante in Finlandia esisteva la diocesi di \u00c5bo, eretta nel XII secolo e soppressa nel 1522. Era suffraganea dell'arcidiocesi di Uppsala, dal cui territorio era stata scorporata.\nIl cattolicesimo fece la sua ricomparsa in Finlandia nella seconda met\u00e0 del XVIII secolo, grazie alla presenza di mercanti e commercianti soprattutto tedeschi e russi. Il vicario apostolico di Stoccolma, Paolo Moretti, celebr\u00f2 una prima messa nel 1796 e nel 1799 fu aperta al culto una chiesa cattolica a Vyborg.\nQuando la Finlandia divenne parte dell'impero russo (1812), la parrocchia di Vyborg copriva l'intero granducato di Finlandia: nel 1830 sono censiti circa 3.000 cattolici nel Paese. Il 3 luglio 1848 i cattolici finlandesi furono sottomessi alla giurisdizione dei metropoliti di Mahil\u00eb\u016d. Nel 1856 fu aperta la stazione missionaria a Helsinki e nel 1860 venne ultimata la chiesa di Sant'Enrico, futura cattedrale cattolica. Nel 1903 venne ordinato il primo sacerdote finlandese dopo il XVI secolo, Wilfrid von Christierson.\nTuttavia nel 1882 furono espulsi i missionari e le missionarie tedeschi e nel 1912 il provvedimento fu esteso a tutti i missionari stranieri. Dopo l'indipendenza della Finlandia (1918) e la partenza delle forze militari russe, la Chiesa cattolica perse la maggior parte dei suoi membri.\nIl vicariato apostolico di Finlandia fu eretto l'8 giugno 1920 con la bolla \"Inter alias\" di papa Benedetto XV, ricavandone il territorio dall'arcidiocesi di Mahil\u00eb\u016d (oggi arcidiocesi di Minsk-Mahil\u00eb\u016d).\nIl 25 febbraio 1955 in forza della bolla \"Evangelii paginae\" di papa Pio XII il vicariato apostolico \u00e8 stato elevato a diocesi immediatamente soggetta alla Santa Sede.\nCronotassi dei vescovi.\nSi omettono i periodi di sede vacante non superiori ai 2 anni o non storicamente accertati.\nStatistiche.\nLa diocesi nel 2019 su una popolazione di 5.531.305 persone contava 15.483 battezzati, corrispondenti allo 0,3% del totale."}
{"id": "501516", "revid": "267975", "url": "https://it.wikipedia.org/wiki?curid=501516", "title": "Arcidiocesi di Hermosillo", "text": "Larcidiocesi di Hermosillo (in latino: \"Archidioecesis Hermosillensis\") \u00e8 una sede metropolitana della Chiesa cattolica in Messico appartenente alla regione ecclesiastica Noroeste. Nel 2019 contava 731.770 battezzati su 991.000 abitanti. \u00c8 retta dall'arcivescovo Ruy Rend\u00f3n Leal.\nTerritorio.\nL'arcidiocesi comprende 16 comuni nella parte centrale dello stato messicano di Sonora: Hermosillo, Ures, San Miguel de Horcasitas, Carb\u00f3, Benjam\u00edn Hill, Opodepe, Ray\u00f3n, Santa Ana, Magdalena, Cucurpe, Arizpe, Ban\u00e1michi, Hu\u00e9pac, Bavi\u00e1cora, Aconchi e San Felipe de Jes\u00fas.\nSede arcivescovile \u00e8 la citt\u00e0 di Hermosillo, dove si trova la cattedrale dell'Assunzione di Maria Vergine.\nIl territorio si estende su una superficie di 36.991\u00a0km\u00b2 ed \u00e8 suddiviso in 66 parrocchie, raggruppate in 9 decanati.\nProvincia ecclesiastica.\nLa provincia ecclesiastica di Hermosillo, istituita nel 1963, comprende le seguenti suffraganee:\nStoria.\nL'evangelizzazione della regione fu compiuta da padre Niza che accompagn\u00f2 audacemente gli esploratori e i conquistatori spagnoli. Gli spagnoli si insediarono in diverse localit\u00e0 ed evangelizzarono numerose trib\u00f9 della regione all'inizio del XVII secolo. I gesuiti, a cui era affidato il compito di convertire la gente di queste terre al Cristianesimo, fondarono le famose missioni di R\u00edo Yaqui, R\u00edo Mayo e di Pimeria. Si distinse fra loro il sacerdote italiano Eusebio Francesco Chini, chiamato padre Kino. Nel 1767 i gesuiti furono espulsi e dovettero abbandonare le ben avviate missioni che si estendevano su un vastissimo territorio.\nLa diocesi di Sonora fu eretta il 7 maggio 1779 con la bolla \"Immensa divinae pietatis\" di papa Pio VI, ricavandone il territorio dalle diocesi di Durango e di Guadalajara (oggi entrambe arcidiocesi). La nuova diocesi comprendeva la California e gli stati di Sonora e di Sinaloa.\nOriginariamente era suffraganea dell'arcidiocesi di Citt\u00e0 del Messico e la residenza vescovile era ad Arizpe, dove si trovava la cattedrale dedicata alla Vergine di Loreto. In seguito agli scontri con gli indios la sede fu trasferita prima ad \u00c1lamos e successivamente a Culiac\u00e1n.\nIl 27 aprile 1840 cedette una porzione del suo territorio a vantaggio dell'erezione della diocesi della California, da cui hanno tratto origine le diocesi messicane della Bassa California e quelle dell'odierna California statunitense\nIl 23 giugno 1863 entr\u00f2 a far parte della provincia ecclesiastica dell'arcidiocesi di Guadalajara.\nIl 24 maggio 1883 cedette un'altra porzione del suo territorio a vantaggio dell'erezione della diocesi di Sinaloa (oggi diocesi di Culiac\u00e1n).\nIl 21 luglio 1888 la sede della diocesi fu trasferita a Hermosillo e la diocesi prese questo nome in forza del decreto \"Dum quinque\" della Congregazione Concistoriale.\nIl 23 giugno 1891 in forza della bolla \"Illud in primis\" di papa Leone XIII entr\u00f2 a far parte della provincia ecclesiastica dell'arcidiocesi di Durango.\nIl 20 giugno 1959 cedette un'ulteriore porzione di territorio a vantaggio dell'erezione della diocesi di Ciudad Obreg\u00f3n.\nIl 1\u00ba settembre dello stesso anno assunse il nome di diocesi di Hermosillo per effetto del decreto \"Quum Apostolicis\" della Congregazione Concistoriale.\nIl 13 luglio 1963 \u00e8 stata elevata al rango di arcidiocesi metropolitana con la bolla \"Mexicana natio\" di papa Paolo VI.\nIl 25 marzo 1966 e il 19 marzo 2015 ha ceduto ulteriori porzioni di territorio a vantaggio dell'erezione rispettivamente della diocesi di Mexicali e della diocesi di Nogales.\nCronotassi dei vescovi.\nSi omettono i periodi di sede vacante non superiori ai 2 anni o non storicamente accertati.\nStatistiche.\nL'arcidiocesi nel 2019 su una popolazione di 991.000 persone contava 731.770 battezzati, corrispondenti al 73,8% del totale."}
{"id": "501517", "revid": "267975", "url": "https://it.wikipedia.org/wiki?curid=501517", "title": "Diocesi di Hexham e Newcastle", "text": "La diocesi di Hexham e Newcastle () \u00e8 una sede della Chiesa cattolica in Inghilterra suffraganea dell'arcidiocesi di Liverpool. Nel 2019 contava 167.568 battezzati su 2.323.200 abitanti. \u00c8 retta dal vescovo Robert Byrne, C.O.\nTerritorio.\nLa diocesi comprende le contee inglesi di Northumberland, Tyne and Wear e Durham.\nSede vescovile \u00e8 la citt\u00e0 di Newcastle upon Tyne, dove si trova la cattedrale di Santa Maria. A Hexham sorge l'abbazia di Sant'Andrea (oggi chiesa anglicana), costruzione del XII secolo edificata sopra il precedente monastero, che fu la sede dell'antica diocesi di Hexham.\nIl territorio si estende su 8.722\u00a0km\u00b2 ed \u00e8 suddiviso in 149 parrocchie.\nStoria.\nDiocesi moderna.\nDopo il periodo elisabettiano, in cui i cattolici dovettero affrontare persecuzioni e discriminazioni per via delle leggi penali (\"penal laws\") e il beato Thomas Percy sub\u00ec il martirio, il 20 gennaio 1688, in forza della bolla \"Super cathedram\", papa Innocenzo XI divise il vicariato apostolico d'Inghilterra (oggi arcidiocesi di Westminster) in 4 vicariati, tra cui il vicariato apostolico del Distretto settentrionale.\nPer l'aumento del numero dei cattolici in tutta l'Inghilterra, il 3 luglio 1840 la Santa Sede decise la creazione di 4 nuovi vicariati apostolici. Il vicariato apostolico del Distretto settentrionale cedette parte dei suoi territori a vantaggio dell'erezione dei vicariati apostolici del Distretto del Lancashire (oggi arcidiocesi di Liverpool) e del Distretto dello Yorkshire (dal 1850 diocesi di Beverley).\nPapa Pio IX il 29 settembre 1850 eman\u00f2 il breve \"Universalis Ecclesiae\", con il quale restaur\u00f2 in Inghilterra la gerarchia cattolica; il vicariato apostolico del Distretto settentrionale fu elevato a diocesi con il nome di diocesi di Hexham, suffraganea dell'arcidiocesi di Westminster. Tuttavia gi\u00e0 il 23 maggio 1861 la sede fu traslata a Newcastle e la diocesi assunse il nome attuale. La nuova diocesi comprendeva le contee di Northumberland, Durham, Cumberland e Westmorland.\nIn occasione della ristrutturazione delle province ecclesiastiche dell'Inghilterra e del Galles, il 28 ottobre 1911 la diocesi di Hexham e Newcastle divenne suffraganea dell'arcidiocesi di Liverpool.\nIl 22 novembre 1924 ha ceduto il Cumberland e il Westmorland a vantaggio dell'erezione della diocesi di Lancaster.\nCronotassi dei vescovi.\nSi omettono i periodi di sede vacante non superiori ai 2 anni o non storicamente accertati.\nStatistiche.\nLa diocesi nel 2019 su una popolazione di 2.323.200 persone contava 167.568 battezzati, corrispondenti al 7,2% del totale."}
{"id": "501518", "revid": "92723", "url": "https://it.wikipedia.org/wiki?curid=501518", "title": "Diocesi di Hinche", "text": "La diocesi di Hinche (in latino: \"Dioecesis Hinchensis\") \u00e8 una sede della Chiesa cattolica ad Haiti suffraganea dell'arcidiocesi di Cap-Ha\u00eftien. Nel 2019 contava 399.000 battezzati su 759.550 abitanti. \u00c8 retta dal vescovo D\u00e9sinord Jean.\nTerritorio.\nLa diocesi si trova nel dipartimento del Centro ad Haiti.\nSede vescovile \u00e8 la citt\u00e0 di Hinche, dove si trova la cattedrale dell'Immacolata Concezione.\nIl territorio \u00e8 suddiviso in 50 parrocchie.\nStoria.\nLa diocesi \u00e8 stata eretta il 20 aprile 1972 con la bolla \"Animorum Christifidelium\" di papa Paolo VI, ricavandone il territorio dalle diocesi di Cap-Ha\u00eftien (oggi arcidiocesi) e di Les Gona\u00efves. Originariamente era suffraganea dell'arcidiocesi di Port-au-Prince.\nIl 7 aprile 1988 \u00e8 entrata a far parte della provincia ecclesiastica dell'arcidiocesi di Cap-Ha\u00eftien.\nIl 31 gennaio 1991 ha ceduto una porzione del suo territorio a vantaggio dell'erezione della diocesi di Fort-Libert\u00e9.\nCronotassi dei vescovi.\nSi omettono i periodi di sede vacante non superiori ai 2 anni o non storicamente accertati.\nStatistiche.\nLa diocesi nel 2019 su una popolazione di 759.550 persone contava 399.000 battezzati, corrispondenti al 52,5% del totale."}
{"id": "501519", "revid": "92723", "url": "https://it.wikipedia.org/wiki?curid=501519", "title": "Diocesi di Hiroshima", "text": "La diocesi di Hiroshima (in latino: \"Dioecesis Hiroshima\u00ebnsis\") \u00e8 una sede della Chiesa cattolica in Giappone suffraganea dell'arcidiocesi di Osaka. Nel 2019 contava 20.591 battezzati su 7.328.339 abitanti. \u00c8 retta dal vescovo Alexis Mitsuru Shirahama, P.S.S.\nTerritorio.\nLa diocesi comprende le prefetture di Hiroshima, Okayama, Shimane, Tottori e Yamaguchi.\nSede vescovile \u00e8 la citt\u00e0 di Hiroshima, dove si trova la cattedrale dell'Assunzione di Maria.\nIl territorio si estende su 31.922\u00a0km\u00b2 ed \u00e8 suddiviso in 47 parrocchie.\nStoria.\nIl vicariato apostolico di Hiroshima fu eretto il 4 maggio 1923 con il breve \"Cum ex apostolico\" di papa Pio XI, ricavandone il territorio dalla diocesi di Osaka (oggi arcidiocesi).\nIl 30 giugno 1959 il vicariato apostolico \u00e8 stato elevato a diocesi con la bolla \"Qui arcano Dei\" di papa Giovanni XXIII.\nCronotassi dei vescovi.\nSi omettono i periodi di sede vacante non superiori ai 2 anni o non storicamente accertati.\nStatistiche.\nLa diocesi nel 2019 su una popolazione di 7.328.339 persone contava 20.591 battezzati, corrispondenti allo 0,3% del totale."}
{"id": "501521", "revid": "110157", "url": "https://it.wikipedia.org/wiki?curid=501521", "title": "Arcidiocesi di Hobart", "text": "Larcidiocesi di Hobart (in latino: \"Archidioecesis Hobartensis\") \u00e8 una sede della Chiesa cattolica in Australia immediatamente soggetta alla Santa Sede. Nel 2019 contava 87.300 battezzati su 509.965 abitanti. \u00c8 retta dall'arcivescovo Julian Charles Porteous.\nTerritorio.\nL'arcidiocesi comprende lo stato australiano della Tasmania.\nSede arcivescovile \u00e8 la citt\u00e0 di Hobart, dove si trova la cattedrale di Santa Maria.\nIl territorio \u00e8 suddiviso in 27 parrocchie.\nStoria.\nIl vicariato apostolico di Hobart fu eretto il 5 aprile 1842 con il breve \"Ex debito\" di papa Gregorio XVI, ricavandone il territorio dal vicariato apostolico della Nuova Olanda e della Terra di Van Diemen (oggi arcidiocesi di Sydney).\nIl 22 aprile dello stesso anno il vicariato apostolico fu elevato a diocesi, entrando a far parte della nuova provincia ecclesiastica dell'arcidiocesi di Sydney.\nIl 31 marzo 1874 divenne suffraganea dell'arcidiocesi di Melbourne.\nIl 3 agosto 1888 la diocesi fu elevata al rango di arcidiocesi metropolitana in forza del breve \"Divinae providentiae\" di papa Leone XIII.\nFino a met\u00e0 del Novecento, agli arcivescovi di Hobart era concesso il pallio.\nCronotassi dei vescovi.\nSi omettono i periodi di sede vacante non superiori ai 2 anni o non storicamente accertati.\nStatistiche.\nL'arcidiocesi nel 2019 su una popolazione di 509.965 persone contava 87.300 battezzati, corrispondenti al 17,1% del totale."}
{"id": "501522", "revid": "92723", "url": "https://it.wikipedia.org/wiki?curid=501522", "title": "Diocesi di Ho", "text": "La diocesi di Ho (in latino: \"Dioecesis Ho\u00ebnsis\") \u00e8 una sede della Chiesa cattolica in Ghana suffraganea dell'arcidiocesi di Accra. Nel 2019 contava 212.120 battezzati su 732.300 abitanti. \u00c8 retta dal vescovo Emmanuel Fianu, S.V.D.\nTerritorio.\nLa diocesi comprende i seguenti distretti della regione del Volta in Ghana: Adaklu-Anyigbe, Distretto municipale di Ho, Dayi Sud, Kpando e Hohoe.\nSede vescovile \u00e8 la citt\u00e0 di Ho, dove si trova la cattedrale del Sacro Cuore.\nIl territorio \u00e8 suddiviso in 29 parrocchie.\nStoria.\nLa diocesi \u00e8 stata eretta il 19 dicembre 1994 in seguito alla divisione della diocesi di Keta-Ho, dalla quale ha tratto origine anche la diocesi di Keta-Akatsi.\nCronotassi dei vescovi.\nSi omettono i periodi di sede vacante non superiori ai 2 anni o non storicamente accertati.\nStatistiche.\nLa diocesi nel 2019 su una popolazione di 732.300 persone contava 212.120 battezzati, corrispondenti al 29,0% del totale."}
{"id": "501524", "revid": "110157", "url": "https://it.wikipedia.org/wiki?curid=501524", "title": "Diocesi di Hoima", "text": "La diocesi di Hoima (in latino: \"Dioecesis Hoimana\") \u00e8 una sede della Chiesa cattolica in Uganda suffraganea dell'arcidiocesi di Mbarara. Nel 2019 contava 1.086.310 battezzati su 2.094.325 abitanti. \u00c8 retta dal vescovo Vincent Kirabo.\nTerritorio.\nLa diocesi comprende i distretti di Bulisa, Masindi, Hoima e Kibale nella regione Occidentale dell'Uganda.\nSede vescovile \u00e8 la citt\u00e0 di Hoima, dove si trova la cattedrale di San Pietro.\nIl territorio \u00e8 suddiviso in 46 parrocchie.\nStoria.\nLa diocesi \u00e8 stata eretta il 9 agosto 1965 con la bolla \"Quo aptius christifidelium\" di papa Paolo VI, ricavandone il territorio dalla diocesi di Fort Portal e dall'arcidiocesi di Rubaga (oggi arcidiocesi di Kampala).\nOriginariamente suffraganea dell'arcidiocesi di Rubaga, il 2 gennaio 1999 \u00e8 entrata a far parte della provincia ecclesiastica dell'arcidiocesi di Mbarara.\nCronotassi dei vescovi.\nSi omettono i periodi di sede vacante non superiori ai 2 anni o non storicamente accertati.\nStatistiche.\nLa diocesi nel 2019 su una popolazione di 2.094.325 persone contava 1.086.310 battezzati, corrispondenti al 51,9% del totale."}
{"id": "501525", "revid": "110157", "url": "https://it.wikipedia.org/wiki?curid=501525", "title": "Diocesi di Holgu\u00edn", "text": "La diocesi di Holgu\u00edn (in latino: \"Dioecesis Holguinensis\") \u00e8 una sede della Chiesa cattolica a Cuba suffraganea dell'arcidiocesi di Santiago di Cuba. Nel 2019 contava 444.540 battezzati su 1.655.700 abitanti. \u00c8 retta dal vescovo Emilio Aranguren Echeverr\u00eda.\nTerritorio.\nLa diocesi comprende le province cubane di Holgu\u00edn e Las Tunas (ad eccezione dei municipi di Colombia e Amancio).\nSede vescovile \u00e8 la citt\u00e0 di Holgu\u00edn, dove si trova la cattedrale di Sant'Isidoro.\nIl territorio \u00e8 suddiviso in 32 parrocchie.\nStoria.\nLa diocesi \u00e8 stata eretta da papa Giovanni Paolo II l'8 gennaio 1979 con la bolla \"Omnium Ecclesiarum sollicitudo\", ricavandone il territorio dall'arcidiocesi di Santiago di Cuba.\nCronotassi dei vescovi.\nSi omettono i periodi di sede vacante non superiori ai 2 anni o non storicamente accertati.\nStatistiche.\nLa diocesi nel 2019 su una popolazione di 1.655.700 persone contava 444.540 battezzati, corrispondenti al 26,8% del totale."}
{"id": "501526", "revid": "92723", "url": "https://it.wikipedia.org/wiki?curid=501526", "title": "Diocesi di Homa Bay", "text": "La diocesi di Homa Bay (in latino: \"Dioecesis Homa Bayensis\") \u00e8 una sede della Chiesa cattolica in Kenya suffraganea dell'arcidiocesi di Kisumu. Nel 2019 contava 611.306 battezzati su 2.854.815 abitanti. \u00c8 retta dal vescovo Michael Otieno Odiwa.\nTerritorio.\nLa diocesi comprende il distretto di Homa Bay nella provincia di Nyanza in Kenya.\nSede vescovile \u00e8 la citt\u00e0 di Homa Bay, dove si trova la cattedrale di San Paolo.\nIl territorio \u00e8 suddiviso in 45 parrocchie.\nStoria.\nLa diocesi \u00e8 stata eretta il 18 ottobre 1993, ricavandone il territorio dalla diocesi di Kisii.\nCronotassi dei vescovi.\nSi omettono i periodi di sede vacante non superiori ai 2 anni o non storicamente accertati.\nStatistiche.\nLa diocesi nel 2019 su una popolazione di 2.854.815 persone contava 611.306 battezzati, corrispondenti al 21,4% del totale."}
{"id": "501527", "revid": "110157", "url": "https://it.wikipedia.org/wiki?curid=501527", "title": "Arcieparchia di Homs dei Melchiti", "text": "Larcieparchia di Homs dei Melchiti () \u00e8 una sede metropolitana senza suffraganee della Chiesa cattolica greco-melchita in Siria. Nel 2019 contava 27.000 battezzati. \u00c8 retta dall'arcieparca Jean-Abdo Arbach, B.C.\nAll'arcieparchia sono uniti i titoli di Hama (\"Epiphaniensis\") e di Yabrud (\"Iabrudensis\").\nTerritorio.\nL'arcieparchia si estende nella parte centrale della Siria, corrispondente all'incirca ai governatorati di Hama e Homs.\nSede arcieparchiale \u00e8 la citt\u00e0 di Homs, dove si trova la cattedrale di Nostra Signora della Pace. A Yabrud sorge la cattedrale dei Santi Costantino ed Elena.\nIl territorio \u00e8 suddiviso in 21 parrocchie.\nStoria.\nL'eparchia cattolica di Homs \u00e8 nata con la nascita stessa della Chiesa greco-melchita nel 1724, quando il vescovo Ignace al-Halabi segu\u00ec l'esempio del patriarca Cirillo VI Tanas e dichiar\u00f2 formalmente l'unione con Roma. Con al-Halabi inizia la serie ininterrotta di vescovi greco-cattolici di Homs, citt\u00e0 che fu sede di un'antica metropolia del patriarcato di Antiochia fin dall'epoca romano-bizantina con il nome di Emesa.\nAlla morte nel 1811 di Joseph Safar, successore di Ignace al-Halabi, non fu pi\u00f9 nominato un vescovo e la sede di Homs fu unita a quella di Baalbek.\nLa sede fu ripristinata dal patriarca Massimo III Mazloum, ed elevata al rango di arcieparchia, il 4 marzo 1849. Michel Ata, che prese il nome di Gregoire, fu nominato vescovo con i titoli di Homs, Apamea e Yabrud. Pochi anni dopo il suo insediamento, Gr\u00e9goire Ata trasfer\u00ec la propria sede a Yabrud, che rimase sede dei prelati di Homs fino al 1938.\nIl distretto di Yabrud, prima del 1849, faceva parte dell'arcieparchia di Baalbek. Yabrud \u00e8 un'antica sede vescovile d'epoca romano-bizantina, alla quale fu unita, in epoca imprecisata, un'altra antica sede romano-bizantina, la diocesi di Epifania, citt\u00e0 che dopo la conquista araba nel VII secolo aveva preso il nome di Hama.\nCronotassi dei vescovi.\nSi omettono i periodi di sede vacante non superiori ai 2 anni o non storicamente accertati.\nStatistiche.\nL'arcieparchia nel 2019 contava 27.000 battezzati."}
{"id": "501528", "revid": "1775883", "url": "https://it.wikipedia.org/wiki?curid=501528", "title": "Greatest Hitz", "text": "Greatest Hitz \u00e8 una compilation dei Limp Bizkit, pubblicata nel 2005.\nIl disco.\nContiene le tracce pi\u00f9 famose dei loro primi quattro album, gli inediti \"Why?\" e \"Lean On Me\" (esclusi dalla tracklist di \"Results May Vary\", del 2003), e un medley tra due cover, quella di \"Home Sweet Home\" dei M\u00f6tley Cr\u00fce e quella di \"Bittersweet Symphony\" dei Verve, che \u00e8 stata pubblicata come unico singolo estratto."}
{"id": "501530", "revid": "1565034", "url": "https://it.wikipedia.org/wiki?curid=501530", "title": "Arcidiocesi di Honiara", "text": "Larcidiocesi di Honiara (in latino: \"Archidioecesis Honiarana\") \u00e8 una sede metropolitana della Chiesa cattolica nelle Isole Salomone. Nel 2019 contava 68.500 battezzati su 280.000 abitanti. \u00c8 retta dall'arcivescovo Christopher Cardone, O.P.\nTerritorio.\nL'arcidiocesi comprende cinque province delle Isole Salomone: Centrale,\nGuadalcanal, Makira-Ulawa, Rennell e Bellona e Temotu.\nSede arcivescovile \u00e8 la citt\u00e0 di Honiara, dove si trova la cattedrale della Santa Croce.\nIl territorio \u00e8 suddiviso in 14 parrocchie.\nStoria.\nLa prefettura apostolica delle Isole Salomone britanniche fu eretta il 27 luglio 1897, ricavandone il territorio dal vicariato apostolico della Nuova Pomerania (oggi arcidiocesi di Rabaul).\nIl 21 luglio 1904 assunse il nome di prefettura apostolica delle Isole Salomone meridionali.\nIl 1\u00ba giugno 1912 la prefettura apostolica fu elevata a vicariato apostolico con la lettera apostolica \"Maxima semper\" di papa Pio X.\nL'11 giugno 1959 cedette una porzione del suo territorio a vantaggio dell'erezione del vicariato apostolico delle Isole Salomone occidentali (oggi diocesi di Gizo).\nIl 15 novembre 1966 il vicariato apostolico \u00e8 stato elevato a diocesi con il nome di diocesi di Honiara, in forza della bolla \"Laeta incrementa\" di papa Paolo VI, suffraganea dell'arcidiocesi di Rabaul.\nIl 15 novembre 1978 la diocesi \u00e8 stata ulteriormente elevata al rango di arcidiocesi metropolitana con la bolla \"Laetentur insulae multae\" di papa Giovanni Paolo II.\nIl 17 dicembre 1982 ha ceduto un'altra porzione di territorio a vantaggio dell'erezione della diocesi di Auki.\nCronotassi dei vescovi.\nSi omettono i periodi di sede vacante non superiori ai 2 anni o non storicamente accertati.\nStatistiche.\nL'arcidiocesi nel 2019 su una popolazione di 280.000 persone contava 68.500 battezzati, corrispondenti al 24,5% del totale."}
{"id": "501531", "revid": "1123126", "url": "https://it.wikipedia.org/wiki?curid=501531", "title": "Diocesi di Honolulu", "text": "La diocesi di Honolulu (in latino: \"Dioecesis Honoluluensis\") \u00e8 una sede della Chiesa cattolica negli Stati Uniti d'America suffraganea dell'arcidiocesi di San Francisco appartenente alla regione ecclesiastica XI (CA, HI, NV). Nel 2019 contava 148.960 battezzati su 1.420.000 abitanti. \u00c8 retta dal vescovo Clarence Richard Silva.\nTerritorio.\nLa diocesi comprende l'intero stato delle Hawaii (Stati Uniti) e inoltre un insieme di isole minori, non incorporate dell'arcipelago.\nSede vescovile \u00e8 la citt\u00e0 di Honolulu, dove si trovano la basilica cattedrale di Nostra Signora della Pace, basilica minore dal 2014, e la concattedrale di Santa Teresa di Ges\u00f9 Bambino (\"Saint Theresa of the Child Jesus\").\nIl territorio si estende su 16.637\u00a0km\u00b2 ed \u00e8 suddiviso in 66 parrocchie.\nStoria.\nLa prefettura apostolica delle Isole Sandwich fu eretta il 27 novembre 1825. I primi missionari, appartenenti alla Congregazione dei Sacri Cuori, arrivarono nelle isole il 7 luglio 1827, guidati dal prefetto apostolico Alexis Bachelot. Su istigazione dei missionari protestanti, giunti nelle isole sette anni prima, i missionari cattolici furono espulsi una prima volta il 24 dicembre 1831.\nIl 14 giugno 1833 con il breve \"In sublimi\" di papa Gregorio XVI la prefettura apostolica fu assoggettata al vicariato apostolico dell'Oceania orientale (oggi arcidiocesi di Papeete).\nI missionari fecero ritorno a Honululu il 17 aprile 1837, ma nel novembre del 1837 il re Kamehameha III espulse nuovamente i cattolici dalle Isole. Alla questione pose rimedio il 10 luglio 1839 lo sbarco della fregata francese \"Artemise\", il cui capitano chiese al re libert\u00e0 di culto per i cattolici.\nIl 13 agosto 1844 in forza del breve \"Pastorale officium\" dello stesso papa Gregorio XVI la prefettura apostolica delle Isole Sandwich fu elevata a vicariato apostolico e divenne autonoma dal vicariato apostolico dell'Oceania orientale.\nNel 1848 il vicariato assunse il nome di vicariato apostolico delle Isole Hawaii.\nIl 25 gennaio 1941 il vicariato apostolico \u00e8 stato elevato a diocesi e ha assunto il nome attuale.\nIl 7 marzo 1964 in virt\u00f9 del decreto \"Dissita in Pacifico\" della Sacra Congregazione Concistoriale la diocesi si \u00e8 ampliata, includendo l'atollo Johnston, che fino ad allora non era stato assoggettato a nessuna circoscrizione ecclesiastica.\nIl 19 settembre 1984 la chiesa di Santa Teresa di Ges\u00f9 Bambino di Honolulu \u00e8 stata elevata al rango di concattedrale, mediante il decreto \"Maiori Christifidelium\" della Congregazione per i Vescovi.\nCronotassi dei vescovi.\nSi omettono i periodi di sede vacante non superiori ai 2 anni o non storicamente accertati.\nStatistiche.\nLa diocesi nel 2019 su una popolazione di 1.420.000 persone contava 148.960 battezzati, corrispondenti al 10,5% del totale."}
{"id": "501532", "revid": "322321", "url": "https://it.wikipedia.org/wiki?curid=501532", "title": "Diocesi di Houma-Thibodaux", "text": "La diocesi di Houma-Thibodaux (in latino: \"Dioecesis Humensis-Thibodensis\") \u00e8 una sede della Chiesa cattolica negli Stati Uniti d'America suffraganea dell'arcidiocesi di New Orleans appartenente alla regione ecclesiastica V (AL, KY, LA, MS, TN). Nel 2019 contava 116.160 battezzati su 241.700 abitanti.\nTerritorio.\nLa diocesi comprende 2 parrocchie civili della Louisiana, negli Stati Uniti d'America: Lafourche e Terrebonne. Comprende inoltre parzialmente le parrocchie di Jefferson e St. Mary.\nSede vescovile \u00e8 la citt\u00e0 di Houma, dove si trova la cattedrale di San Francesco di Sales (\"Cathedral of Saint Francis of Sales\"). A Thibodaux sorge la concattedrale di San Giuseppe (\"Saint Joseph Co-Cathedral\").\nIl territorio si estende su 9.065\u00a0km\u00b2 ed \u00e8 suddiviso in 39 parrocchie.\nStoria.\nLa diocesi \u00e8 stata eretta il 2 marzo 1977 con la bolla \"Quandoquidem\" di papa Paolo VI, ricavandone il territorio dall'arcidiocesi di New Orleans.\nCronotassi dei vescovi.\nSi omettono i periodi di sede vacante non superiori ai 2 anni o non storicamente accertati.\nStatistiche.\nLa diocesi nel 2019 su una popolazione di 241.700 persone contava 116.160 battezzati, corrispondenti al 48,1% del totale."}
{"id": "501533", "revid": "92723", "url": "https://it.wikipedia.org/wiki?curid=501533", "title": "Diocesi di Hradec Kr\u00e1lov\u00e9", "text": "La diocesi di Hradec Kr\u00e1lov\u00e9 () \u00e8 una sede della Chiesa cattolica nella Repubblica Ceca suffraganea dell'arcidiocesi di Praga. Nel 2019 contava 450.800 battezzati su 1.274.200 abitanti. \u00c8 retta dal vescovo Jan Vok\u00e1l.\nTerritorio.\nLa diocesi comprende la regione della Boemia orientale, che dopo la riforma amministrativa del 1992 corrisponde alle regioni di Hradec Kr\u00e1lov\u00e9 e di Pardubice, cui vanno aggiunti i distretti di Havl\u00ed\u010dk\u016fv Brod e di Semily.\nSede vescovile \u00e8 la citt\u00e0 di Hradec Kr\u00e1lov\u00e9, dove si trova la cattedrale dello Spirito Santo.\nIl territorio si estende su 11.650\u00a0km\u00b2 ed \u00e8 suddiviso in 14 vicariati e 265 parrocchie.\nStoria.\nNell'ambito della riorganizzazione ecclesiastica della Boemia dopo la guerra dei trent'anni l'imperatore Ferdinando III decise di restaurare la diocesi di Litomy\u0161l, scomparsa durante le guerre hussite, ma con sede a Hradec Kr\u00e1lov\u00e9, chiamata in tedesco K\u00f6niggr\u00e4tz. Grazie alla mediazione del cardinale arcivescovo di Praga Ernst von Harrach, l'imperatore ottenne dalla contessa Anna Eusebia von Harrach la cessione dei possedimenti di Chrast e Auretitz come fondo per la costituzione della mensa episcopale della diocesi e lui stesso aggiunse altri 30.000 fiorini. Con la bolla \"Super universas\" del 10 novembre 1664, papa Alessandro VII eresse la nuova diocesi staccando dall'arcidiocesi di Praga l'arcidiaconato di Hradec Kr\u00e1lov\u00e9.\nCome cattedrale della nuova diocesi fu scelta la chiesa gotica dello Spirito Santo, eretta nel XIV secolo, e primo vescovo fu nominato Matth\u00e4us Ferdinand Sobek, benedettino dell'abbazia di San Nicola di Praga.\nNel 1784, durante l'episcopato di Johann Leopold von Hay, la diocesi ingrand\u00ec il proprio territorio con i distretti di Bidschow, Chrudim e \u010c\u00e1slav, gi\u00e0 appartenuti all'arcidiocesi di Praga.\nAll'inizio dell'Ottocento, la diocesi contava quasi un milione di fedeli, oltre 300 parrocchie, 12 monasteri o conventi, di cui uno solo femminile. Alla fine del secolo, la popolazione cattolica della diocesi raggiungeva il milione e mezzo di fedeli e il numero delle parrocchie era salito a oltre 460, con quasi 1100 preti, tra secolari e regolari. Il 20% delle parrocchie erano di lingua tedesca, ma pochi erano i preti e i seminaristi tedeschi. Nel 1909 il numero dei monasteri o conventi aveva oltrepassato le 70 residenze, moltissime delle quali ospitavano comunit\u00e0 religiose femminili.\nAlla fine della seconda guerra mondiale la popolazione tedesca della diocesi, stimata in oltre 250.000 persone, fu espulsa dalla Boemia.\nDurante il regime comunista, dopo la morte del vescovo Mo\u0159ic P\u00edcha nel 1956, non fu concesso il nulla-osta governativo per la nomina di un nuovo vescovo, che sar\u00e0 nominato solo nel 1989, dopo trentatr\u00e9 anni di sede vacante. Durante questo periodo fu nominato amministratore apostolico Karel Ot\u010den\u00e1\u0161ek, vescovo titolare di Chersoneso di Creta, il quale tuttavia fu arrestato dalla polizia e condannato alla prigione.\nIl 31 maggio 1993 sono stati rivisti i confini della diocesi di Hradec Kr\u00e1lov\u00e9 con le diocesi vicine: Hradec Kr\u00e1lov\u00e9 ha perso 32 parrocchie, di cui 23 cedute all'arcidiocesi di Praga e 9 alla diocesi di \u010cesk\u00e9 Bud\u011bjovice, acquisendo 2 sole parrocchie dall'arcidiocesi di Praga.\nCronotassi dei vescovi.\nSi omettono i periodi di sede vacante non superiori ai 2 anni o non storicamente accertati.\nStatistiche.\nLa diocesi nel 2019 su una popolazione di 1.274.200 persone contava 450.800 battezzati, corrispondenti al 35,4% del totale."}
{"id": "501536", "revid": "1543377", "url": "https://it.wikipedia.org/wiki?curid=501536", "title": "Diocesi di Huacho", "text": "La diocesi di Huacho (in latino: \"Dioecesis Huachensis\") \u00e8 una sede della Chiesa cattolica in Per\u00f9 suffraganea dell'arcidiocesi di Lima. Nel 2019 contava 651.640 battezzati su 672.060 abitanti. \u00c8 retta dal vescovo Antonio Santarsiero Rosa, O.S.I.\nTerritorio.\nLa diocesi comprende sei province della regione peruviana di Lima: Barranca, Cajatambo, Canta, Huaral, Huaura e Oy\u00f3n.\nSede vescovile \u00e8 la citt\u00e0 di Huacho, dove si trova la cattedrale di San Bartolomeo.\nIl territorio \u00e8 suddiviso in 60 parrocchie.\nStoria.\nLa diocesi \u00e8 stata eretta il 15 maggio 1958 con la bolla \"Egregia quidem\" di papa Pio XII, ricavandone il territorio dall'arcidiocesi di Lima e dalla diocesi di Huaraz.\nCronotassi dei vescovi.\nSi omettono i periodi di sede vacante non superiori ai 2 anni o non storicamente accertati.\nStatistiche.\nLa diocesi nel 2019 su una popolazione di 672.060 persone contava 651.640 battezzati, corrispondenti al 97,0% del totale."}
{"id": "501537", "revid": "110157", "url": "https://it.wikipedia.org/wiki?curid=501537", "title": "Diocesi di Huajuapan de Le\u00f3n", "text": "La diocesi di Huajuapan de Le\u00f3n (in latino: \"Dioecesis Huaiuapanensis\") \u00e8 una sede della Chiesa cattolica in Messico suffraganea dell'arcidiocesi di Puebla de los \u00c1ngeles appartenente alla regione ecclesiastica Oriente. Nel 2019 contava 1.245.110 battezzati su 1.276.034 abitanti. \u00c8 retta dal vescovo Miguel \u00c1ngel Castro Mu\u00f1oz.\nTerritorio.\nLa diocesi comprende 76 comuni nello stato messicano di Oaxaca e 17 in quello di Puebla.\nSede vescovile \u00e8 la citt\u00e0 di Huajuapan de Le\u00f3n, dove si trova la cattedrale della Vergine di Guadalupe.\nIl territorio si estende su una superficie di 26.000\u00a0km\u00b2 ed \u00e8 suddiviso in 76 parrocchie, raggruppate in 6 decanati.\nStoria.\nLa diocesi di Mixtecas fu eretta il 25 aprile 1902 con la bolla \"Apostolica Sedes\" di papa Leone XIII, ricavandone il territorio dall'arcidiocesi di Antequera e dalla diocesi di Tlaxcala (oggi arcidiocesi di Puebla de los \u00c1ngeles).\nOriginariamente immediatamente soggetta alla Santa Sede, l'11 agosto 1903 entr\u00f2 a far parte della provincia ecclesiastica dell'arcidiocesi di Puebla de los \u00c1ngeles.\nIl 13 novembre 1903 ha assunto il nome attuale in forza del decreto \"Litteris apostolicis\" della Congregazione Concistoriale.\nCronotassi dei vescovi.\nSi omettono i periodi di sede vacante non superiori ai 2 anni o non storicamente accertati.\nStatistiche.\nLa diocesi nel 2019 su una popolazione di 1.276.034 persone contava 1.245.110 battezzati, corrispondenti al 97,6% del totale."}
{"id": "501538", "revid": "1123126", "url": "https://it.wikipedia.org/wiki?curid=501538", "title": "Diocesi di Hu\u00e1nuco", "text": "La diocesi di Hu\u00e1nuco (in latino: \"Dioecesis Huanucensis\") \u00e8 una sede della Chiesa cattolica in Per\u00f9 suffraganea dell'arcidiocesi di Huancayo. Nel 2019 contava 900.000 battezzati su 1.060.000 abitanti. \u00c8 retta dal vescovo Neri Menor Vargas, O.F.M.\nTerritorio.\nLa diocesi comprende otto province della regione peruviana di Hu\u00e1nuco: Ambo, Dos de Mayo, Huamal\u00edes, Hu\u00e1nuco, Lauricocha, Leoncio Prado, Pachitea e Yarowilca; e la provincia di Tocache della regione di San Mart\u00edn.\nSede vescovile \u00e8 la citt\u00e0 di Hu\u00e1nuco, dove si trova la cattedrale del Signore di Burgos.\nIl territorio \u00e8 suddiviso in 33 parrocchie.\nStoria.\nLa diocesi \u00e8 stata eretta il 17 marzo 1865 con la bolla \"Singulari animi Nostri\" di papa Pio IX, ricavandone il territorio dall'arcidiocesi di Lima, di cui originariamente era suffraganea.\nIl 5 febbraio 1900 e il 18 dicembre 1944 ha ceduto porzioni del suo territorio a vantaggio rispettivamente dell'erezione della prefettura apostolica di Ucayali (successivamente soppressa) e della diocesi di Huancayo (oggi arcidiocesi).\nIl 15 maggio 1958 ha ceduto altre porzioni di territorio a vantaggio delle prelature territoriali di Tarma e di Huar\u00ed (oggi entrambe diocesi).\nIl 30 giugno 1966 \u00e8 entrata a far parte della provincia ecclesiastica di Huancayo.\nIl 26 aprile 2007 ha incorporato nel proprio territorio la provincia di Tocache che era appartenuta in precedenza alla prelatura territoriale di Moyobamba.\nCronotassi dei vescovi.\nSi omettono i periodi di sede vacante non superiori ai 2 anni o non storicamente accertati.\nStatistiche.\nLa diocesi nel 2019 su una popolazione di 1.060.000 persone contava 900.000 battezzati, corrispondenti all'84,9% del totale."}
{"id": "501539", "revid": "1543377", "url": "https://it.wikipedia.org/wiki?curid=501539", "title": "Diocesi di Huaraz", "text": "La diocesi di Huaraz (in latino: \"Dioecesis Huarazensis\") \u00e8 una sede della Chiesa cattolica in Per\u00f9 suffraganea dell'arcidiocesi di Trujillo. Nel 2019 contava 232.688 battezzati su 446.585 abitanti. \u00c8 retta dal vescovo Jos\u00e9 Eduardo Vel\u00e1squez Tarazona.\nTerritorio.\nLa diocesi comprende cinque province della regione peruviana di Ancash: Aija, Bolognesi, Carhuaz, Ocros e Recuay, nonch\u00e9 porzioni delle province di Huaraz, Huaylas e Yungay.\nSede vescovile \u00e8 la citt\u00e0 di Huaraz, dove si trova la cattedrale di San Sebastiano e dell'Immacolata Concezione di Maria; essendo questa rovinata a causa di un terremoto nel 1970 e in fase di ricostruzione, funge da cattedrale il santuario del Signore della Solitudine.\nIl territorio \u00e8 suddiviso in 32 parrocchie.\nStoria.\nLa diocesi \u00e8 stata eretta il 15 maggio 1899 con la bolla \"Catholicae ecclesiae\" di papa Leone XIII, ricavandone il territorio dall'arcidiocesi di Lima, di cui era originariamente suffraganea.\nIl 15 maggio 1958 ha ceduto porzioni del suo territorio a vantaggio dell'erezione della diocesi di Huacho e della prelatura territoriale di Huar\u00ed (oggi diocesi).\nIl 26 novembre 1962 ha ceduto un'altra porzione di territorio a vantaggio dell'erezione della prelatura territoriale di Chimbote (oggi diocesi).\nOriginariamente suffraganea dell'arcidiocesi di Lima, il 30 giugno 1966 \u00e8 entrata a far parte della provincia ecclesiastica di Trujillo in forza della bolla \"Apostolicum officii\" di papa Paolo VI. \nIl 22 marzo 1983 per effetto del decreto \"Spirituali Christifidelium\" della Congregazione per i vescovi ha ceduto alla prelatura territoriale di Chimbote la sua giurisdizione sui distretti di Huarmey, Pamparomas, Quillo, Cochabamba, Colcabamba, Huanchay, Pampas e Pariacoto.\nCronotassi dei vescovi.\nSi omettono i periodi di sede vacante non superiori ai 2 anni o non storicamente accertati.\nStatistiche.\nLa diocesi nel 2019 su una popolazione di 446.585 persone contava 232.688 battezzati, corrispondenti al 52,1% del totale."}
{"id": "501540", "revid": "92723", "url": "https://it.wikipedia.org/wiki?curid=501540", "title": "Diocesi di Huehuetenango", "text": "La diocesi di Huehuetenango (in latino: \"Dioecesis Gerontopolitana\") \u00e8 una sede della Chiesa cattolica in Guatemala suffraganea dell'arcidiocesi di Los Altos, Quetzaltenango-Totonicap\u00e1n. Nel 2019 contava 812.830 battezzati su 1.354.700 abitanti. \u00c8 retta dal vescovo cardinale \u00c1lvaro Leonel Ramazzini Imeri.\nTerritorio.\nLa diocesi comprende il dipartimento guatemalteco di Huehuetenango.\nSede vescovile \u00e8 la citt\u00e0 di Huehuetenango, dove si trova la cattedrale dell'Immacolata Concezione.\nIl territorio \u00e8 suddiviso in 30 parrocchie.\nStoria.\nLa prelatura territoriale di Huehuetenango fu eretta il 22 luglio 1961 con la bolla \"Laeto auspicio\" di papa Giovanni XXIII, ricavandone il territorio dalla diocesi di San Marcos. Originariamente era suffraganea dell'arcidiocesi di Santiago di Guatemala.\nIl 23 dicembre 1967 la prelatura territoriale \u00e8 stata elevata a diocesi con la bolla \"Solet Apostolica\" di papa Paolo VI.\nIl 13 febbraio 1996 \u00e8 entrata a far parte della provincia ecclesiastica dell'arcidiocesi di Los Altos, Quetzaltenango-Totonicap\u00e1n.\nCronotassi dei vescovi.\nSi omettono i periodi di sede vacante non superiori ai 2 anni o non storicamente accertati.\nStatistiche.\nLa diocesi nel 2019 su una popolazione di 1.354.700 persone contava 812.830 battezzati, corrispondenti al 60,0% del totale."}
{"id": "501542", "revid": "110157", "url": "https://it.wikipedia.org/wiki?curid=501542", "title": "Diocesi di Huejutla", "text": "La diocesi di Huejutla (in latino: \"Dioecesis Hueiutlensis\") \u00e8 una sede della Chiesa cattolica in Messico suffraganea dell'arcidiocesi di Tulancingo appartenente alla regione ecclesiastica Centro. Nel 2019 contava 512.752 battezzati su 596.500 abitanti. \u00c8 retta dal vescovo Jos\u00e9 Hira\u00eds Acosta Beltr\u00e1n.\nTerritorio.\nLa diocesi comprende 24 comuni dello stato messicano di Hidalgo.\nSede vescovile \u00e8 la citt\u00e0 di Huejutla de Reyes, dove si trova la cattedrale di Sant'Agostino.\nIl territorio si estende su 6.014\u00a0km\u00b2 ed \u00e8 suddiviso in 44 parrocchie.\nStoria.\nLa diocesi \u00e8 stata eretta il 24 novembre 1922 con la bolla \"Inter negotia\" di papa Pio XI, ricavandone il territorio dalla diocesi di Tulancingo (oggi arcidiocesi), e in parte minore dalle diocesi di Tamaulipas e di San Luis Potos\u00ed. Originariamente era suffraganea dell'arcidiocesi di Puebla de los \u00c1ngeles.\nIl 27 novembre 1960 e il 9 giugno 1962 ha ceduto porzioni del suo territorio a vantaggio dell'erezione rispettivamente delle diocesi di Ciudad Valles e di Tuxpan.\nIl 25 novembre 2006 \u00e8 entrata a far parte della provincia ecclesiastica di Hidalgo, come suffraganea dell'arcidiocesi di Tulancingo.\nCronotassi dei vescovi.\nSi omettono i periodi di sede vacante non superiori ai 2 anni o non storicamente accertati.\nStatistiche.\nLa diocesi nel 2019 su una popolazione di 596.500 persone contava 512.752 battezzati, corrispondenti all'86,0% del totale."}
{"id": "501544", "revid": "92723", "url": "https://it.wikipedia.org/wiki?curid=501544", "title": "Diocesi di Huelva", "text": "La diocesi di Huelva (in latino: \"Dioecesis Onubensis\") \u00e8 una sede della Chiesa cattolica in Spagna suffraganea dell'arcidiocesi di Siviglia. Nel 2019 contava 504.334 battezzati su 519.932 abitanti. \u00c8 retta dal vescovo Santiago G\u00f3mez Sierra.\nTerritorio.\nLa diocesi comprende la provincia di Huelva.\nSede vescovile \u00e8 la citt\u00e0 di Huelva, dove si trova la cattedrale di Nostra Signora della Mercede.\nIl territorio \u00e8 suddiviso in 173 parrocchie, raggruppate in 5 zone pastorali e 9 arcipresbiterati.\nStoria.\nLa diocesi \u00e8 stata eretta il 22 ottobre 1953 con la bolla \"Laetamur vehementer\" di papa Pio XII, ricavandone il territorio dall'arcidiocesi di Siviglia.\nIl 14 giugno 1954, con la lettera apostolica \"Ut recens\", papa Pio XII ha proclamato la Beata Maria Vergine Immacolata e San Leandro vescovo patroni della diocesi.\nIl 4 luglio 1954 \u00e8 stato istituito il capitolo della cattedrale con la bolla \"Cum sit proprium\" dello stesso papa Pio XII.\nIl 2 luglio 1971 per effetto del decreto \"Ad satius animarum\" della Congregazione per i vescovi ha mutato il precedente nome latino di \"Huelvensis\" in \"Onubensis\".\nCronotassi dei vescovi.\nSi omettono i periodi di sede vacante non superiori ai 2 anni o non storicamente accertati.\nStatistiche.\nLa diocesi nel 2019 su una popolazione di 519.932 persone contava 504.334 battezzati, corrispondenti al 97,0% del totale."}
{"id": "501545", "revid": "267975", "url": "https://it.wikipedia.org/wiki?curid=501545", "title": "Diocesi di Huesca", "text": "La diocesi di Huesca () \u00e8 una sede della Chiesa cattolica in Spagna suffraganea dell'arcidiocesi di Saragozza. Nel 2019 contava 78.136 battezzati su 84.018 abitanti. \u00c8 retta dal vescovo Juli\u00e1n Ruiz Martorell.\nTerritorio.\nLa diocesi comprende tre zone della provincia di Huesca, nell'Aragona, Spagna: Monta\u00f1a, Somontano e Monegros.\nSede vescovile \u00e8 la citt\u00e0 di Huesca, dove si trova la cattedrale di Nostra Signora di Montserrat. Nella stessa citt\u00e0 sorge anche la basilica minore di San Lorenzo.\nIl territorio si estende su 4.728\u00a0km\u00b2 ed \u00e8 suddiviso in 210 parrocchie, raggruppate in 6 arcipresbiterati, che sono indicati con i colori in parentesi nelle mappa a destra: Almud\u00e9var (violetto), Ayerbe (rosso), Huesca (giallo), Monegros (arancione), Sesa-Berbegal (verde) e Semontano-Sobrarbe (azzurro).\nStoria.\nEpoca antica e visigota.\nIgnote sono le origini della diocesi di Huesca, nella provincia romana della Tarraconense, suffraganea dell'arcidiocesi di Tarragona. Il primo vescovo storicamente documentato \u00e8 menzionato in una delle nuove lettere attribuite al \"corpus\" delle lettere di sant'Agostino e datata tra il 419 e il 421, cosa che potrebbe far risalire la nascita della diocesi fino al IV secolo. Non si conoscono altri vescovi di Huesca fino alla prima met\u00e0 del VI secolo, con il vescovo Elpidio, che successivamente alla celebrazione del concilio di Toledo del 17 maggio 531 ne sottoscrisse gli atti assieme ai suoi tre fratelli vescovi, Nebridio di Egara, Giusto di Urgell e Giustiniano di Valencia.\nFu durante l'episcopato di Elpidio che san Vittorino fond\u00f2 verso il 522 il monastero di San Mart\u00edn d'As\u00e1n nei pressi di questa citt\u00e0. Probabilmente \u00e8 in questo monastero che i vescovi avevano la loro sede; di certo, almeno due monaci furono eletti vescovi di Huesca: Vincenzo, di cui \u00e8 noto il testamento, redatto verso il 576, e Audeberto, che, come abate, rappresent\u00f2 il vescovo Gadisclo al concilio del 683, e come vescovo prese parte a quello del 693.\nL'Alto Medioevo e i vescovi di Aragona.\nTra il 714 e il 720 Huesca sub\u00ec l'invasione musulmana e ignote sono le sorti della diocesi. Altrove nella penisola iberica si hanno notizie della sopravvivenza delle diocesi e perci\u00f2 non ci sono motivi per supporre che quella di Huesca sia scomparsa completamente, ma non sono noti nomi di vescovi. Nella vita di Sant'Urbez si menzionano due vescovi vissuti a cavallo tra VIII e IX secolo, Nitidio e Frontiniano, che tuttavia non tutti gli autori ammettono nella cronotassi di Huesca. In quest'epoca si diffuse nel territorio la vita eremitica, i cui principali rappresentanti furono, oltre a sant'Urbez, i santi Voto e Felice.\nNella prima met\u00e0 del IX secolo furono liberate dalla dominazione araba le contee di Sobrarbe e di Aragona, che in seguito (921) passarono sotto il controllo dei re di Navarra come stati vassalli e sotto la giurisdizione dei vescovi di Pamplona. Il vescovo Galindo di Pamplona (922-928) organizz\u00f2 dal punto di vista ecclesiastico il territorio del regno di Navarra e dei suoi vassalli, creando 4 nuove diocesi: per la contea d'Aragona consacr\u00f2 vescovo Ferriolo, che pose la sua sede nel monastero pirenaico di Sant'Adriano di Sasabe. Di questa sede sono noti i nomi di una decina di vescovi, documentati come vescovi \"Sasauensis\" oppure \"Aragonensis\".\nVerso la met\u00e0 dell'XI secolo il conte aragonese Sancho Ram\u00edrez si proclam\u00f2 re di Aragona e fece di Jaca la sua capitale, ed \u00e8 in questa citt\u00e0 che i vescovi aragonesi di Sasabe trasferirono la loro residenza nel 1076. Da questo momento i vescovi sono noti con il doppio titolo di \"vescovi d'Aragona\" o \"vescovi di Jaca\".\nSede di Huesca e Jaca.\nIl 19 novembre 1096 Huesca fu riconquistata dal re Pietro I d'Aragona (1094-1104), che ne fece la nuova capitale del suo regno. Nell'ottobre del 1097 il vescovo Pedro di Jaca trasfer\u00ec la sede della diocesi aragonese a Huesca, restaurando cos\u00ec l'antica sede visigota. La grande moschea della citt\u00e0 fu trasformata nella nuova cattedrale diocesana. L'11 maggio 1098 papa Urbano II conferm\u00f2 la restaurazione della diocesi di Huesca con la bolla \"Miserationibus Domini\". Tuttavia la sede di Jaca non fu completamente soppressa, poich\u00e9 mantenne la propria cattedrale e il capitolo dei canonici. Da questo momento la diocesi ebbe il doppio nome di \"diocesi di Huesca e Jaca\".\nUn lungo contenzioso per motivi di confini contrappose i vescovi di Huesca e Jaca a quelli di Roda-Barbastro, che nel 1149 avevano trasferito la loro sede a L\u00e9rida. Una sentenza di papa Innocenzo III nel 1203 risolse definitivamente la questione assegnando ai vescovi di Huesca e Jaca i territori aragonesi della diocesi Roda-Barbastro, ossia la zona situata tra i fiumi Alcanadre e Cinca, compresa la citt\u00e0 di Barbastro e il priorato di Alqu\u00e9zar.\nIl 14 giugno 1318 la diocesi entr\u00f2 a far parte della provincia ecclesiastica di Saragozza.\nNel corso del XIV secolo la diocesi ebbe una lunga serie di vescovi, una quindicina, tutti di nomina pontificia, che restarono poco tempo a Huesca, considerata una sede di poca importanza, e trampolino di lancio per sedi vescovili pi\u00f9 prestigiose.\nInvece nel corso del XV secolo i vescovi di Huesca e Jaca furono solo 8. Tra questi si nota in particolare il vescovo Juan de Arag\u00f3n, vescovo per oltre 40 anni (1484-1526). Durante il suo lungo episcopato, fu ultimata la costruzione della cattedrale. A causa dell'et\u00e0 avanzata di Juan de Arag\u00f3n, furono inopinatamente nominati due vescovi coadiutori Alonso de So de Castro e Felipe de Urri\u00e9s, i quali pretesero entrambi di succedere a Juan de Arag\u00f3n, quando questi mor\u00ec il 12 dicembre 1526. Ne sort\u00ec un piccolo scisma, durante il quale i partigiani dei due contendenti si contrapposero anche con le armi. Alonso de So de Castro mor\u00ec a Napoli il 12 ottobre 1527, ma il capitolo dei canonici neg\u00f2 a Felipe de Urri\u00e9s la presa di possesso della diocesi. Ne segu\u00ec una sede vacante di 7 anni, fino alla nomina di Mart\u00edn de Gurrea.\nSede di Huesca.\nIl re Filippo II, temendo l'avanzata del protestantesimo in Spagna attraverso i Pirenei, propose al papa di dividere l'estesa diocesi di Huesca e Jaca in pi\u00f9 diocesi. Con bolla del 18 giugno 1571, papa Pio V separ\u00f2 le sedi di Huesca e di Jaca, creando per quest'ultima una diocesi indipendente, ed inoltre elevando Barbastro a nuova sede vescovile.\nI vescovi degli ultimi decenni del XVI secolo misero in atto diverse iniziative per attuare i decreti di riforma del concilio di Trento e per fermare qualsiasi tentativo di predicazione da parte dei protestanti, provenienti soprattutto dalla regione francese del B\u00e9arn: insistettero pi\u00f9 volte perch\u00e9 in ogni parrocchia fossero tenuti i registri parrocchiali; favorirono riunioni frequenti di sinodi diocesani e le visite pastorali; presero misure per contrastare il potere de capitolo della cattedrale, che in passato aveva spesso divaricato quello dei vescovi; incoraggiarono le predicazioni popolari; venne aperto il seminario diocesano nel 1580; nel 1584 il messale e il breviario romano sostituirono i libri precedenti in uso nella diocesi; fu pubblicato un catechismo nel 1594.\nDal 1534 al 1686 i vescovi furono esclusivamente aragonesi; successivamente, soprattutto dopo il 1707 il re scelse prevalentemente vescovi castigliani.\nDurante le guerre napoleoniche, alla morte del vescovo Joaqu\u00edn S\u00e1nchez Cutanda nel 1809, il governo di Giuseppe Bonaparte nomin\u00f2 a succedergli Miguel de Santander, ausiliare di Saragozza, che prese possesso della diocesi il 17 febbraio 1810. Con la fine dell'occupazione francese, Miguel de Santander fugg\u00ec in Francia nel giugno del 1813.\nCon il concordato del 1851 la diocesi acquis\u00ec la giurisdizione sull'Ordine di San Giovanni di Gerusalemme e sull'abbazia di Montearag\u00f3n e San Victori\u00e1n; queste decisioni tuttavia ebbero effetto solo dopo un decreto reale del 1917.\nLa diocesi soffr\u00ec molto a causa dell'anticlericalismo, che impervers\u00f2 in Spagna nel corso del XIX secolo. Il vescovo Basilio Gil Bueno fu espulso dalla citt\u00e0 nel 1868, si rifugi\u00f2 a Saragozza e pot\u00e9 rientrare nella sua diocesi nel settembre dell'anno successivo. Prese parte al concilio Vaticano I a Roma, dove mor\u00ec il 12 1870.\nIl 2 settembre 1955, facendo seguito al concordato del 1953 che stabiliva di far coincidere i limiti Engracia, che fin dal Medioevo faceva delle diocesi con quelli delle province civili, furono rivisti i confini con le diocesi vicine: la diocesi di Huesca ha ceduto l'arcipresbiterato di Broto alla diocesi di Jaca, ma ha acquisito quello di Berbegal dalla diocesi di Lleida e la parrocchia di Eres dalla stessa Jaca. Nello stesso tempo la parrocchia di Santa parte di Huesca pur trovandosi nel centro di Saragozza, pass\u00f2 all'arcidiocesi di Saragozza.\nDal 23 ottobre 2003 \u00e8 unita \"in persona episcopi\" alla diocesi di Jaca.\nCronotassi dei vescovi.\nSi omettono i periodi di sede vacante non superiori ai 2 anni o non storicamente accertati.\nStatistiche.\nLa diocesi nel 2019 su una popolazione di 84.018 persone contava 78.136 battezzati, corrispondenti al 93,0% del totale."}
{"id": "501547", "revid": "92723", "url": "https://it.wikipedia.org/wiki?curid=501547", "title": "Arcidiocesi di Hu\u00ea", "text": "Larcidiocesi di Hu\u00ea () \u00e8 una sede metropolitana della Chiesa cattolica in Vietnam. Nel 2019 contava 72.016 battezzati su 1.771.190 abitanti. \u00c8 retta dall'arcivescovo Joseph Nguy\u00ean Chi Linh.\nTerritorio.\nL'arcidiocesi si trova nella parte centrale del Vietnam e comprende le province di Thua Thien-Hue e di Quang Tri.\nSede arcivescovile \u00e8 la citt\u00e0 di Hu\u1ebf, dove sorge la cattedrale del Cuore Immacolato di Maria. Nel territorio sorge anche la basilica di Notre-Dame di La Vang, santuario nazionale vietnamita, in ricostruzione dopo la sua distruzione causata dai bombardamenti americani nel 1972.\nIl territorio si estende su 9.822\u00a0km\u00b2 \u00e8 suddiviso in 87 parrocchie.\nProvincia ecclesiastica.\nLa provincia ecclesiastica di Hu\u1ebf, istituita nel 1960, comprende le seguenti suffraganee:\nStoria.\nGli inizi dell'evangelizzazione nella regione di Hu\u1ebf risalgono ai primi decenni del XVII secolo con i gesuiti, in particolare Francesco Buzomi e, a partire dal 1625, Alexandre de Rhodes. Ai Gesuiti subentrarono ben presto i missionari della Societ\u00e0 per le missioni estere di Parigi a cui fu affidata l'intera evangelizzazione del Sud-est asiatico.\nNel 1659 fu eretto il vicariato apostolico della Cocincina, che nel 1844 fu diviso in due, con la nascita dei vicariati apostolici della Cocincina occidentale (oggi arcidiocesi di H\u00f4 Ch\u00ed Minh) e della Cocincina orientale (oggi diocesi di Quy Nh\u01a1n). Il 27 agosto 1850 con il breve \"Postulat apostolici\" di papa Pio IX quest'ultimo vicariato fu a sua volta diviso in due, dando origine al vicariato apostolico della Cocincina settentrionale con sede a Hu\u1ebf, affidato ai missionari di Parigi.\nDiverse persecuzioni colpirono le missioni vietnamite nel corso dell'Ottocento. Tra il 1883 e il 1886 la missione di Hu\u1ebf fu colpita da una violenta repressione, che port\u00f2 alla morte di 10 preti e di oltre 8.000 cristiani. Il martirologio romano commemora in diversi martiri provenienti da Hu\u1ebf.\nIl 3 dicembre 1924 assunse il nome di vicariato apostolico di Hu\u00ea in forza del decreto \"Ordinarii Indosinensis\" della Congregazione di Propaganda Fide. L'anno successivo Hu\u00ea divenne sede della delegazione apostolica per il Vietnam, trasferita nel 1951 a Hanoi.\nIl 24 novembre 1960, in occasione della costituzione della gerarchia episcopale vietnamita, il vicariato apostolico \u00e8 stato elevato al rango di arcidiocesi metropolitana con la bolla \"Venerabilium Nostrorum\" di papa Giovanni XXIII.\nCronotassi dei vescovi.\nSi omettono i periodi di sede vacante non superiori ai 2 anni o non storicamente accertati.\nStatistiche.\nL'arcidiocesi nel 2019 su una popolazione di 1.771.190 persone contava 72.016 battezzati, corrispondenti al 4,1% del totale."}
{"id": "501548", "revid": "92723", "url": "https://it.wikipedia.org/wiki?curid=501548", "title": "Diocesi di Humait\u00e1", "text": "La diocesi di Humait\u00e1 (in latino: \"Dioecesis Humaitanensis\") \u00e8 una sede della Chiesa cattolica in Brasile suffraganea dell'arcidiocesi di Porto Velho appartenente alla regione ecclesiastica Noroeste. Nel 2019 contava 85.000 battezzati su 121.800 abitanti. \u00c8 retta dal vescovo Ant\u00f4nio Fontinele de Melo.\nTerritorio.\nLa diocesi comprende 3 comuni dello stato brasiliano di Amazonas: Humait\u00e1, Apu\u00ed e Manicor\u00e9.\nSede vescovile \u00e8 la citt\u00e0 di Humait\u00e1, dove si trova la cattedrale dell'Immacolata Concezione.\nIl territorio si estende su una superficie di 135.000\u00a0km\u00b2 ed \u00e8 suddiviso in 8 parrocchie.\nStoria.\nLa prelatura territoriale di Humait\u00e1 fu eretta il 26 giugno 1961 con la bolla \"Fertile Evangelii\" di papa Giovanni XXIII, ricavandone il territorio dall'arcidiocesi di Manaus e dalla prelatura territoriale di Porto Velho (oggi arcidiocesi). Originariamente era suffraganea della stessa arcidiocesi di Manaus.\nIl 16 ottobre 1979 la prelatura territoriale \u00e8 stata elevata a diocesi con la bolla \"Cum praelaturae\" di papa Giovanni Paolo II.\nIl 4 ottobre 1982 \u00e8 entrata a far parte della provincia ecclesiastica dell'arcidiocesi di Porto Velho.\nIl 12 febbraio 1996, in forza del decreto \"Quo aptius\" della Congregazione per i vescovi, ha ceduto il comune di Manicor\u00e9 alla prelatura territoriale di Borba, ricevendone in cambio quello di Apu\u00ed. Tuttavia, il 20 gennaio 2003 Manicor\u00e9 \u00e8 ritornato a far parte della diocesi di Humait\u00e1.\nCronotassi dei vescovi.\nSi omettono i periodi di sede vacante non superiori ai 2 anni o non storicamente accertati.\nStatistiche.\nLa diocesi nel 2019 su una popolazione di 121.800 persone contava 85.000 battezzati, corrispondenti al 69,8% del totale."}
{"id": "501549", "revid": "1123126", "url": "https://it.wikipedia.org/wiki?curid=501549", "title": "Arcidiocesi di Huambo", "text": "Larcidiocesi di Huambo (in latino: \"Archidioecesis Huambensis\") \u00e8 una sede metropolitana della Chiesa cattolica in Angola. Nel 2019 contava 1.137.010 battezzati su 2.019.555 abitanti. \u00c8 retta dall'arcivescovo Zeferino Zeca Martins, S.V.D.\nTerritorio.\nL'arcidiocesi comprende la provincia di Huambo in Angola.\nSede arcivescovile \u00e8 la citt\u00e0 di Huambo, dove si trova la cattedrale di Nostra Signora dell'Immacolata Concezione.\nIl territorio \u00e8 suddiviso in 49 parrocchie.\nStoria.\nLa diocesi di Nova Lisboa fu eretta il 4 settembre 1940 con la bolla \"Sollemnibus Conventionibus\" di papa Pio XII, ricavandone il territorio dalla diocesi di Angola e Congo (oggi arcidiocesi di Luanda) e dalla prefettura apostolica di Cubango che fu contestualmente soppressa.\nIl 27 luglio 1955 e il 6 giugno 1970 cedette porzioni del suo territorio a vantaggio dell'erezione rispettivamente delle diocesi di S\u00e1 da Bandeira (oggi arcidiocesi di Lubango) e di Benguela.\nIl 10 agosto 1975 cedette un'ulteriore porzione di territorio a vantaggio dell'erezione della diocesi di Serpa Pinto (oggi diocesi di Menongue).\nIl 3 febbraio 1977 per effetto della bolla \"Qui divino consilio\" di papa Paolo VI \u00e8 stata elevata al rango di arcidiocesi metropolitana e ha assunto il nome di arcidiocesi di Huambo.\nCronotassi dei vescovi.\nSi omettono i periodi di sede vacante non superiori ai 2 anni o non storicamente accertati.\nStatistiche.\nL'arcidiocesi nel 2019 su una popolazione di 2.019.555 persone contava 1.137.010 battezzati, corrispondenti al 56,3% del totale."}
{"id": "501551", "revid": "322321", "url": "https://it.wikipedia.org/wiki?curid=501551", "title": "Diocesi di H\u01b0ng H\u00f3a", "text": "La diocesi di H\u01b0ng H\u00f3a (in latino: \"Dioecesis Hung Hoaensis\") \u00e8 una sede della Chiesa cattolica in Vietnam suffraganea dell'arcidiocesi di Hanoi. Nel 2019 contava 252.796 battezzati su 7.747.365 abitanti. \u00c8 retta dal vescovo Dominic Hoang Minh Tien.\nTerritorio.\nLa diocesi \u00e8 situata nella parte settentrionale del Vietnam.\nSede vescovile \u00e8 la citt\u00e0 di Son Tay, dove si trova la cattedrale di Santa Teresa del Bambin Ges\u00f9.\nIl territorio si estende su 58.000\u00a0km\u00b2 ed \u00e8 suddiviso in 116 parrocchie.\nStoria.\nIl vicariato apostolico del Tonchino superiore fu eretto il 15 aprile 1895 con il breve \"Sublimis hic Apostolicae\" di papa Leone XIII, ricavandone il territorio dal vicariato apostolico del Tonchino occidentale (oggi arcidiocesi di Hanoi).\nIl 3 dicembre 1924 assunse il nome di vicariato apostolico di H\u01b0ng H\u00f3a in forza del decreto \"Ordinarii Indosinensis\" della Congregazione di Propaganda Fide.\nIl 24 novembre 1960 il vicariato apostolico \u00e8 stato elevato a diocesi con la bolla \"Venerabilium Nostrorum\" di papa Giovanni XXIII.\nCronotassi dei vescovi.\nSi omettono i periodi di sede vacante non superiori ai 2 anni o non storicamente accertati.\nStatistiche.\nLa diocesi nel 2019 su una popolazione di 7.747.365 persone contava 252.796 battezzati, corrispondenti al 3,3% del totale."}
{"id": "501552", "revid": "92723", "url": "https://it.wikipedia.org/wiki?curid=501552", "title": "Diocesi di Lesina", "text": "La diocesi di Lesina (in latino: \"Dioecesis Pharensis\") \u00e8 una sede della Chiesa cattolica in Croazia suffraganea dell'arcidiocesi di Spalato-Macarsca. Nel 2019 contava 21.385 battezzati su 24.408 abitanti. \u00c8 retta dal vescovo Ranko Vidovi\u0107.\nIl patrono della citt\u00e0 e diocesi di Lesina \u00e8 santo Stefano I, papa.\nDal 1889 ai vescovi di Lesina \u00e8 concesso di portare il titolo di \"vescovi di Brazza e di Lissa\" (\"Brazensis et Lissensis\").\nTerritorio.\nLa diocesi comprende l'isola omonima e le isole di Brazza e Lissa.\nSede vescovile \u00e8 la citt\u00e0 di Lesina, dove si trova la cattedrale di Santo Stefano.\nIl territorio \u00e8 suddiviso in 46 parrocchie.\nStoria.\nLa diocesi di Lesina fu eretta probabilmente nel 1145. Originariamente era suffraganea dell'arcidiocesi di Zara, ma gi\u00e0 nel 1180 in seguito ai dissidi tra i vescovi di Lesina e gli arcivescovi di Zara, divenne suffraganea di Spalato in seguito ad un arbitrato condotto dal legato pontificio Teobaldo. Originariamente la diocesi si estendeva sulle isole di Lesina, Brazza, Lissa, Curzola, Meleda e altre minori ed era anche chiamata diocesi delle Isole (\"dioecesis Insularum\") oppure con il nome delle isole maggiori, diocesi di Lesina e Brazza.\nAgli inizi del XIV secolo cedette una porzione del suo territorio a vantaggio dell'erezione della diocesi di Curzola.\nNel 1654 il vescovo Vincenzo Milani istitu\u00ec il seminario diocesano.\nIl 30 giugno 1828 la bolla \"Locum Beati Petri\" di papa Leone XII assegn\u00f2 Lesina come suffraganea dell'arcidiocesi di Zara. La bolla entrer\u00e0 in vigore nel 1830.\nIl 14 gennaio 1889 furono concessi ai vescovi i titoli di Brazza e di Lissa.\nIl 27 luglio 1969 \u00e8 stata ristabilita la provincia ecclesiastica di Spalato-Macarsca, di cui Lesina \u00e8 divenuta suffraganea.\nCronotassi dei vescovi.\nSi omettono i periodi di sede vacante non superiori ai 2 anni o non storicamente accertati.\nStatistiche.\nLa diocesi nel 2019 su una popolazione di 24.408 persone contava 21.385 battezzati, corrispondenti all'87,6% del totale."}
{"id": "501554", "revid": "92723", "url": "https://it.wikipedia.org/wiki?curid=501554", "title": "Diocesi di Hwange", "text": "La diocesi di Hwange (in latino: \"Dioecesis Huangensis\") \u00e8 una sede della Chiesa cattolica in Zimbabwe suffraganea dell'arcidiocesi di Bulawayo. Nel 2019 contava 41.050 battezzati su 433.000 abitanti. \u00c8 retta dal vescovo Raphael Macebo Mabuza Ncube.\nTerritorio.\nLa diocesi comprende i distretti di Hwange, Binga e parte di Lupane (a nord del fiume Shabula) nella provincia del Matabeleland Settentrionale in Zimbabwe.\nSede vescovile \u00e8 la citt\u00e0 di Hwange, dove si trova la cattedrale di Sant'Ignazio.\nIl territorio \u00e8 suddiviso in 26 parrocchie.\nStoria.\nLa prefettura apostolica di Wankie fu eretta il 29 giugno 1953 con la bolla \"Ad Christi religionem\" di papa Pio XII, ricavandone il territorio dai vicariati apostolici di Bulawayo (oggi arcidiocesi) e di Salisbury (oggi arcidiocesi di Harare). Essa fu affidata alle cure dei missionari dell'Istituto Spagnolo di San Francesco Saverio per le Missioni Estere\nIl 1\u00ba marzo 1963 la prefettura apostolica \u00e8 stata elevata a diocesi con la bolla \"Mirum Ecclesiae\" di papa Giovanni XXIII. Originariamente era suffraganea dell'arcidiocesi di Salisbury.\nL'8 aprile 1988 ha assunto il nome attuale.\nIl 17 giugno 1991 ha ceduto una porzione del suo territorio a vantaggio dell'erezione della diocesi di Gokwe.\nIl 10 giugno 1994 \u00e8 entrata a far parte della provincia ecclesiastica dell'arcidiocesi di Bulawayo.\nCronotassi dei vescovi.\nSi omettono i periodi di sede vacante non superiori ai 2 anni o non storicamente accertati.\nStatistiche.\nLa diocesi nel 2019 su una popolazione di 433.000 persone contava 41.050 battezzati, corrispondenti al 9,5% del totale."}
{"id": "501555", "revid": "110157", "url": "https://it.wikipedia.org/wiki?curid=501555", "title": "Diocesi di Hyderabad in Pakistan", "text": "La diocesi di Hyderabad in Pakistan (in latino: \"Dioecesis Hyderabadensis in Pakistan\") \u00e8 una sede della Chiesa cattolica in Pakistan suffraganea dell'arcidiocesi di Karachi. Nel 2019 contava 54.126 battezzati su 23.429.125 abitanti. \u00c8 retta dal vescovo Samson Shukardin, O.F.M.\nTerritorio.\nLa diocesi comprende i distretti civili di Hyderabad, Badin, Sanghar, Mirpur Khas, Tharparkar, Thatta, Jacobabad, Shikarpur, Sukkur, Khairpur e Nawabshah nella provincia di Sindh in Pakistan.\nSede vescovile \u00e8 la citt\u00e0 di Hyderabad, dove si trova la cattedrale di San Francesco Saverio.\nIl territorio si estende su 137.386\u00a0km\u00b2 ed \u00e8 suddiviso in 19 parrocchie.\nStoria.\nLa diocesi \u00e8 stata eretta il 28 aprile 1958 con la bolla \"Eius in terris\" di papa Pio XII, ricavandone il territorio dall'arcidiocesi di Karachi.\nIl 9 novembre 2001 ha ceduto una porzione del suo territorio a vantaggio dell'erezione della prefettura apostolica di Quetta (oggi vicariato apostolico).\nCronotassi dei vescovi.\nSi omettono i periodi di sede vacante non superiori ai 2 anni o non storicamente accertati.\nStatistiche.\nLa diocesi nel 2019 su una popolazione di 23.429.125 persone contava 54.126 battezzati, corrispondenti allo 0,2% del totale."}
{"id": "501562", "revid": "322321", "url": "https://it.wikipedia.org/wiki?curid=501562", "title": "Diocesi di Ia\u0219i", "text": "La diocesi di Ia\u0219i (in latino: \"Dioecesis Iasensis\") \u00e8 una sede della Chiesa cattolica in Romania suffraganea dell'arcidiocesi di Bucarest. Nel 2019 contava 214.300 battezzati su 4.445.000 abitanti. \u00c8 retta dal vescovo Iosif P\u0103ule\u0163.\nTerritorio.\nLa diocesi comprende i seguenti distretti della Romania orientale: Suceava, Boto\u0219ani, Neam\u021b, Ia\u0219i, Bac\u0103u, Vaslui, Vrancea e Gala\u021bi.\nSede vescovile \u00e8 la citt\u00e0 di Ia\u0219i, dove si trova la cattedrale di Santa Maria Regina.\nIl territorio \u00e8 suddiviso in 157 parrocchie.\nStoria.\nIl vicariato apostolico di Moldavia fu eretto nel 1818, sulle ceneri della soppressa diocesi di Bac\u0103u.\nIl 27 giugno 1884 per effetto del breve \"Quae in christiani\" di papa Leone XIII il vicariato apostolico \u00e8 stato elevato a diocesi e ha assunto il nome attuale. Originariamente la diocesi era immediatamente soggetta alla Santa Sede.\nNel 1921 incorpor\u00f2 parte del territorio della diocesi di Tiraspol, che dopo i trattati di pace della prima guerra mondiale si era venuto a trovare nel regno di Romania.\nIl 5 giugno 1930, in seguito al concordato tra Santa Sede e governo rumeno, con la bolla \"Solemni Conventione\" di papa Pio XI, la Bucovina rumena fu sottratta alla giurisdizione degli arcivescovi di Leopoli ed annessa al territorio della diocesi di Ia\u0219i, che contestualmente divenne suffraganea dell'arcidiocesi di Bucarest.\nDurante il regime comunista, trov\u00f2 la morte nel carcere di Sighet il vescovo Anton Durcovici (1951); nel 2013 la Chiesa cattolica ha riconosciuto il suo martirio \"in odio alla fede\".\nIl 28 ottobre 1993 la diocesi ha ceduto una porzione del proprio territorio a vantaggio dell'erezione dell'amministrazione apostolica di Moldavia (oggi diocesi di Chi\u0219in\u0103u).\nTerra di missione da parte dei vescovi cattolici di Ungheria, Transilvania, Polonia e pi\u00f9 tardi Romania, le terre dell'attuale diocesi di Ia\u0219i hanno risentito per molto tempo della concorrenza tra entit\u00e0 ecclesiastiche diverse.\nDa quando \u00e8 stata organizzata la diocesi, la Chiesa cattolica ha scelto di favorire la rumenizzazione delle locali parrocchie, soprattutto in riferimento ai cattolici ungheresi detti Cs\u00e1ng\u00f3.\nCronotassi dei vescovi.\nSi omettono i periodi di sede vacante non superiori ai 2 anni o non storicamente accertati.\nStatistiche.\nLa diocesi nel 2019 su una popolazione di 4.445.000 persone contava 214.300 battezzati, corrispondenti al 4,8% del totale."}
{"id": "501563", "revid": "110157", "url": "https://it.wikipedia.org/wiki?curid=501563", "title": "Arcidiocesi di Ibadan", "text": "Larcidiocesi di Ibadan (in latino: \"Archidioecesis Ibadanensis\") \u00e8 una sede metropolitana della Chiesa cattolica in Nigeria. Nel 2019 contava 357.240 battezzati su 5.960.540 abitanti. \u00c8 retta dall'arcivescovo Gabriel 'Leke Abegunrin.\nTerritorio.\nL'arcidiocesi comprende la parte meridionale dello Stato nigeriano di Oyo e una porzione minore di quello di Ogun.\nSede arcivescovile \u00e8 la citt\u00e0 di Ibadan, dove si trova la cattedrale di Santa Maria.\nIl territorio \u00e8 suddiviso in 49 parrocchie.\nStoria.\nLa prefettura apostolica di Ibadan fu eretta il 13 marzo 1952 con la bolla \"Apostolica Sedes\" di papa Pio XII, ricavandone il territorio dall'arcidiocesi di Lagos.\nIl 28 aprile 1958 la prefettura apostolica fu elevata a diocesi.\nIl 1\u00ba luglio 1960, con la lettera apostolica \"Quemadmodum probata\", papa Giovanni XXIII ha proclamato San Patrizio patrono principale della diocesi.\nIl 26 marzo 1994 la diocesi \u00e8 stata ancora elevata ad arcidiocesi metropolitana con la bolla \"Cum in Nigeria\" di papa Giovanni Paolo II.\nCronotassi dei vescovi.\nSi omettono i periodi di sede vacante non superiori ai 2 anni o non storicamente accertati.\nStatistiche.\nL'arcidiocesi nel 2019 su una popolazione di 5.960.540 persone contava 357.240 battezzati, corrispondenti al 6,0% del totale."}
{"id": "501564", "revid": "110157", "url": "https://it.wikipedia.org/wiki?curid=501564", "title": "Arcidiocesi di Ibagu\u00e9", "text": "Larcidiocesi di Ibagu\u00e9 (in latino: \"Archidioecesis Ibaguensis\") \u00e8 una sede metropolitana della Chiesa cattolica in Colombia. Nel 2019 contava 634.377 battezzati su 667.420 abitanti. \u00c8 retta dall'arcivescovo Orlando Roa Barbosa.\nTerritorio.\nL'arcidiocesi comprende 13 comuni del dipartimento colombiano di Tolima: Alvarado, Anzo\u00e1tegui, Cajamarca, Coello (escluso il distretto di Gualanday, che fa parte della diocesi di Espinal), Ibagu\u00e9, Piedras, Roncesvalles, Rovira, Santa Isabel, Valle de San Juan e Venadillo; appartengono all'arcidiocesi anche i distretti di Playarrica nel comune di San Antonio e quello di Payande nel comune di San Luis.\nSede arcivescovile \u00e8 la citt\u00e0 di Ibagu\u00e9, dove si trova la cattedrale dell'Immacolata Concezione di Maria Vergine.\nIl territorio si estende su una superficie di 6.044\u00a0km\u00b2 ed \u00e8 suddiviso in 62 parrocchie, raggruppate in 9 vicariati.\nProvincia ecclesiastica.\nLa provincia ecclesiastica di Ibagu\u00e9, istituita nel 1974, comprende 6 suffraganee:\n\u00c8 ascritto alla provincia ecclesiastica anche il vicariato apostolico di Puerto Legu\u00edzamo-Solano, formalmente dipendente dalla Santa Sede.\nStoria.\nLa diocesi fu eretta il 20 maggio 1900 con il decreto \"Quum legitimae\" della Congregazione Concistoriale, ricavandone il territorio dalla diocesi di Tolima, che fu contestualmente soppressa. La diocesi di Ibagu\u00e9 era originariamente suffraganea dell'arcidiocesi di Popay\u00e1n.\nDopo tre anni di sede vacante, durante i quali la diocesi fu amministrata da Esteban Rojas Tovar, gi\u00e0 vescovo di Tolima e poi vescovo di Garz\u00f3n, fu nominato il primo vescovo di Ibagu\u00e9, Ismael Perdomo Borrero.\nNel 1901 fu eretto il seminario minore sotto il patrocinio di San Joaqu\u00edn, mentre nel 1903 il seminario maggiore, intitolato a Maria Immacolata.\nIl 10 aprile 1948 venne ucciso per la fede il sacerdote diocesano Pedro Mar\u00eda Ram\u00edrez, che verr\u00e0 beatificato l'8 settembre 2017.\nIl 18 marzo 1957 cedette una porzione del suo territorio a vantaggio dell'erezione della diocesi di Espinal.\nIl 14 dicembre 1974 \u00e8 stata elevata al rango di arcidiocesi metropolitana con la bolla \"Quamquam Ecclesiarum\" di papa Paolo VI.\nL'8 luglio 1989 ha ceduto un'altra porzione di territorio a vantaggio dell'erezione della diocesi di L\u00edbano-Honda.\nCronotassi dei vescovi.\nSi omettono i periodi di sede vacante non superiori ai 2 anni o non storicamente accertati.\nStatistiche.\nL'arcidiocesi nel 2019 su una popolazione di 667.420 persone contava 634.377 battezzati, corrispondenti al 95,0% del totale."}
{"id": "501565", "revid": "110157", "url": "https://it.wikipedia.org/wiki?curid=501565", "title": "Diocesi di Iba", "text": "La diocesi di Iba (in latino: \"Dioecesis Ibana\") \u00e8 una sede della Chiesa cattolica nelle Filippine suffraganea dell'arcidiocesi di San Fernando. Nel 2019 contava 685.334 battezzati su 856.668 abitanti. \u00c8 retta dal vescovo Bartolome Gaspar Santos.\nTerritorio.\nLa diocesi comprende la provincia filippina di Zambales e la citt\u00e0 indipendente di Olongapo.\nSede vescovile \u00e8 la citt\u00e0 di Iba, dove si trova la cattedrale di Sant'Agostino.\nIl territorio \u00e8 suddiviso in 22 parrocchie.\nStoria.\nLa prelatura territoriale di Iba fu eretta il 12 giugno 1955 con la bolla \"Venisse Christum\" di papa Pio XII, ricavandone il territorio dalle diocesi di San Fernando e di Lingayen-Dagupan (oggi entrambe arcidiocesi).\nOriginariamente suffraganea dell'arcidiocesi di Manila, il 17 marzo 1975 \u00e8 entrata a far parte della provincia ecclesiastica dell'arcidiocesi di San Fernando.\nIl 15 novembre 1982 la prelatura territoriale \u00e8 stata elevata a diocesi con la bolla \"Cum Decessores\" di papa Giovanni Paolo II.\nCronotassi dei vescovi.\nSi omettono i periodi di sede vacante non superiori ai 2 anni o non storicamente accertati.\nStatistiche.\nLa diocesi nel 2019 su una popolazione di 856.668 persone contava 685.334 battezzati, corrispondenti all'80,0% del totale."}
{"id": "501566", "revid": "110157", "url": "https://it.wikipedia.org/wiki?curid=501566", "title": "Diocesi di Ibarra", "text": "La diocesi di Ibarra (in latino: \"Dioecesis Ibarrensis\") \u00e8 una sede della Chiesa cattolica in Ecuador suffraganea dell'arcidiocesi di Quito. Nel 2019 contava 397.100 battezzati su 412.500 abitanti. \u00c8 retta dal vescovo Segundo Ren\u00e9 Coba Galarza.\nTerritorio.\nLa diocesi comprende la provincia dell'Imbabura.\nSede vescovile \u00e8 la citt\u00e0 di Ibarra, dove si trova la cattedrale di Sant'Agostino.\nIl territorio \u00e8 suddiviso in 67 parrocchie.\nStoria.\nLa diocesi \u00e8 stata eretta il 29 dicembre 1862, ricavandone il territorio dall'arcidiocesi di Quito.\nLa cattedrale fu distrutta dal terremoto del 1868 e ricostruita a partire dal 1872.\nIl 17 marzo 1965 ha ceduto una porzione del suo territorio a vantaggio dell'erezione della diocesi di Tulc\u00e1n.\nCronotassi dei vescovi.\nSi omettono i periodi di sede vacante non superiori ai 2 anni o non storicamente accertati.\nStatistiche.\nLa diocesi nel 2019 su una popolazione di 412.500 persone contava 397.100 battezzati, corrispondenti al 96,3% del totale."}
{"id": "501568", "revid": "1649409", "url": "https://it.wikipedia.org/wiki?curid=501568", "title": "Diocesi di Ibiza", "text": "La diocesi di Ibiza (in latino: \"Dioecesis Ebusitana\") \u00e8 una sede della Chiesa cattolica in Spagna suffraganea dell'arcidiocesi di Valencia. Nel 2019 contava circa 142.220 battezzati su 164.936 abitanti. \u00c8 retta dal vescovo Vicente Ribas Prats.\nTerritorio.\nLa diocesi comprende le isole di Ibiza e di Formentera (le isole Pitiuse), situate nel mare Mediterraneo ed appartenenti alla comunit\u00e0 autonoma spagnola delle Baleari.\nSede vescovile \u00e8 la citt\u00e0 di Ibiza, dove si trova cattedrale di Santa Maria della Neve, patrona della diocesi.\nParrocchie.\nIl territorio si estende su 872\u00a0km\u00b2 ed \u00e8 suddiviso in 33 parrocchie, raggruppate in 4 arcipresbiterati.\nStoria.\nSono ignote le origini del cristianesimo a Ibiza e Formentera, ed in genere in tutto l'arcipelago delle Baleari. Di certo le isole avevano gi\u00e0 una loro organizzazione ecclesiastica nella seconda met\u00e0 del V secolo, come documenta la \"Notitia provinciarum et civitatum Africae\", che contiene la lista dei vescovi convocati a Cartagine dal re vandalo Unerico nel 484. Tra i vescovi della provincia civile \"insule Sardiniae\" figura il vescovo \"Opilio de Ebuso\"; tuttavia non ci sono prove, come sostengono alcuni storici, che la diocesi dipendesse dalla provincia ecclesiastica dell'arcidiocesi di Cagliari.\nIbiza rivendica un altro vescovo, Vincenzo, vissuto durante il governo bizantino sull'arcipelago, tra la fine del VI secolo e l'inizio del VII, e che ebbe uno scambio epistolare con Liciniano di Cartagine.\nCon l'inizio dell'VIII secolo inizia un periodo di decadenza per le Baleari, che a causa della loro posizione strategica, furono disputate dagli Arabi, dai Carolingi e dai Normanni. Le continue incursioni posero fine alle strutture ecclesiastiche, anche se una comunit\u00e0 cristiana probabilmente sopravvisse, come sembra documentato da due privilegi di papa Formoso (circa 892) e di papa Romano (897), in cui le isole dell'arcipelago furono affidate alla giurisdizione dei vescovi di Gerona. Con il X secolo per\u00f2 si impose definitivamente la dominazione mussulmana e da questo momento poco o nulla si conosce della comunit\u00e0 cristiana di Ibiza.\nUn documento arabo del 1058, sulla cui autenticit\u00e0 non c'\u00e8 unanime certezza, attesta la concessione al vescovo di Barcellona Guislabert della giurisdizione spirituale sui cristiani delle isole Baleari. Questo e altri documenti servirono ai vescovi di Barcellona nel tentativo di farsi riconoscere la giurisdizione sulle isole, giurisdizione che non fu concessa, quando queste furono liberate dagli Arabi nel XIII secolo.\nIbiza fu liberata l'8 agosto 1235 e subito incominci\u00f2 la cristianizzazione dell'isola; fu eretta l'unica parrocchia, quella di Santa Maria, che papa Gregorio IX, con una lettera del 25 gennaio 1240, incorpor\u00f2 nella diocesi di Maiorca. Questa decisione fu confermata da papa Bonifacio VIII nel 1295.\nLa diocesi di Ibiza venne eretta il 30 aprile 1782 con la bolla \"Ineffabilis Dei\" di papa Pio VI e resa suffraganea di Tarragona.\nFu nominato primo vescovo Manuel Abad Lasierra, che organizz\u00f2 la diocesi suddividendola in parrocchie, con l'istituzione di due parrocchie urbane e 15 rurali nell'isola di Ibiza, ed altre 3 nell'isola di Formentera. Si deve al successore Eustaquio Azara l'istituzione del seminario diocesano.\nIn seguito al concordato del 1851, fu prevista la soppressione della diocesi e l'aggregazione alla diocesi di Maiorca, che per\u00f2 non ebbe mai piena attuazione, per l'opposizione dei vescovi. Dal 1852 al 1855 la diocesi fu retta da governatori ecclesiastici e dal 1855 al 1927 da vicari capitolari \"sede vacante\".\nIl 19 luglio 1927 un accordo tra la Santa Sede ed il governo spagnolo port\u00f2 alla nomina di un vescovo residenziale, indipendente dalla giurisdizione di Maiorca, in qualit\u00e0 di amministratore apostolico e titolare di una sede \"in partibus\". Due furono gli amministratori apostolici di Ibiza: Salvio Huix Miralpeix, vescovo titolare di Selimbria, che convoc\u00f2 il primo e finora unico sinodo diocesano; e Antonio Cardona Riera, vescovo titolare di Chersoneso di Creta.\nDurante la guerra civile spagnola, furono oltre venti i sacerdoti della diocesi che vennero giustiziati tra agosto e settembre 1936.\nNel 1949 l'amministrazione apostolica fu elevata a diocesi e resa suffraganea di Valencia. Primo vescovo della restaurata sede \u00e8 stato Antonio Cardona Riera.\nNel 1965 \u00e8 stato istituito il museo della cattedrale, che ospita sculture, pitture ed altri oggetti appartenenti alla cattedrale e al suo capitolo; dal 2006 il museo trova ospitalit\u00e0 nella cattedrale stessa e in ambienti annessi all'edificio sacro.\nCronotassi dei vescovi.\nSi omettono i periodi di sede vacante non superiori ai 2 anni o non storicamente accertati.\nStatistiche.\nLa diocesi nel 2019 su una popolazione di 164.936 persone contava 142.220 battezzati, corrispondenti all'86,2% del totale."}
{"id": "501569", "revid": "92723", "url": "https://it.wikipedia.org/wiki?curid=501569", "title": "Diocesi di Ica", "text": "La diocesi di Ica (in latino: \"Dioecesis Icensis\") \u00e8 una sede della Chiesa cattolica in Per\u00f9 suffraganea dell'arcidiocesi di Lima. Nel 2019 contava 855.780 battezzati su 868.000 abitanti. \u00c8 retta dal vescovo H\u00e9ctor Eduardo Vera Colona.\nTerritorio.\nLa diocesi comprende la regione peruviana di Ica.\nSede vescovile \u00e8 la citt\u00e0 di Ica, dove si trova la cattedrale di San Gerolamo.\nIl territorio \u00e8 suddiviso in 37 parrocchie.\nStoria.\nLa diocesi \u00e8 stata eretta il 10 agosto 1946 con la bolla \"Ad maiora christifidelium\" di papa Pio XII, ricavandone il territorio dall'arcidiocesi di Lima.\nIl 10 gennaio 1948 con la bolla \"Cathedralia Capitula\" dello stesso papa Pio XII \u00e8 stato eretto il capitolo della cattedrale.\nCronotassi dei vescovi.\nSi omettono i periodi di sede vacante non superiori ai 2 anni o non storicamente accertati.\nStatistiche.\nLa diocesi nel 2019 su una popolazione di 868.000 persone contava 855.780 battezzati, corrispondenti al 98,6% del totale."}
{"id": "501573", "revid": "92723", "url": "https://it.wikipedia.org/wiki?curid=501573", "title": "Diocesi di Idah", "text": "La diocesi di Idah (in latino: \"Dioecesis Idahina\") \u00e8 una sede della Chiesa cattolica in Nigeria suffraganea dell'arcidiocesi di Abuja. Nel 2019 contava 300.513 battezzati su 2.148.415 abitanti. \u00c8 rette dal vescovo Anthony Ademu Adaji, M.S.P.\nTerritorio.\nLa diocesi comprende la parte orientale dello stato nigeriano di Kogi.\nSede vescovile \u00e8 la citt\u00e0 di Idah, dove si trova la cattedrale di San Bonifacio.\nIl territorio \u00e8 suddiviso in 49 parrocchie.\nStoria.\nLa prefettura apostolica di Idah fu eretta il 26 settembre 1968 con la bolla \"A Iesu Christo\" di papa Paolo VI, ricavandone il territorio dalla diocesi di Lokoja.\nIl 17 dicembre 1977 \u00e8 stata elevata a diocesi con la bolla \"Nobis quam maxime\" dello stesso papa Paolo VI.\nOriginariamente suffraganea dell'arcidiocesi di Kaduna, il 26 marzo 1994 \u00e8 entrata a far parte della provincia ecclesiastica di Abuja.\nCronotassi dei vescovi.\nSi omettono i periodi di sede vacante non superiori ai 2 anni o non storicamente accertati.\nStatistiche.\nLa diocesi nel 2019 su una popolazione di 2.148.415 persone contava 300.513 battezzati, corrispondenti al 14,0% del totale."}
{"id": "501574", "revid": "110157", "url": "https://it.wikipedia.org/wiki?curid=501574", "title": "Diocesi di Idiofa", "text": "La diocesi di Idiofa (in latino: \"Dioecesis Idiofaensis\") \u00e8 una sede della Chiesa cattolica nella Repubblica Democratica del Congo suffraganea dell'arcidiocesi di Kinshasa. Nel 2019 contava 1.730.660 battezzati su 3.023.000 abitanti. \u00c8 retta dal vescovo Jos\u00e9 Moko Ekanga, P.S.S.\nTerritorio.\nLa diocesi comprende la parte centro-orientale della provincia di Kwilu nella Repubblica Democratica del Congo.\nSede vescovile \u00e8 la citt\u00e0 di Idiofa, dove si trova la cattedrale di San Kizito.\nIl territorio \u00e8 suddiviso in 43 parrocchie.\nStoria.\nLa prefettura apostolica di Ipamu fu eretta il 13 aprile 1937 con la bolla \"Quo uberiores\" di papa Pio XI, ricavandone il territorio dai vicariati apostolici del Kasai superiore (oggi arcidiocesi di Kananga) e di Koango (oggi diocesi di Kikwit).\nIl 12 febbraio 1948 con la bolla \"Missio quaevis\" di papa Pio XII la prefettura apostolica fu elevata a vicariato apostolico.\nIl 10 novembre 1959 il vicariato apostolico \u00e8 stato elevato a diocesi con la bolla \"Cum parvulum\" di papa Giovanni XXIII.\nIl 20 giugno 1960 ha assunto il nome attuale.\nCronotassi dei vescovi.\nSi omettono i periodi di sede vacante non superiori ai 2 anni o non storicamente accertati.\nStatistiche.\nLa diocesi nel 2019 su una popolazione di 3.023.000 persone contava 1.730.660 battezzati, corrispondenti al 57,2% del totale."}
{"id": "501576", "revid": "1935652", "url": "https://it.wikipedia.org/wiki?curid=501576", "title": "Diocesi di Iglesias", "text": "La diocesi di Iglesias (in latino: \"Dioecesis Ecclesiensis\") \u00e8 una sede della Chiesa cattolica in Italia suffraganea dell'arcidiocesi di Cagliari, appartenente alla regione ecclesiastica Sardegna. Nel 2019 contava 135.000 battezzati su 136.345 abitanti. \u00c8 retta dal vescovo Giovanni Paolo Zedda.\nTerritorio.\nLa diocesi \u00e8 situata nella parte sud-occidentale della Sardegna e comprende i comuni che appartenevano alla provincia di Carbonia-Iglesias e il comune di Teulada per un totale di 24 comuni, tutti nella provincia del Sud Sardegna.\nSede vescovile \u00e8 la citt\u00e0 di Iglesias, dove si trova la cattedrale di Santa Chiara d\u2019Assisi. A Tratalias sorge l'antica cattedrale di Santa Maria di Monserrato e a Sant'Antioco la basilica di Sant'Antioco Martire.\nIl territorio si estende su 1.678\u00a0km\u00b2 ed \u00e8 suddiviso in 64 parrocchie, raggruppate in 4 decanati: Carbonia, Iglesias, Sant'Antioco e Sulcis.\nStoria.\nLa diocesi di Sulci (odierna Sant'Antioco) fu eretta probabilmente tra il IV e il V secolo. \u00c8 gi\u00e0 attestata come diocesi organizzata quando il primo vescovo conosciuto, Vitale, prese parte al concilio di Cartagine indetto nel 484 dal re vandalo Unerico, per ricomporre l'unit\u00e0 fra cattolici e ariani. Il cristianesimo deve essere giunto ben presto sull'isola di Sant'Antioco, il cui porto era un punto di riferimento importante sulle rotte verso l'Hispania e la Gallia. Risale ai primi secoli il culto e la devozione per il martire sant'Antioco, sul cui \"martyrium\" i bizantini costruirono nel VI secolo una sontuosa basilica. Dagli atti del concilio di Sardica del 343/344 si sa per certo che la Sardegna aveva pi\u00f9 sedi episcopali, oltre a Cagliari, attestata per la prima volta nel 314: secondo Raimondo Turtas, non \u00e8 da escludere che gi\u00e0 in quest'epoca esistesse la diocesi sulcitana.\nL'epistolario di Gregorio Magno non offre ulteriori chiare informazioni sulla sede di Sulci. In una lettera scritta nel 599 all'arcivescovo Ianuarius, il papa cita i nomi dei sei vescovi suffraganei di Cagliari, ma senza la sede di appartenenza. Se si esclude Mariniano di Torres e Vittore di Fausania, uno degli altri quattro vescovi (Vincenzo, Innocenzo, Libertino e Agatone) potrebbe essere stato vescovo di Sulci.\nSono noti altri due vescovi del primo millennio. Una lapide, conservata oggi nella cattedrale di Iglesias, ci informa che all'epoca del vescovo Pietro, all'inizio del VII secolo, venne restaurato un ambiente della cattedrale della diocesi sulcitana, la basilica di Sant'Antioco. Alla fine dell'Ottocento in un codice del monastero del monte Athos in Grecia fu scoperta la professione di fede ortodossa del vescovo Eutalio di Sulci, in relazione alle dispute teologiche sul monotelismo. In seguito, della diocesi non si conosce pi\u00f9 nulla, probabilmente per le incursioni e l'invasione dei saraceni a partire dall'VIII secolo.\nLa diocesi venne restaurata, suffraganea dell'arcidiocesi di Cagliari, in occasione della riorganizzazione della chiesa sarda, probabilmente all'epoca di papa Alessandro II (1061-1073). In questo periodo l'isola di Sant'Antioco era pressoch\u00e9 disabitata e si rianimava solo quando si celebrava la festa annuale del santo martire; inoltre nel 1089 il giudice di Cagliari, Costantino, alien\u00f2 la basilica di Sant'Antioco ai monaci dell'abbazia di San Vittore di Marsiglia, cosa impensabile, se la basilica fosse stata cattedrale della diocesi. \u00c8 perci\u00f2 probabile che fin da quest'epoca i vescovi sulcitani ponessero la loro sede altrove, forse gi\u00e0 a Tratalias, dove nel corso del XIII secolo venne edificata la cattedrale di Santa Maria di Monserrato. Nel 1218 papa Onorio III pose fine ad una contesa che aveva visto coinvolta la diocesi contro i monaci di Marsiglia e quelli di Montecassino, per una disputa sul possesso di alcune chiese e territori diocesani; il pontefice concesse uno speciale \"privilegium protectionis\", con il quale riconosceva ai vescovi sulcitani il possesso perpetuo sulle propriet\u00e0 oggetto di contesa e disponeva che \u00abla chiesa del beato Antioco fosse ritenuta, secondo l'antica consuetudine, la sede della diocesi\u00bb di Sulci.\nTuttavia la costruzione della cattedrale a Tratalias presuppone che nel corso del XIII secolo la sede sia stata trasferita sulla terraferma, rimanendo la basilica del martire, secondo le disposizioni di Onorio III, la chiesa pi\u00f9 importante della diocesi e \"de iure\" la sede episcopale. La diocesi comprendeva i distretti amministrativi di Cixerri e di Sulci e dalle \"Rationes decimarum\" del XIV secolo si evince che comprendeva, oltre Tratalias, altre 24 \"ville\".\nNel 1503, con la bolla \"Aequum reputamus\" dell'8 dicembre, papa Giulio II trasfer\u00ec nuovamente la sede episcopale direttamente da Sulci a Iglesias, citt\u00e0 che a partire della met\u00e0 del XIV secolo era diventata la sede abituale dei vescovi sulcitani e del capitolo; da questo momento la diocesi assunse il nome di diocesi \"Sulcitanensis seu Ecclesiensis\". Nel concistoro segreto del 9 gennaio 1514 papa Leone X, dando seguito ad una decisione gi\u00e0 presa da Giulio II nel 1506, nomin\u00f2 il vescovo Giovanni Pilares arcivescovo di Cagliari e contestualmente stabil\u00ec l'unione della sede vescovile di Sulci con quella arcivescovile di Cagliari, a causa dell'esiguit\u00e0 della mensa vescovile. L'unione avrebbe dovuto estinguersi con la morte del Pilares, ma \"de facto\" prosegu\u00ec per i successivi 250 anni.\nBench\u00e9 Sulci avesse conservato il proprio capitolo distinto da quello di Cagliari e un proprio vicario capitolare nei periodi di sede vacante, l'unione con Cagliari non era ben sopportata. Nel 1580, con l'avallo di Filippo II di Spagna, e nel 1620 ci furono tentativi di ristabilire la sede episcopale iglesiente, ma senza successo. La Rota Romana intervenne ufficialmente nel 1654 ribadendo l'unione delle due sedi, ma con la formula \"aeque principaliter\"; ad Iglesias fu riconosciuto il diritto di nominare un proprio vicario capitolare durante la vacanza della sede cagliaritana e il diritto di avere un proprio vicario generale.\nNel 1728 la diocesi contava 5 parrocchie e 8.023 abitanti. L'unione tuttavia inizi\u00f2 a creare reali problemi di pastorale, data la vastit\u00e0 dell'arcidiocesi cagliaritana; lo stesso arcivescovo Tommaso Ignazio Natta (1759-1763) insistette presso la curia romana per concedere a Iglesias un proprio vescovo. Cos\u00ec nel concistoro del 18 maggio 1763, papa Clemente XIII decise lo scioglimento dell'unione delle due diocesi e ristabil\u00ec la sede episcopale a Iglesias. Il nuovo vescovo, Luigi Satta, fu nominato il 26 settembre successivo.\nNell'anno del restauro della sede episcopale, la diocesi contava circa 13.000 abitanti distribuiti in 6 localit\u00e0. La maggior parte della popolazione e del clero risiedeva a Iglesias, e nel resto della diocesi v'erano solo 7 sacerdoti. A met\u00e0 Ottocento la diocesi aveva 27 parrocchie e quasi 30.000 abitanti. Caso unico in tutta l'isola, nel periodo tra il 1800 e il 1907 la diocesi ebbe solo 4 vescovi, con una media di 26 anni per vescovo. La longevit\u00e0 dei vescovi iglesienti permise alla diocesi di superare lo stratagemma utilizzato dal governo sabaudo di incamerare le rendite dei benefici ecclesiastici durante i periodi di sede vacante.\nContestualmente al concilio Vaticano II, ci fu una proposta di soppressione della diocesi e della sua annessione a quella di Cagliari; \u00abl'opposizione di quasi tutti i vescovi port\u00f2 al mantenimento dello status quo\u00bb.\nCronotassi dei vescovi.\nSi omettono i periodi di sede vacante non superiori ai 2 anni o non storicamente accertati.\nSanto patrono.\nAntioco di Sulcis (95 \u2013 127) fu uno dei protomartiri cristiani della Sardegna.\nStatistiche.\nLa diocesi nel 2019 su una popolazione di 136.345 persone contava 135.000 battezzati, corrispondenti al 99,0% del totale."}
{"id": "501578", "revid": "1935652", "url": "https://it.wikipedia.org/wiki?curid=501578", "title": "Diocesi di Iguatu", "text": "La diocesi di Iguatu (in latino: \"Dioecesis Iguatuvina\") \u00e8 una sede della Chiesa cattolica in Brasile suffraganea dell'arcidiocesi di Fortaleza appartenente alla regione ecclesiastica Nordeste 1, in Brasile. Nel 2019 contava 568.000 battezzati su 601.327 abitanti. La sede \u00e8 vacante.\nTerritorio.\nLa diocesi comprende 19 comuni dello stato brasiliano del Cear\u00e1: Acopiara, Aiuaba, Arneiroz, Cari\u00fas, Catarina, Cedro, Deputado Irapuan Pinheiro, Ic\u00f3, Iguatu, Juc\u00e1s, Or\u00f3s, Milh\u00e3, Momba\u00e7a, Pedra Branca, Piquet Carneiro, Quixel\u00f4, Saboeiro, Senador Pompeu e Solon\u00f3pole.\nSede vescovile \u00e8 la citt\u00e0 di Iguatu, dove si trovano la cattedrale di San Giuseppe e l'ex cattedrale di Sant'Anna.\nIl territorio si estende su 21.904\u00a0km\u00b2 ed \u00e8 suddiviso in 29 parrocchie.\nStoria.\nLa diocesi \u00e8 stata eretta il 28 gennaio 1961 con la bolla \"In apostolicis\" di papa Giovanni XXIII, ricavandone il territorio dall'arcidiocesi di Fortaleza e dalla diocesi di Crato.\nIl 28 settembre 1963 ha ceduto una porzione del suo territorio a vantaggio dell'erezione della diocesi di Crate\u00fas.\nCronotassi dei vescovi.\nSi omettono i periodi di sede vacante non superiori ai 2 anni o non storicamente accertati.\nStatistiche.\nLa diocesi nel 2019 su una popolazione di 601.327 persone contava 568.000 battezzati, corrispondenti al 94,5% del totale."}
{"id": "501579", "revid": "92723", "url": "https://it.wikipedia.org/wiki?curid=501579", "title": "Diocesi di Ihosy", "text": "La diocesi di Ihosy (in latino: \"Dioecesis Ihosiensis\") \u00e8 una sede della Chiesa cattolica in Madagascar suffraganea dell'arcidiocesi di Fianarantsoa. Nel 2019 contava 112.700 battezzati su 631.400 abitanti. \u00c8 retta dal vescovo Fulgence Razakarivony, M.S.\nTerritorio.\nLa diocesi comprende i distretti di Ihosy, Ivohib\u00e9 e Midongy-Sud nella provincia di Fianarantsoa, e il distretto di Betroka nella provincia di Toliara in Madagascar.\nSede vescovile \u00e8 la citt\u00e0 di Ihosy, dove si trova la cattedrale di San Giuseppe.\nIl territorio \u00e8 suddiviso in 3 parrocchie.\nStoria.\nLa diocesi \u00e8 stata eretta il 13 aprile 1967 con la bolla \"Mirifice sane\" di papa Paolo VI, ricavandone il territorio dalle diocesi di Fort-Dauphin (oggi diocesi di T\u00f4lagnaro) e di Farafangana.\nCronotassi dei vescovi.\nSi omettono i periodi di sede vacante non superiori ai 2 anni o non storicamente accertati.\nStatistiche.\nLa diocesi nel 2019 su una popolazione di 631.400 persone contava 112.700 battezzati, corrispondenti al 17,8% del totale."}
{"id": "501580", "revid": "110157", "url": "https://it.wikipedia.org/wiki?curid=501580", "title": "Diocesi di Ijebu-Ode", "text": "La diocesi di Ijebu-Ode (in latino: \"Dioecesis Ijebuodensis\") \u00e8 una sede della Chiesa cattolica in Nigeria suffraganea dell'arcidiocesi di Lagos. Nel 2019 contava 80.058 battezzati su 2.079.211 abitanti. \u00c8 retta dal vescovo Francis Obafemi Adesina.\nTerritorio.\nLa diocesi comprende la parte centro-orientale dello Stato nigeriano di Ogun.\nSede vescovile \u00e8 la citt\u00e0 di Ijebu Ode, dove si trova la cattedrale di San Sebastiano.\nIl territorio \u00e8 suddiviso in 38 parrocchie.\nStoria.\nLa diocesi \u00e8 stata eretta il 29 maggio 1969 con la bolla \"Ecclesiarum omnium\" di papa Paolo VI, ricavandone il territorio dall'arcidiocesi di Lagos.\nCronotassi dei vescovi.\nSi omettono i periodi di sede vacante non superiori ai 2 anni o non storicamente accertati.\nStatistiche.\nLa diocesi nel 2019 su una popolazione di 2.079.211 persone contava 80.058 battezzati, corrispondenti al 3,9% del totale."}
{"id": "501581", "revid": "125181631", "url": "https://it.wikipedia.org/wiki?curid=501581", "title": "Diocesi di Ikot Ekpene", "text": "La diocesi di Ikot Ekpene (in latino: \"Dioecesis Ikotekpenensis\") \u00e8 una sede della Chiesa cattolica in Nigeria suffraganea dell'arcidiocesi di Calabar. Nel 2019 contava 60.085 battezzati su 1.126.460 abitanti. \u00c8 retta dal vescovo Camillus Raymond Umoh.\nTerritorio.\nLa diocesi comprende la parte occidentale dello Stato nigeriano di Akwa Ibom.\nSede vescovile \u00e8 la citt\u00e0 di Ikot Ekpene, dove si trova la cattedrale di Sant'Anna. Ad Abak sorge la procattedrale di San Giovanni.\nIl territorio \u00e8 suddiviso in 53 parrocchie.\nStoria.\nLa diocesi \u00e8 stata eretta il 1\u00ba marzo 1963 con la bolla \"Catholicae res\" di papa Giovanni XXIII, ricavandone il territorio dalla diocesi di Calabar (oggi arcidiocesi).\nOriginariamente suffraganea dell'arcidiocesi di Onitsha, il 26 marzo 1994 \u00e8 entrata a far parte della provincia ecclesiastica di Calabar.\nCronotassi dei vescovi.\nSi omettono i periodi di sede vacante non superiori ai 2 anni o non storicamente accertati.\nStatistiche.\nLa diocesi nel 2019 su una popolazione di 1.126.460 persone contava 60.085 battezzati, corrispondenti al 5,3% del totale."}
{"id": "501582", "revid": "92723", "url": "https://it.wikipedia.org/wiki?curid=501582", "title": "Diocesi di Ilagan", "text": "La diocesi di Ilagan (in latino: \"Dioecesis Ilaganensis\") \u00e8 una sede della Chiesa cattolica nelle Filippine suffraganea dell'arcidiocesi di Tuguegarao. Nel 2019 contava 1.278.985 battezzati su 1.627.789abitanti. \u00c8 retta dal vescovo David William Valencia Antonio.\nTerritorio.\nLa diocesi comprende la provincia filippina di Isabela sull'isola di Luzon.\nSede vescovile \u00e8 la citt\u00e0 di Gamu, dove si trova la cattedrale di San Michele arcangelo. A Ilagan sorge la concattedrale di San Ferdinando, che \u00e8 stata la prima cattedrale diocesana.\nIl territorio si estende su 12.414\u00a0km\u00b2 ed \u00e8 suddiviso in 38 parrocchie.\nStoria.\nLa diocesi \u00e8 stata eretta il 31 gennaio 1970 con la bolla \"Quia urget Christi\" di papa Paolo VI, ricavandone il territorio dalla diocesi di Tuguegarao (oggi arcidiocesi) e della prelatura territoriale di Infanta.\nOriginariamente suffraganea dell'arcidiocesi di Nueva Segovia, il 21 settembre 1974 \u00e8 entrata a far parte della provincia ecclesiastica dell'arcidiocesi di Tuguegarao.\nNel settembre del 2013 la cattedrale della diocesi \u00e8 trasferita da Ilagan a Gamu.\nCronotassi dei vescovi.\nSi omettono i periodi di sede vacante non superiori ai 2 anni o non storicamente accertati.\nStatistiche.\nLa diocesi nel 2019 su una popolazione di 1.627.789 persone contava 1.278.985 battezzati, corrispondenti al 78,6% del totale."}
{"id": "501585", "revid": "322321", "url": "https://it.wikipedia.org/wiki?curid=501585", "title": "Diocesi di Ilh\u00e9us", "text": "La diocesi di Ilh\u00e9us (in latino: \"Dioecesis Ilheosensis\") \u00e8 una sede della Chiesa cattolica in Brasile suffraganea dell'arcidiocesi di San Salvador di Bahia appartenente alla regione ecclesiastica Nordeste 3. Nel 2019 contava 552.200 battezzati su 768.850 abitanti. \u00c8 retta dal vescovo Giovanni Crippa, I.M.C.\nTerritorio.\nLa diocesi comprende 26 comuni nella parte orientale dello stato brasiliano di Bahia: Ilh\u00e9us, Almadina, Aurelino Leal, Barra do Rocha, Camamu, Coaraci, Gandu, Gongogi, Governador Lomanto J\u00fanior, Ibirapitanga, Ibirataia, Igrapi\u00fana, Ipia\u00fa, Itacar\u00e9, Itaju\u00edpe, Itamari, Itapitanga, Ituber\u00e1, Mara\u00fa, Nova Ibi\u00e1, Pira\u00ed do Norte, Teol\u00e2ndia, Ubaitaba, Ubat\u00e3, Uru\u00e7uca e Wenceslau Guimar\u00e3es.\nSede vescovile \u00e8 la citt\u00e0 di Ilh\u00e9us, dove si trova la cattedrale di San Sebastiano.\nIl territorio si estende su 10.966\u00a0km\u00b2 ed \u00e8 suddiviso in 40 parrocchie.\nStoria.\nLa diocesi \u00e8 stata eretta il 20 ottobre 1913 con la bolla \"Maius animarum bonum\" di papa Pio X, ricavandone il territorio dall'arcidiocesi di San Salvador di Bahia.\nIl 21 luglio 1962 e il 7 novembre 1978 ha ceduto porzioni del suo territorio a vantaggio dell'erezione rispettivamente delle diocesi di Caravelas (oggi diocesi di Teixeira de Freitas-Caravelas) e di Itabuna.\nCronotassi dei vescovi.\nSi omettono i periodi di sede vacante non superiori ai 2 anni o non storicamente accertati.\nStatistiche.\nLa diocesi nel 2019 su una popolazione di 768.850 persone contava 552.200 battezzati, corrispondenti al 71,8% del totale."}
{"id": "501586", "revid": "92723", "url": "https://it.wikipedia.org/wiki?curid=501586", "title": "Diocesi di Iligan", "text": "La diocesi di Iligan (in latino: \"Dioecesis Iliganensis\") \u00e8 una sede della Chiesa cattolica nelle Filippine suffraganea dell'arcidiocesi di Ozamiz. Nel 2019 contava 1.067.400 battezzati su 1.627.850 abitanti. \u00c8 retta dal vescovo Jose Ramirez Rapadas.\nTerritorio.\nLa diocesi comprende la provincia filippina di Lanao del Norte sull'isola di Mindanao, ad eccezione delle municipalit\u00e0 di Karomatan, Nunungan, Tangcal, Munai, Pantao Ragat e Baloi che fanno parte della prelatura territoriale di Marawi.\nSede vescovile \u00e8 la citt\u00e0 di Iligan, dove si trova la cattedrale di San Michele arcangelo.\nIl territorio si estende su 3.092\u00a0km\u00b2 ed \u00e8 suddiviso in 26 parrocchie.\nStoria.\nLa prelatura territoriale di Iligan \u00e8 stata eretta il 17 febbraio 1971 con la bolla \"Qui in Apostolici\" di papa Paolo VI, ricavandone il territorio dalla prelatura territoriale di Ozamiz (oggi arcidiocesi). Originariamente era suffraganea dell'arcidiocesi di Cagayan de Oro.\nIl 20 novembre 1976 cedette una porzione del suo territorio a vantaggio dell'erezione della prelatura territoriale di Marawi.\nIl 15 novembre 1982 la prelatura territoriale \u00e8 stata elevata a diocesi con la bolla \"Cum Decessores\" di papa Giovanni Paolo II.\nIl 24 gennaio 1983 \u00e8 entrata a far parte della provincia ecclesiastica dell'arcidiocesi di Ozamiz.\nCronotassi dei vescovi.\nSi omettono i periodi di sede vacante non superiori ai 2 anni o non storicamente accertati.\nStatistiche.\nLa diocesi nel 2019 su una popolazione di 1.627.850 persone contava 1.067.400 battezzati, corrispondenti al 65,6% del totale."}
{"id": "501587", "revid": "1935652", "url": "https://it.wikipedia.org/wiki?curid=501587", "title": "Diocesi di Ilorin", "text": "La diocesi di Ilorin (in latino: \"Dioecesis Ilorinensis\") \u00e8 una sede della Chiesa cattolica in Nigeria suffraganea dell'arcidiocesi di Kaduna. Nel 2019 contava 28.100 battezzati su 2.905.500 abitanti. La sede \u00e8 vacante.\nTerritorio.\nLa diocesi comprende la quasi totalit\u00e0 dello Stato nigeriano di Kwara, nell'ovest del Paese.\nSede vescovile \u00e8 la citt\u00e0 di Ilorin, dove si trova la cattedrale di San Giuseppe.\nIl territorio \u00e8 suddiviso in 30 parrocchie.\nStoria.\nLa prefettura apostolica di Ilorin fu eretta il 20 gennaio 1960 con la bolla \"Qui summam catholicarum\" di papa Giovanni XXIII, ricavandone il territorio dalla diocesi di Ondo.\nIl 29 maggio 1969 la prefettura apostolica \u00e8 stata elevata a diocesi con la bolla \"Verba sanctissima\" di papa Paolo VI.\nIl 15 dicembre 1995 ha ceduto una porzione del suo territorio a vantaggio dell'erezione della prefettura apostolica di Kontagora (ora diocesi).\nCronotassi dei vescovi.\nSi omettono i periodi di sede vacante non superiori ai 2 anni o non storicamente accertati.\nStatistiche.\nLa diocesi nel 2019 su una popolazione di 2.905.500 persone contava 28.100 battezzati, corrispondenti all'1,0% del totale."}
{"id": "501588", "revid": "92723", "url": "https://it.wikipedia.org/wiki?curid=501588", "title": "Diocesi di Imola", "text": "La diocesi di Imola (in latino: \"Dioecesis Imolensis\") \u00e8 una sede della Chiesa cattolica in Italia suffraganea dell'arcidiocesi di Bologna appartenente alla regione ecclesiastica Emilia-Romagna. Nel 2019 contava 136.800 battezzati su 144.000 abitanti. \u00c8 retta dal vescovo Giovanni Mosciatti.\nTerritorio.\nIl territorio della diocesi, interamente in Romagna, \u00e8 compreso tra la citt\u00e0 metropolitana di Bologna e la provincia di Ravenna.\nSede vescovile \u00e8 la citt\u00e0 di Imola, dove si trova la cattedrale di San Cassiano. Nella sua lunga storia, la diocesi ha avuto tre cattedrali diverse: in epoca romana la chiesa di San Lorenzo; nell'alto Medioevo il \"castrum sancti Cassiani\"; dal XIII secolo l'attuale cattedrale.\nLe 108 parrocchie sono cos\u00ec suddivise sul territorio:\nComprende interamente o in parte i seguenti comuni:\nPer ragioni storiche le frazioni di Villa San Martino, San Potito e Bizzuno, in comune di Lugo, appartengono alla diocesi di Faenza-Modigliana, cos\u00ec come la frazione di Zattaglia, in comune di Casola Valsenio e le parrocchie di Pace e Biancanigo, in comune di Castel Bolognese. La frazione di San Martino in Pedriolo, in comune di Casalfiumanese, appartiene all'arcidiocesi di Bologna. La frazione di Lavezzola, in comune di Conselice, appartiene all'arcidiocesi di Ravenna-Cervia. Qualche chilometro quadrato in comune di Riolo Terme, nei pressi di Limisano, appartiene invece alla diocesi di Faenza-Modigliana, cos\u00ec come qualche chilometro quadrato in comune di Castel del Rio compreso tra la parrocchia di Valsalva e il confine regionale. Il confine taglia a met\u00e0 l'abitato di Moraduccio tra Castel del Rio e Firenzuola, ma la parrocchia \u00e8 unica, ed \u00e8 parte dell'arcidiocesi di Firenze.\nVi sono poi comuni toccati in piccola parte dalla diocesi di Imola come Cotignola (con le sole parrocchie di Barbiano e Budrio), Solarolo (con le sole parrocchie di Castelnuovo e San Mauro Abate), Monterenzio (con pochi chilometri quadrati compresi tra il comune di Casalfiumanese e la riva ovest del Sillaro, storico confine culturale tra Emilia e Romagna, mentre tutte le parrocchie del comune appartengono all'arcidiocesi di Bologna). La frazione di Giugnola pu\u00f2 vantare ben quattro confini: comunale (tra Castel del Rio e Firenzuola), provinciale (tra Bologna e Firenze), regionale (tra Emilia-Romagna e Toscana), diocesano (tra la diocesi di Imola e l'arcidiocesi di Firenze). La chiesa della frazione tosco-romagnola dedicata a San Dionigi l'Areopagita ricade nel territorio comunale di Castel del Rio, ma fa parte dell'arcidiocesi di Firenze.\nVicariati.\nLa diocesi di Imola \u00e8 organizzata nei seguenti vicariati:\nPrincipali santuari di devozione mariana.\nVallata del Santerno.\nIl Santuario della Madonna di Riviera (tra Casalfiumanese e Borgo Tossignano), \u00e8 il pi\u00f9 antico luogo di devozione mariana della vallata del Santerno. La venerata l'immagine, una tavoletta policroma, \u00e8 attestata fin dal 1448. Fu il frutto di un'apparizione a una fanciulla del posto di nome Cornelia. \u00c8 invocata come protezione da tutte le calamit\u00e0 naturali. La sua ricorrenza cade il 2 luglio.\nAltro luogo di venerazione \u00e8 stato per secoli il Santuario della Madonna del Rio, a Gesso. L'immagine, in terracotta, fu rinvenuta nel 1638 da un contadino, Giovanni Masi, nel letto del rio. La costruzione della chiesa risale al 1714. Alla chiesa venne poi aggiunta la casa del pellegrino. Dopo la seconda guerra mondiale la zona si spopol\u00f2: da allora il santuario venne abbandonato. Nel 1972 la sacra immagine venne traslata nella nuova chiesa di San Martino a Gesso, dove due anni dopo fu trafugata.\nTra Borgo Tossignano e Casalfiumanese si trova il Santuario della Madonna di Riviera. Vi si venera un'immagine della Vergine, una tavoletta policroma, la cui presenza \u00e8 attestata fin dal 1448. Fu il frutto di un'apparizione a una fanciulla del posto di nome Cornelia. \u00c8 invocata come protezione da tutte le calamit\u00e0 naturali. La sua ricorrenza cade il 2 luglio.\nNella chiesa arcipretale \u00e8 venerata l'immagine della Beata Vergine del Buon Consiglio. Il 13 ottobre 1756 il fiume Santerno, in piena, strarip\u00f2 allagando le case del paese. Per fortuna non ci furono vittime. Gli abitanti riconobbero il merito della Madonna per la sua intercessione divina. Per ringraziarla dell'aiuto ricevuto l'anno successivo furono indetti festeggiamenti in suo onore. La \u00abFesta d'e' Borg\u00bb si tiene ininterrottamente dal 1757 ogni terza domenica di ottobre.\nIl Santuario della Beata Vergine del Sudore \u00e8 uno dei principali luoghi di devozione mariana della vallata del Santerno. Fu edificato nel 1883 a fianco del Palazzo Alidosi. La facciata attuale risale al 1925. L'immagine, un bianchetto in terracotta, \u00e8 una copia su tela della Vergine del Sudore che si venera nel Duomo di Ravenna. Fu donata a un fedele del posto nel 1675. Il culto della sacra immagine si diffuse rapidamente e port\u00f2 all'edificazione del santuario. \u00c8 invocata per guarigioni da malattie e in caso di incidenti. La sua ricorrenza cade il 5 agosto.\nStoria.\nForum Cornelii.\nLa diffusione del cristianesimo a \"Forum Cornelii\" (l'odierna Imola) data probabilmente dal III secolo; il centro di irradiazione fu Ravenna, citt\u00e0 portuale con intensi contatti con l'Oriente romano. Nel 303-305, sotto l'imperatore Diocleziano, avvenne a \"Forum Cornelii\" il martirio di san Cassiano. La tomba del martire divenne presto un luogo di preghiera e pellegrinaggio. Oggi \u00e8 patrono della citt\u00e0 e della diocesi. Nella vallata del Santerno il cristianesimo si diffuse nel IV-V secolo, a seguito dell'attivit\u00e0 missionaria.\nLe prime testimonianze dell'esistenza della diocesi di \"Forum Cornelii\" risalgono al IV secolo e sono contenute in una lettera scritta agli inizi del 379 da sant'Ambrogio, arcivescovo di Milano, a un vescovo di nome Costanzo. L'arcivescovo di Milano, che aveva all'epoca giurisdizione su tutta l\"Aemilia\", gli affidava la cura della Chiesa imolese (\"ecclesiam quae est ad Forum Cornelii\"), e lo pregava di visitarla con sollecitudine (\"de proximo interviens\"), fino all\u2019ordinazione del nuovo vescovo (\"donec ei ordinetur episcopus\"), non potendo egli recarsi tanto lontano (\"tam longe non possum excurrere\").\nIn epoca imperiale il territorio su cui si estendeva la giurisdizione di Forum Cornelii era delimitato, ad est, dal fiume Senio. Oltre il fiume iniziava il territorio di Faventia. Il confine occidentale del territorio corneliese era posto sul torrente Sillaro. Ad ovest, la citt\u00e0 di Claterna amministrava il territorio tra i torrenti Sillaro ed Idice. Claterna fu abbandonata tra il V e il VI secolo. In epoca altomedievale il territorio della diocesi corneliese si estese fino al torrente Idice, ovvero 15\u00a0km pi\u00f9 ad ovest.\nLa prima cattedrale di Forum Cornelii fu edificata, come accadde anche nelle citt\u00e0 vicine, fuori del centro abitato. Essa era dedicata a San Lorenzo, martirizzato a Roma nel 258. Il primo vescovo di cui si conosce il nome fu San Cornelio, vissuto tra il IV e il V secolo. La lista dei vescovi \u00e8 incerta (cio\u00e8 incompleta) fino a tutto l'VIII secolo. Nel V secolo \"Forum Cornelii\" entr\u00f2 nella provincia ecclesiastica di Ravenna e vi rimase fino al 1582.\nDurante la Guerra gotica (535-553) \"Forum Cornelii\" fu distrutta. La citt\u00e0 venne abbandonata da quasi tutti gli abitanti. Probabilmente fu distrutta anche la cattedrale di San Lorenzo. I sopravvissuti edificarono una nuova chiesa, che eredit\u00f2 il titolo di S. Lorenzo, nel vecchio foro, sulle rovine della basilica civile romana.\nCastrum Sancti Cassiani.\nNello stesso periodo il vescovo trasfer\u00ec la propria residenza nel luogo dove si venerava il sepolcro di San Cassiano, una chiesa dotata di fonte battesimale. Qui era stata edificata, tra il IV e il V secolo, una basilica. Al suo interno furono portate le reliquie di Cassiano e furono custodite anche quelle dei santi Pietro Crisologo e Donato, santo imolese vissuto nel V secolo. Attorno alla basilica, elevata al rango di cattedrale, vennero poi costruiti altri edifici: la dimora del vescovo e dei canonici, oratori, ospizi e abitazioni private; il complesso fu chiamato \"castrum sancti Cassiani\". Questo centro abitato fu sede episcopale per circa sei secoli.\nNel 568-69 la pianura padana, e quindi anche Imola, sub\u00ec la traumatica invasione dei Longobardi. Popolo gi\u00e0 convertito al cristianesimo, ma di credo ariano, i Longobardi manifestarono ostilit\u00e0 verso l'episcopato cattolico. Solo con la riscossa bizantina, iniziata nel 590 e protrattasi per gli anni seguenti, il vescovo pot\u00e9 ritornare nelle proprie funzioni. Nel VII secolo la lista dei vescovi riporta solo tre nomi: \"Deusdedit\" (all'inizio del secolo), \"Boetus\" (presente nel 649) e Barbato (citato nel 680). Successivamente i Longobardi si convertirono al cattolicesimo. Quando riconquistarono Imola, nel 727-28, non entrarono in attrito con il vescovo locale.\nNell'VIII secolo si presume che il \"castrum Sancti Cassiani\" fosse un complesso fortificato formato dalla cattedrale, da un monastero dedicato a San Donato e da alcuni edifici di propriet\u00e0 del monastero benedettino di San Vitale. Nel 774 i longobardi furono sconfitti dai Franchi di Carlo Magno: il loro dominio nell'Italia settentrionale cess\u00f2 definitivamente. La sede vescovile di San Cassiano ritorn\u00f2 sotto la giurisdizione dell'arcivescovo di Ravenna. Per quanto riguarda \"Forum Cornelii\", nei due secoli seguenti la vita religiosa ruot\u00f2 attorno alla nuova chiesa di San Lorenzo e all'abbazia di S. Maria in Regola, fondata dai bizantini dopo la vittoria contro i Goti. Sulle colline prospicienti l'abitato di Forum Cornelii vi era l'insediamento di \"Castrum Imolae\", il cui protettore era San Matteo. \"Castrum Imolae\" era l'unico, tra i tre centri abitati, a non essere dotato di chiesa con fonte battesimale. Le tre pievi del territorio imolese erano infatti San Cassiano, San Lorenzo e Santa Maria in Regola.\nA differenza dei centri confinanti, l'autorit\u00e0 civile e quella ecclesiastica non coabitavano nella stessa citt\u00e0: la prima aveva sede a Forum Cornelii, mentre il vescovo risiedeva nel \"Castrum Sancti Cassiani\". La logica conseguenza di questo stato di cose fu l'insorgere di una netta contrapposizione tra i due poteri, che si protrasse per alcuni secoli, prima e dopo il Mille. Fu anche per difendersi da eventuali attacchi dei forocorneliesi che, poco dopo il Mille, \"Castrum Sancti Cassiani\" venne fortificato. Una data storica, che segn\u00f2 uno spartiacque in questo secolare contrasto, fu un atto firmato dal vescovo Morando il 5 gennaio 1084. Di origine germanica, legato alla linea politica imperiale, egli elarg\u00ec importanti concessioni (in materia di diritti esattivi e di tariffe di transito) alla \"civitas Corneliese\". L'azione, che peraltro non sanc\u00ec un'equa divisione dei poteri, fu considerata inaccettabile dalla Santa Sede, che depose Morando (1095). Il suo successore fu Ottone, fedele alla sede di Pietro. A partire dal XII secolo divent\u00f2 pi\u00f9 difficile anche la convivenza tra le due comunit\u00e0 ecclesiali: il clero vescovile e quello residente a \"Forum Cornelii\". I contrasti si acuirono in seguito alla fondazione del libero comune, insediato anch'esso nel centro urbano corneliese, che divenne ben presto un centro di potere concorrente a quello vescovile. Ubaldo (\"ante\" 1108-1122) lanci\u00f2 l'interdetto sulla civitas corneliese (forse motivato dal fatto che la chiesa imolese aveva rifiutato i sacerdoti inviati dal vescovo). Successivamente la chiesa imolese si sottomise al vescovo; l'interdetto fu ritirato nel 1114. Nel XII secolo le chiese principali di Imola erano due: l'abbazia di S. Maria in Regola e la pieve urbana di San Lorenzo. Inoltre vi era un monastero benedettino femminile, Santa Maria e Santo Stefano in Diaconia.\nVerso il 1130 papa Onorio II, originario dell'Appennino imolese, restitu\u00ec all'episcopato i diritti precedentemente ceduti dal vescovo Morando. Il documento \u00e8 importante poich\u00e9 enumera tutti i monasteri (18), le pievi (17), i castelli (16) e i porti interni (ben 5) esistenti all'epoca nel territorio imolese. I rapporti con la citt\u00e0 rimasero tesi. Nel 1132 gli imolesi attaccarono \"Castrum Sancti Cassiani\". Il vescovo Bennone si rifugi\u00f2 a Conselice, dove rimase fino alla morte, nel 1139. Nel 1150 Imola attacc\u00f2 nuovamente San Cassiano; gli abitanti fuggirono, il vescovo Rodolfo si rifugi\u00f2 nella vicina Dozza, dove rimase per almeno tre anni. Nel 1155 il vescovo e la citt\u00e0 rivale conclusero la pace. Nel 1159 Imola divenne una citt\u00e0 ghibellina, giurando fedelt\u00e0 all'imperatore Federico I di Svevia. Tale patto di alleanza fece pendere la bilancia dei rapporti di forza verso il centro urbano corneliese. Nel 1162 il vescovo Rodolfo (oggi beato), pur di non obbedire all'ordine dell'imperatore di riconoscere il suo antipapa, Vittore IV, scelse la via dell'esilio alla Massa di Sant'Ambrogio (l'odierno Castel del Rio). Rodolfo mor\u00ec in esilio nel 1166.\nImola.\nDal XII al XIV secolo.\nDopo Rodolfo venne Arardo, di nomina imperiale, poi nel 1173 sal\u00ec sulla cattedra vescovile un presule fedele al papa, Enrico. Nel 1175 Cristiano, cancelliere e generale dell'imperatore, attacc\u00f2 tutti i castelli guelfi esistenti nella zona, tra cui il \"castrum sancti Cassiani\", che fu raso al suolo. Furono trafugate le reliquie dei santi Pietro Crisologo e Donato. Si salvarono solo quelle di San Cassiano. Dopo la distruzione del \"castrum\", sede episcopale, il vescovo Enrico (1173-1193) dovette trasferirsi ad Imola. Con atto del 3 luglio 1187 il Comune concesse al vescovo il terreno su cui costruire il nuovo duomo e il palazzo vescovile. Nel 1217 anche le reliquie di San Cassiano furono portate nella nuova cattedrale. Dopo l'inurbamento del vescovo, la pieve urbana di San Lorenzo sub\u00ec un netto ridimensionamento. A sancire la subordinit\u00e0 della chiesa di San Lorenzo rispetto all'edificanda cattedrale fu un atto di papa Celestino III del 1192, che garant\u00ec alla sede episcopale tutti i diritti e i privilegi gi\u00e0 attribuiti alla sede di san Cassiano.\nNella prima met\u00e0 del XIII secolo la vita religiosa di Imola fu dominata dalla figura di Mainardino degli Aldigeri. Originario di Ferrara, dove fu ordinato sacerdote, \u00e8 ricordato per la prima volta a Imola nel 1207. Oltre a ricoprire la carica di vescovo per oltre quarant'anni (1207-1249), fu anche podest\u00e0 (due volte: 1207 e 1221). Mainardino ebbe il merito di trattare la resa di \"Castrum Imolae\", comune rivale di Forum Cornelii, senza spargimento di sangue. Antico insediamento posto al di l\u00e0 del Santerno, sulle prime colline prospicienti Imola, era dotato di una pieve (intitolata a Santa Maria) con fonte battesimale e camposanto; vi era inoltre un monastero olivetano intitolato a San Matteo. Gli abitanti di \"Castrum Imolae\" lasciarono il loro castello e si insediarono a Imola (1222). Successivamente i monaci del convento di S. Matteo si unirono ai canonici imolesi. Durante il suo episcopato San Francesco predic\u00f2 a Imola e negli altri centri della diocesi. Pochi anni dopo la morte di Francesco, i Frati minori edificarono una chiesetta sulle prime colline imolesi. Alla met\u00e0 del secolo fondarono un convento fuori porta Appia.\nIn questo periodo la Romagna subiva il forte espansionismo di Bologna. Il Comune felsineo, tra XII e XIII secolo, fece arretrare la giurisdizione di Imola fino al Sillaro. Il confine occidentale della diocesi corneliese torn\u00f2 quello dell'epoca romana imperiale, quando esisteva la Diocesi di Claterna (citt\u00e0 che amministrava il territorio tra il Sillaro e l'Idice).\nBologna edific\u00f2 un \"castrum\" sul Sillaro intitolato a San Pietro, il suo protettore, a guardia dei nuovi confini nel 1198.\nNel XIV secolo, periodo di rinnovato impulso caritativo e religioso, erano presenti a Imola i conventi dei seguenti ordini: Benedettini (in Santa Maria in Regola; Carmelitani (la loro sede originaria \u00e8 diventata oggi la canonica della chiesa del Carmine, in via Emilia); Serviti (sia maschili che femminili); Agostiniani; Francescani minori (stanziatisi inizialmente fuori dalla cinta urbana, nel 1359 si stabilirono sulla via Emilia); Domenicani (sia maschili che femminili); Monache clarisse e Camaldolesi.\nMolte confraternite gestivano un ospedale per gli infermi: alcuni per soccorrere i poveri, altri per curare i pellegrini diretti a Roma o in Terrasanta. Gestivano un ospedale: le monache domenicane, l'unione laicale dei frati della Penitenza, il terz'ordine degli Umiliati e la confraternita dei Verecondi. La fondazione ospitaliera dei Devoti (confraternita laicale ispirata al movimento francescano) fond\u00f2 nel 1266 un ospedale cittadino di servizio ai poveri. Nel corso degli anni inglob\u00f2 altri ospedali cittadini, fino a diventare il principale ospedale della citt\u00e0. Nel 1315 il comune decise di rilevare l'amministrazione dell'ospedale (che aveva assunto il nome di S. Maria della Scaletta o dei Devoti) per gestirlo direttamente.\nNel 1492 Caterina Sforza chiam\u00f2 a Imola i frati del Terzo ordine regolare di San Francesco. Ad essi assegn\u00f2 la cura del Santuario della Beata Vergine del Piratello, fatto erigere dalla Signora d'Imola nel luogo in cui la Vergine era miracolosamente apparsa a un pellegrino.\nDal XVI secolo all'Et\u00e0 napoleonica.\nNel 1551 fu fondato il tribunale dell'Inquisizione romana ad Imola (prima di allora le cause venivano istruite a Faenza). In due secoli e mezzo d'attivit\u00e0, l'istituzione esamin\u00f2 742 casi di eresia o sospetta eresia.\nNel 1582 la diocesi imolese pass\u00f2 dalla provincia ecclesiastica di Ravenna alla nuova metropolia di Bologna. Vi rimase per pochi anni: gi\u00e0 nel 1605 ritorn\u00f2 ad essere suffraganea di Ravenna. Dal 1872 la diocesi \u00e8 ritornata nuovamente ad essere suffraganea dell'arcidiocesi di Bologna.\nSi deve al vescovo Francesco Guarini la fondazione del seminario diocesano il 1\u00ba gennaio 1567, appena quattro anni dopo le decisioni prese al concilio di Trento in merito alla formazione del clero. Inizialmente il seminario, il primo fondato in Romagna, ebbe sede nel Monte di Piet\u00e0, poi nel vicolo dell'Olivo (1575) e quindi in un edificio poco distante, pi\u00f9 ampio e comodo (1584). Nel 1728 fu trasferito in via della Fortezza (oggi via Garibaldi) per volere del vescovo, cardinale Ulisse Gozzadini; fu completato dal successore, Giuseppe Accoramboni (1728-1739). L'attuale seminario si trova fuori Imola, sulla collina di Montericco.\nIl 30 aprile 1617, in occasione delle Rogazioni mariane (la quinta domenica dopo Pasqua), per la prima volta venne condotta dentro la citt\u00e0 in processione l'immagine della Sacra Vergine conservata nel Santuario del Piratello. Da allora il rito si ripete ogni anno.\nNel 1712 fu ricavata sulla facciata del Palazzo comunale (a circa 5 m di altezza) una nicchia nella quale fu posta una statua della Beata Vergine. Tale statua esiste tuttora.\nTre papi, da vescovi della diocesi imolese, hanno raggiunto il soglio pontificio: Alessandro VII nel 1655, Pio VII nel 1800 e Pio IX nel 1846. Altri sedici vescovi di Imola furono cardinali.\nDall'Et\u00e0 napoleonica alla Seconda guerra mondiale.\nL'invasione dell'Italia da parte dell'esercito francese rivoluzionario (1796) caus\u00f2 la chiusura di molti conventi, tra cui l'abbazia di Santa Maria in Regola; i Domenicani; il convento dei Francescani fu trasformato in teatro comunale mentre la libreria fu espropriata (diverr\u00e0 il nucleo della biblioteca civica); le Clarisse furono espulse. Delle 41 chiese esistenti in citt\u00e0, 31 furono chiuse dai decreti napoleonici. \nDopo la Restaurazione, in poco tempo ne furono riaperte 9, ma le altre furono perse per sempre. Quanto ai monasteri, solo le Monache clarisse poterono tornare nelle loro celle, grazie alla riacquisizione dell'edificio monastico da parte di madre Maria Antonia Tommasoli Laziosi.\nNel 1842 il vescovo Giovanni Maria Mastai Ferretti (poi papa Pio IX) approv\u00f2 la nascita della pia unione dedicata alla Vergine Lauretana. Quell'anno si tenne un pellegrinaggio diocesano alla Santa Casa di Loreto. Nacque da allora una tradizione che si \u00e8 conservata ancora oggi.\nNel 1862, all'indomani dell'Unit\u00e0 d'Italia, riprese la politica repressiva contro i monasteri. Le suore Domenicane furono espulse dal loro convento: l'amministrazione comunale decise di utilizzarne gli edifici come scuola pubblica (l'attuale scuola Carducci). Nel 1866 il Parlamento approv\u00f2 le leggi di eversione dell'asse ecclesiastico (regio decreto 3036 del 7 luglio 1866, seguito dalla legge 3848 del 15 agosto 1867). Conseguenza della norma fu la soppressione di quasi tutti i conventi esistenti nella diocesi:\nA Lugo furono soppressi il convento maschile (sito nell'attuale via G. Compagnoni) e la comunit\u00e0 che custodiva l'immagine della Beata Vergine del Molino. In quest'ultimo caso il comune restitu\u00ec il santuario mariano alla diocesi nel 1894. I beni dei conventi espropriati passarono al Demanio statale. La legge 15 agosto 1867 dispose la soppressione di capitoli collegiati, abbazie, canonicati, prelature, benefici e ogni altra fondazione pia, anche laicale. Gli archivi e le biblioteche delle comunit\u00e0 religiose soppresse furono incamerati dalla biblioteca comunale e dai musei civici di Imola.\nDopo la Presa di Roma (1870) sorsero nel territorio della Diocesi cinque nuove congregazioni religiose:\nTra i religiosi che hanno rappresentato un sicuro punto di riferimento per le comunit\u00e0 parrocchiali vanno segnalati: il venerabile Carlo Cavina di Lugo (1820-1880); il venerabile Marco Morelli di Lugo (1834-1912); don Angelo Bughetti di Imola (1877-1935) e don Giulio Minardi di Imola (1898-1990).\nSacerdoti assassinati tra il 1944 e il 1945.\nCinque sacerdoti della diocesi di Imola morirono durante la seconda guerra mondiale . Per due soli omicidi sono stati identificati con certezza gli autori.\nCinque sacerdoti furono uccisi durante il conflitto:\nAltri tre sacerdoti furono premeditatamente assassinati dopo la fine del conflitto:\nDurante la seconda guerra mondiale don Giulio Minardi (1898-1990), direttore dell'Istituto \"Santa Caterina\" di Imola e parroco della chiesa del Carmine, salv\u00f2 oltre 200 ebrei dalla deportazione nei campi di concentramento nazisti. Israele lo ha incluso nell'elenco dei \u00abGiusti tra le nazioni\u00bb; nel 1971 \u00e8 stato decorato con la medaglia d'oro al valore civile.\nDal 1946 ad oggi.\nNel 1969 \u00e8 stata posta la prima pietra del nuovo seminario diocesano, in localit\u00e0 Montericco, sulle prime colline imolesi. Fu aperto nel 1971.\nNel 1979 la diocesi ha avviato il progetto \u201cChiese sorelle\u201d, scaturito dall'attivit\u00e0 missionaria in Brasile iniziata nel 1965 dalle suore di Santa Teresa nelle aree periferiche di alcune diocesi del Paese sudamericano. Alle suore si affiancarono i sacerdoti con la missione di strutturare pastoralmente le parrocchie. Dal 1970 il sacerdote imolese don Leo Commissari (1942-1998) visse nella parrocchia di Sa\u00f5 Bernardo do Campo fino alla morte. Dal 1979 la diocesi di Imola \u00e8 \"gemellata\" con quella di Santo Andr\u00e9 (Stato di San Paolo). Da quell'anno in poi sono state costruite chiese, centri pastorali e professionali, molte persone si sono aggiunte ai sacerdoti come catechisti e ministri straordinari della comunione.\nNel 1986 la diocesi ha ricevuto Sua Santit\u00e0 Giovanni Paolo II in visita pastorale in Romagna. L'ultima visita di un pontefice a Imola risaliva al 1857. Il pontefice \u00e8 arrivato la sera dell'8 maggio ed \u00e8 rimasto in citt\u00e0 fino al giorno successivo.\nCronotassi dei vescovi.\nSi omettono i periodi di sede vacante non superiori ai 2 anni o non storicamente accertati.\nSede della pieve di San Lorenzo (antica chiesa).\n\"La serie non \u00e8 consecutiva. Non si conoscono i predecessori n\u00e9 i successori di San Cornelio e di San Proietto.\"\nSede di \"Castrum Sancti Cassiani\".\n\"La serie non \u00e8 consecutiva. Soprattutto, rimangono sconosciuti tutti i vescovi dell'VIII secolo. Solamente da Morando (1084) la serie pu\u00f2 dirsi consecutiva.\"\nStatistiche.\nLa diocesi nel 2019 su una popolazione di 144.000 persone contava 136.800 battezzati, corrispondenti al 95,0% del totale.\nLa seguente statistica mostra l'evoluzione della vita sociale e religiosa nella diocesi dal 1990 al 2010:\"[Fonte: Diocesi di Imola, 2012]\"\nIstituti di vita consacrata.\nNella diocesi di Imola sono presenti 16 istituti di vita consacrata femminili e maschili.\nA Imola:\nA Lugo:\nIn altri centri della diocesi:\nQuelli presenti da pi\u00f9 lunga data sono le Clarisse (arrivarono a Imola nel XIII secolo) e i Cappuccini (che ottennero il permesso di insediarsi nel 1539).\nSono presenti inoltre tre istituti secolari:"}
{"id": "501590", "revid": "110157", "url": "https://it.wikipedia.org/wiki?curid=501590", "title": "Diocesi di Imperatriz", "text": "La diocesi di Imperatriz (in latino: \"Dioecesis Imperatricis\") \u00e8 una sede della Chiesa cattolica in Brasile suffraganea dell'arcidiocesi di S\u00e3o Lu\u00eds do Maranh\u00e3o appartenente alla regione ecclesiastica Nordeste 5. Nel 2019 contava 349.700 battezzati su 572.370 abitanti. \u00c8 retta dal vescovo Vilson Basso, S.C.I.\nTerritorio.\nLa diocesi comprende 4 comuni nella parte occidentale dello stato brasiliano di Maranh\u00e3o: Imperatriz, A\u00e7ail\u00e2ndia, Amarante do Maranh\u00e3o e Jo\u00e3o Lisboa.\nSede vescovile \u00e8 la citt\u00e0 di Imperatriz, dove si trova la cattedrale di Nostra Signora di Fatima.\nIl territorio si estende su 25.958\u00a0km\u00b2 ed \u00e8 suddiviso in 31 parrocchie.\nStoria.\nLa diocesi \u00e8 stata eretta il 27 giugno 1987 con la bolla \"Quae maiori Christifidelium\" di papa Giovanni Paolo II, ricavandone il territorio dalla diocesi di Carolina.\nCronotassi dei vescovi.\nSi omettono i periodi di sede vacante non superiori ai 2 anni o non storicamente accertati.\nStatistiche.\nLa diocesi nel 2019 su una popolazione di 572.370 persone contava 349.700 battezzati, corrispondenti al 61,1% del totale."}
{"id": "501591", "revid": "110157", "url": "https://it.wikipedia.org/wiki?curid=501591", "title": "Arcidiocesi di Imphal", "text": "Larcidiocesi di Imphal (in latino: \"Archidioecesis Imphalensis\") \u00e8 una sede metropolitana della Chiesa cattolica in India. Nel 2019 contava 98.901 battezzati su 2.968.250 abitanti. \u00c8 retta dall'arcivescovo Dominic Lumon.\nTerritorio.\nL'arcidiocesi comprende l'intero stato di Manipur in India.\nSede arcivescovile \u00e8 la citt\u00e0 di Imphal, dove si trova la cattedrale di San Giuseppe.\nIl territorio \u00e8 suddiviso in 52 parrocchie.\nStoria.\nLa diocesi di Imphal fu eretta il 13 marzo 1980 con la bolla \"Cum Nos\" di papa Giovanni Paolo II, in seguito alla divisione della diocesi di Kohima-Imphal, da cui ha tratto origine anche la diocesi di Kohima. Originariamente era suffraganea dell'arcidiocesi di Shillong.\nIl 10 luglio 1995 la diocesi \u00e8 stata elevata al rango di arcidiocesi metropolitana con la bolla \"Cum Ecclesia catholica\" di papa Giovanni Paolo II.\nCronotassi dei vescovi.\nSi omettono i periodi di sede vacante non superiori ai 2 anni o non storicamente accertati.\nStatistiche.\nL'arcidiocesi nel 2019 su una popolazione di 2.968.250 persone contava 98.901 battezzati, corrispondenti al 3,3% del totale."}
{"id": "501592", "revid": "110157", "url": "https://it.wikipedia.org/wiki?curid=501592", "title": "Diocesi di Imus", "text": "La diocesi di Imus (in latino: \"Dioecesis Imusensis\") \u00e8 una sede della Chiesa cattolica nelle Filippine suffraganea dell'arcidiocesi di Manila. Nel 2019 contava 3.111.930 battezzati su 3.889.660 abitanti. \u00c8 retta dal vescovo Reynaldo Gonda Evangelista.\nTerritorio.\nLa diocesi comprende la provincia filippina di Cavite.\nSede vescovile \u00e8 la citt\u00e0 di Imus, dove si trova la cattedrale di Nostra Signora del Pilar. A Silang sorge il santuario nazionale di Nostra Signora di La Salette.\nIl territorio \u00e8 suddiviso in 83 parrocchie.\nStoria.\nLa diocesi \u00e8 stata eretta il 25 novembre 1961 con la bolla \"Christifidelium consulere\" di papa Giovanni XXIII, ricavandone il territorio dall'arcidiocesi di Manila e dalla diocesi di Lipa (oggi arcidiocesi).\nNel 2009 la diocesi di Imus ha ospitato il primo incontro dei giovani asiatici, una versione continentale della Giornata mondiale della giovent\u00f9.\nCronotassi dei vescovi.\nSi omettono i periodi di sede vacante non superiori ai 2 anni o non storicamente accertati.\nStatistiche.\nLa diocesi nel 2019 su una popolazione di 3.889.660 persone contava 3.111.930 battezzati, corrispondenti all'80,0% del totale."}
{"id": "501593", "revid": "110157", "url": "https://it.wikipedia.org/wiki?curid=501593", "title": "Diocesi di Incheon", "text": "La diocesi di Incheon (in latino: \"Dioecesis Inchonensis\") \u00e8 una sede della Chiesa cattolica in Corea suffraganea dell'arcidiocesi di Seul. Nel 2019 contava 517.105 battezzati su 4.433.292 abitanti. \u00c8 retta dal vescovo John Baptist Jung Shin-chul.\nTerritorio.\nLa diocesi comprende le citt\u00e0 di Incheon, Gimpo, Bucheon, Siheung (in parte) e Ansan nella provincia di Gyeonggi in Corea del Sud.\nSede vescovile \u00e8 la citt\u00e0 di Incheon, dove si trova la cattedrale di San Paolo, nota come cattedrale di Dapdong, dal quartiere in cui sorge.\nIl territorio \u00e8 suddiviso in 127 parrocchie.\nStoria.\nIl vicariato apostolico di Incheon fu eretto il 6 giugno 1961 con la bolla \"Coreanae nationis orae\" di papa Giovanni XXIII, ricavandone il territorio dal vicariato apostolico di Seul (oggi arcidiocesi).\nIl 10 marzo 1962 il vicariato apostolico \u00e8 stato elevato a diocesi con la bolla \"Fertile Evangelii semen\" dello stesso papa Giovanni XXIII.\nCronotassi dei vescovi.\nSi omettono i periodi di sede vacante non superiori ai 2 anni o non storicamente accertati.\nStatistiche.\nLa diocesi nel 2019 su una popolazione di 4.433.292 persone contava 517.105 battezzati, corrispondenti all'11,7% del totale."}
{"id": "501594", "revid": "92723", "url": "https://it.wikipedia.org/wiki?curid=501594", "title": "Arcidiocesi di Indianapolis", "text": "Larcidiocesi di Indianapolis () \u00e8 una sede metropolitana della Chiesa cattolica negli Stati Uniti d'America appartenente alla regione ecclesiastica VII (IL, IN, WI). Nel 2019 contava 252.070 battezzati su 2.658.030 abitanti. \u00c8 retta dall'arcivescovo Charles Coleman Thompson.\nTerritorio.\nL'arcidiocesi comprende 39 contee dell'Indiana, negli Stati Uniti d'America: Bartholomew, Brown, Clark, Crawford, Dearborn, Decatur, Fayette, Floyd, Franklin, Hancock, Harrison, Hendricks, Henry, Jackson, Jefferson, Jennings, Johnson, Lawrence, Marion, Monroe, Morgan, Ohio, Orange, Owen, Parke, Perry, Putnam, Ripley \u00b7 Rush, Scott, Shelby, Spencer, Switzerland, Union, Vermillion, Vigo, Washington e Wayne.\nSede arcivescovile \u00e8 la citt\u00e0 di Indianapolis, dove si trova la cattedrale dei Santi Pietro e Paolo (\"Cathedral of the Saints Peter and Paul\").\nIl territorio si estende su 35.362\u00a0km\u00b2 ed \u00e8 suddiviso in 122 parrocchie, raggruppate in 11 decanati: Indianapolis Nord, Indianapolis Sud, Indianapolis Ovest, Indianapolis Est, Batesville, Bloomington, Connersville, New Albany, Seymour, Tell City e Terre Haute.\nProvincia ecclesiastica.\nLa provincia ecclesiastica di Indianapolis, istituita nel 1944, comprende le diocesi dello stato dell'Indiana:\nStoria.\nIl cattolicesimo fece la sua comparsa nell'Indiana nel corso del XVII secolo, quando la regione faceva parte delle colonie francesi dell'America del Nord. Nel 1732 pionieri provenienti dal Canada fondarono il forte di Vincennes, e nel villaggio che si svilupp\u00f2 attorno fu eretta una parrocchia, governata da preti secolari provenienti dal Qu\u00e9bec. Nel 1763 le colonie francesi passarono agli inglesi, i quali garantirono la libert\u00e0 di culto ai nuovi sudditi cattolici. Durante la guerra d'indipendenza americana, i cattolici sostennero generalmente gli inglesi; fece eccezione il parroco di Vincennes, Pierre Gibault, che parteggi\u00f2 per i coloni americani e gioc\u00f2 un ruolo importante nella decisione del Midwest di far parte degli Stati Uniti d'America.\nNel 1789 fu eretta la diocesi di Baltimora, che comprendeva anche il territorio dell'Indiana. Tuttavia le scarse comunit\u00e0 cattoliche della regione furono affidate a preti provenienti per lo pi\u00f9 dal Kentucky e dalla Louisiana.\nL'arrivo di immigrati irlandesi e tedeschi agli inizi dell'Ottocento aument\u00f2 rapidamente il numero dei cattolici. Nel 1808 fu eretta una nuova diocesi, quella di Bardstown in Kentucky (oggi arcidiocesi di Louisville), che comprendeva anche l'Indiana.\nVincennes divenne una diocesi indipendente il 6 maggio 1834 con il breve \"Maximas inter\" di papa Gregorio XVI, ricavandone il territorio dalla diocesi di Bardstown. Originariamente era suffraganea dell'arcidiocesi di Baltimora e si estendeva su tutto l'Indiana e sulla parte orientale dell'Illinois. I primi quattro vescovi di Vincennes, fino al 1877, furono francesi. Oggi Vincennes, dove sorge la prima cattedrale dedicata a san Francesco Saverio, si trova nella diocesi di Evansville.\nGli inizi della nuova diocesi furono molto difficili. Il vescovo Simon Brut\u00e9 de R\u00e9mur aveva a sua disposizione un solo prete, una sola chiesa (la cattedrale) e la comunit\u00e0 delle suore della carit\u00e0 di Nazareth. Per questo motivo lui e i suoi successori dovettero fare appello a preti provenienti dalla Francia e dalla Germania e a congregazioni religiose europee. Tra queste si segnalano i Benedettini di Einsiedeln in Svizzera, che nel 1854 fondarono un monastero che in seguito divenne l'arciabbazia di Saint Meinrad.\nAl secondo vescovo di Vincennes fu permesso, con un decreto apostolico, di stabilire la residenza episcopale in una citt\u00e0 a sua scelta tra Vincennes, Madison, Lafayette o Indianapolis. Vincennes rest\u00f2 comunque sede della diocesi. Questo permesso, con l'esclusione di Lafayette, fu rinnovato fino al quarto vescovo.\nL'aumento del numero dei cattolici in Indiana port\u00f2 la conferenza episcopale americana a chiedere alla Santa Sede l'erezione di nuove diocesi. Cos\u00ec il 28 novembre 1843 Vincennes cedette la porzione del suo territorio in Illinois a vantaggio dell'erezione della diocesi di Chicago (oggi arcidiocesi). Ed ancora l'8 gennaio 1857 cedette un'altra porzione di territorio a vantaggio dell'erezione della diocesi di Fort Wayne (oggi diocesi di Fort Wayne-South Bend). Nel frattempo Il 19 luglio 1850 entr\u00f2 a far parte della provincia ecclesiastica dell'arcidiocesi di Cincinnati.\nNel 1878 fu nominato il primo vescovo di Vincennes nato sul suolo americano, Francis Silas Marean Chatard, che inizi\u00f2 a vivere a Indianapolis, la citt\u00e0 pi\u00f9 grande e capitale dell'Indiana. Il 28 marzo 1898, in forza del breve \"Ecclesiarum omnium\" di papa Leone XIII, la sede vescovile fu ufficialmente trasferita ad Indianapolis e la diocesi assunse il nome di diocesi di Indianapolis. Nel 1906 fu costruita a Indianapolis la cattedrale dei Santi Pietro e Paolo.\nI primi decenni del Novecento videro un considerevole aumento del numero dei cattolici della diocesi e soprattutto lo sviluppo del sistema educativo diocesano fu particolarmente impressionante: nel 1944 118 delle 156 parrocchie avevano una scuola parrocchiale. Tuttavia l'Indiana rimase uno Stato a maggioranza protestante e il numero dei cattolici non raggiunse mai le proporzioni degli Stati confinanti quali l'Ohio, l'Illinois o il Michigan.\nIl 21 ottobre 1944 Indianapolis ha ceduto un'altra porzione del suo territorio a vantaggio dell'erezione della diocesi di Evansville e nel contempo \u00e8 stata elevata al rango di arcidiocesi metropolitana con la bolla \"Ad christianae plebis\" di papa Pio XII.\nCronotassi dei vescovi.\nSi omettono i periodi di sede vacante non superiori ai 2 anni o non storicamente accertati.\nStatistiche.\nL'arcidiocesi nel 2019 su una popolazione di 2.658.030 persone contava 252.070 battezzati, corrispondenti al 9,5% del totale."}
{"id": "501595", "revid": "110157", "url": "https://it.wikipedia.org/wiki?curid=501595", "title": "Diocesi di Indore", "text": "La diocesi di Indore (in latino: \"Dioecesis Indorensis\") \u00e8 una sede della Chiesa cattolica in India suffraganea dell'arcidiocesi di Bhopal. Nel 2019 contava 16.986 battezzati su 7.350.000 abitanti. \u00c8 retta dal vescovo Chacko Thottumarickal, S.V.D.\nTerritorio.\nLa diocesi comprende i distretti di Indore, Dewas e Dhar (ad eccezione del tehsil di Sardarpur), nello stato di Madhya Pradesh in India.\nSede vescovile \u00e8 la citt\u00e0 di Indore, dove si trova la cattedrale di San Francesco d'Assisi.\nIl territorio \u00e8 suddiviso in 25 parrocchie.\nStoria.\nLa missione \"sui iuris\" di Indore fu eretta il 3 marzo 1931, ricavandone il territorio dalle diocesi di Ajmer, di Allahabad e di Nagpur (oggi arcidiocesi).\nL'11 marzo 1935 la missione \"sui iuris\" fu elevata a prefettura apostolica con la bolla \"Salutis animarum\" di papa Pio XI, resa suffraganea dell'arcidiocesi di Agra.\nIl 15 maggio 1952 \u00e8 stata elevata al rango di diocesi con la bolla \"Quae christianum nomen\" di papa Pio XII.\nSuccessivamente ha ceduto a pi\u00f9 riprese porzioni del suo territorio a vantaggio dell'erezione di nuove circoscrizioni ecclesiastiche e precisamente:\nL'11 marzo 1981 incorpor\u00f2 il distretto di Mandsaur, che era appartenuto alla diocesi di Ajmer e Jaipur (oggi divisa in diocesi di Ajmer e diocesi di Jaipur).\nCronotassi dei vescovi.\nSi omettono i periodi di sede vacante non superiori ai 2 anni o non storicamente accertati.\nStatistiche.\nLa diocesi nel 2019 su una popolazione di 7.350.000 persone contava 16.986 battezzati, corrispondenti allo 0,2% del totale."}
{"id": "501596", "revid": "92723", "url": "https://it.wikipedia.org/wiki?curid=501596", "title": "Diocesi di Inhambane", "text": "La diocesi di Inhambane (in latino: \"Dioecesis Inhambaniana\") \u00e8 una sede della Chiesa cattolica in Mozambico suffraganea dell'arcidiocesi di Maputo. Nel 2019 contava 333.435 battezzati su 1.809.630 abitanti. \u00c8 retta dal vescovo Adriano Langa, O.F.M.\nTerritorio.\nLa diocesi comprende l'intera provincia di Inhambane in Mozambico.\nSede vescovile \u00e8 la citt\u00e0 di Inhambane, dove si trova la cattedrale dell'Immacolata Concezione.\nIl territorio \u00e8 suddiviso in 22 parrocchie.\nStoria.\nLa diocesi \u00e8 stata eretta il 3 agosto 1962 con la bolla \"Supremi muneris\" di papa Giovanni XXIII, ricavandone il territorio dall'arcidiocesi di Louren\u00e7o Marques (oggi arcidiocesi di Maputo).\nCronotassi dei vescovi.\nSi omettono i periodi di sede vacante non superiori ai 2 anni o non storicamente accertati.\nStatistiche.\nLa diocesi nel 2019 su una popolazione di 1.809.630 persone contava 333.435 battezzati, corrispondenti al 18,4% del totale."}
{"id": "501598", "revid": "1123126", "url": "https://it.wikipedia.org/wiki?curid=501598", "title": "Diocesi di Innsbruck", "text": "La diocesi di Innsbruck (in latino: \"Dioecesis Oenipontana\") \u00e8 una sede della Chiesa cattolica in Austria suffraganea dell'arcidiocesi di Salisburgo. Nel 2019 contava 378.373 battezzati su 570.120 abitanti. \u00c8 retta dal vescovo Hermann Glettler, Comm. l'Emm.\nTerritorio.\nLa diocesi comprende lo stato federato austriaco del Tirolo (ad eccezione della parte nordorientale dello stato che dipende dall'arcidiocesi di Salisburgo).\nSede vescovile \u00e8 la citt\u00e0 di Innsbruck, dove si trova la cattedrale di San Giacomo.\nIl territorio \u00e8 suddiviso in 243 parrocchie, raggruppate in 16 decanati.\nStoria.\nL'amministrazione apostolica di Innsbruck-Feldkirch fu eretta il 9 aprile 1921, ricavandone il territorio dalla diocesi di Bressanone (oggi diocesi di Bolzano-Bressanone). Sostanzialmente si trattava della porzione della diocesi di Bressanone che, in seguito alla Prima guerra mondiale, era stata divisa dalla sede vescovile dal nuovo confine.\nIl 12 dicembre 1925 l'amministrazione apostolica divenne dipendente per la nomina dalla Santa Sede e suffraganea dell'arcidiocesi di Salisburgo.\nIl concordato con l'Austria del 1933 prevedeva l'istituzione di una diocesi sul territorio dell'amministrazione apostolica, ma il progetto non and\u00f2 in porto.\nL'amministrazione apostolica fu elevata a diocesi il 6 agosto 1964 con la bolla \"Sedis Apostolicae\" di papa Paolo VI.\nL'8 dicembre 1968 la diocesi di Innsbruck-Feldkirch si \u00e8 scissa, dando origine alla diocesi di Feldkirch e alla diocesi di Innsbruck.\nCronotassi dei vescovi.\nSi omettono i periodi di sede vacante non superiori ai 2 anni o non storicamente accertati.\nStatistiche.\nLa diocesi nel 2019 su una popolazione di 570.120 persone contava 378.373 battezzati, corrispondenti al 66,4% del totale."}
{"id": "501599", "revid": "110157", "url": "https://it.wikipedia.org/wiki?curid=501599", "title": "Diocesi di Inongo", "text": "La diocesi di Inongo (in latino: \"Dioecesis Inongo\u00ebnsis\") \u00e8 una sede della Chiesa cattolica nella Repubblica Democratica del Congo suffraganea dell'arcidiocesi di Kinshasa. Nel 2019 contava 810.000 battezzati su 1.263.970 abitanti. \u00c8 retta dal vescovo Donatien Bafuidinsoni Maloko-Mana, S.I.\nTerritorio.\nLa diocesi comprende la regione di Mai-Ndombe, sulla riva destra del fiume Kasai, nella provincia di Bandundu in Congo.\nSede vescovile \u00e8 la citt\u00e0 di Inongo, dove si trova la cattedrale di Sant'Alberto.\nIl territorio \u00e8 suddiviso in 23 parrocchie.\nStoria.\nIl vicariato apostolico di Inongo fu eretto il 29 giugno 1953 con la bolla \"Uti sollerti\" di papa Pio XII, ricavandone il territorio dal vicariato apostolico di L\u00e9opoldville (oggi arcidiocesi di Kinshasa).\nIl 10 novembre 1959 il vicariato apostolico \u00e8 stato elevato a diocesi con la bolla \"Cum parvulum\" di papa Giovanni XXIII.\nIl 12 aprile 1975 con il decreto \"Cum ad bonum\" della Congregazione di Propaganda Fide \u00e8 stata annessa alla diocesi di Inongo la parte meridionale della diocesi di Bikoro, mentre la parte settentrionale \u00e8 confluita nell'arcidiocesi di Mbandaka, che perci\u00f2 ha assunto il nome di arcidiocesi di Mbandaka-Bikoro.\nCronotassi dei vescovi.\nSi omettono i periodi di sede vacante non superiori ai 2 anni o non storicamente accertati.\nStatistiche.\nLa diocesi nel 2019 su una popolazione di 1.263.970 persone contava 810.000 battezzati, corrispondenti al 64,1% del totale."}
{"id": "501600", "revid": "110157", "url": "https://it.wikipedia.org/wiki?curid=501600", "title": "Diocesi di Ipameri", "text": "La diocesi di Ipameri (in latino: \"Dioecesis Ipameriensis\") \u00e8 una sede della Chiesa cattolica in Brasile suffraganea dell'arcidiocesi di Goi\u00e2nia appartenente alla regione ecclesiastica Centro-Oeste. Nel 2019 contava 332.000 battezzati su 355.380 abitanti. \u00c8 retta dal vescovo Jos\u00e9 Francisco Rodrigues do R\u00eago.\nTerritorio.\nLa diocesi comprende 19 comuni nella parte orientale dello stato brasiliano di Goi\u00e1s: Ipameri, Anhang\u00fcera, Caldas Novas, Campo Alegre de Goi\u00e1s, Catal\u00e3o, Corumba\u00edba, Cumari, Davin\u00f3polis, Goiandira, Marzag\u00e3o, Nova Aurora, Orizona, Ouvidor, Palmelo, Pires do Rio, Rio Quente, Santa Cruz de Goi\u00e1s, Tr\u00eas Ranchos e Uruta\u00ed.\nSede vescovile \u00e8 la citt\u00e0 di Ipameri, dove si trova la cattedrale dello Spirito Santo.\nIl territorio si estende su una superficie di 22.947\u00a0km\u00b2 ed \u00e8 suddiviso in 22 parrocchie, raggruppate in 5 regioni pastorali.\nStoria.\nLa diocesi \u00e8 stata eretta l'11 ottobre 1966 con la bolla \"De animarum utilitate\" di papa Paolo VI, ricavandone il territorio dall'arcidiocesi di Goi\u00e2nia.\nIl 29 marzo 1989 ha ceduto una porzione del suo territorio a vantaggio dell'erezione della diocesi di Luzi\u00e2nia.\nCronotassi dei vescovi.\nSi omettono i periodi di sede vacante non superiori ai 2 anni o non storicamente accertati.\nStatistiche.\nLa diocesi nel 2019 su una popolazione di 355.380 persone contava 332.000 battezzati, corrispondenti al 93,4% del totale."}
{"id": "501601", "revid": "92723", "url": "https://it.wikipedia.org/wiki?curid=501601", "title": "Diocesi di Ipiales", "text": "La diocesi di Ipiales (in latino: \"Dioecesis Ipialensis\") \u00e8 una sede della Chiesa cattolica in Colombia suffraganea dell'arcidiocesi di Popay\u00e1n. Nel 2019 contava 579.240 battezzati su 642.000 abitanti. \u00c8 retta dal vescovo Jos\u00e9 Sa\u00fal Grisales Grisales.\nTerritorio.\nLa diocesi comprende 27 comuni del dipartimento colombiano di Nari\u00f1o: Aldana, Ancuya, Cuaspud, Contadero, C\u00f3rdoba, Cumbal, Cumbitara, Guachucal, Guaitarilla, Gualmat\u00e1n, Iles, Imu\u00e9s, Ipiales (eccetto il distretto di El Empalme che appartiene alla diocesi di Mocoa-Sibundoy), La Llanada, Linares, Los Andes, Mallama, Ospina, Potos\u00ed, Providencia, Puerres, Pupiales, Ricaurte, Samaniego, Santacruz, Sapuyes e T\u00faquerres.\nSede vescovile \u00e8 la citt\u00e0 di Ipiales, dove si trova la cattedrale di San Pietro martire. A sette chilometri dalla citt\u00e0 si trova il Santuario di Las Lajas, uno dei pi\u00f9 importanti della Colombia.\nIl territorio si estende su una superficie di 11.089\u00a0km\u00b2 ed \u00e8 suddiviso in 47 parrocchie, raggruppate in 5 vicariati: Nuestra Se\u00f1ora de las Lajas, Esp\u00edritu Santo, San Jos\u00e9, San Juan Mar\u00eda Vianney e San Juan Bautista.\nStoria.\nLa diocesi \u00e8 stata eretta il 23 settembre 1964 con la bolla \"Cunctis in orbe\" di papa Paolo VI, ricavandone il territorio dalla diocesi di Pasto e dai vicariati apostolici di Tumaco e di Sibundoy (oggi entrambi diocesi).\nIl 26 aprile 1965, con la lettera apostolica \"Tutela caelestis\", papa Paolo VI ha proclamato la Beata Maria Vergine, nota con il titolo di \"Nuestra Se\u00f1ora del Rosario de las Lajas\", patrona principale della diocesi.\nCronotassi dei vescovi.\nSi omettono i periodi di sede vacante non superiori ai 2 anni o non storicamente accertati.\nStatistiche.\nLa diocesi nel 2019 su una popolazione di 642.000 persone contava 579.240 battezzati, corrispondenti al 90,2% del totale."}
{"id": "501602", "revid": "110157", "url": "https://it.wikipedia.org/wiki?curid=501602", "title": "Diocesi di Irec\u00ea", "text": "La diocesi di Irec\u00ea (in latino: \"Dioecesis Irecensis\") \u00e8 una sede della Chiesa cattolica in Brasile suffraganea dell'arcidiocesi di Feira de Santana appartenente alla regione ecclesiastica Nordeste 3. Nel 2019 contava 614.400 battezzati su 788.500 abitanti. \u00c8 retta dal vescovo Tommaso Cascianelli, C.P.\nTerritorio.\nLa diocesi comprende 22 comuni nella parte centrale dello stato brasiliano di Bahia: Irec\u00ea, Am\u00e9rica Dourada, Barra do Mendes, Barro Alto, Cafarnaum, Canarana, Central, Ibipeba, Ibitit\u00e1, Iraquara, Jo\u00e3o Dourado, Jussara, Lap\u00e3o, Len\u00e7\u00f3is, Morro do Chap\u00e9u, Mulungu do Morro, Palmeiras, Presidente Dutra, S\u00e3o Gabriel, Seabra, Souto Soares e Uiba\u00ed.\nSede vescovile \u00e8 la citt\u00e0 di Irec\u00ea, dove si trova la cattedrale del Buon Pastore.\nIl territorio si estende su 24.065\u00a0km\u00b2 ed \u00e8 suddiviso in 28 parrocchie.\nStoria.\nLa diocesi \u00e8 stata eretta il 28 aprile 1979 con la bolla \"Qui in Beati Petri\" di papa Giovanni Paolo II, ricavandone il territorio dalle diocesi di Barra e di Ruy Barbosa.\nOriginariamente suffraganea dell'arcidiocesi di San Salvador di Bahia, il 16 gennaio 2002 \u00e8 entrata a far parte della provincia ecclesiastica dell'arcidiocesi di Feira de Santana.\nCronotassi dei vescovi.\nSi omettono i periodi di sede vacante non superiori ai 2 anni o non storicamente accertati.\nStatistiche.\nLa diocesi nel 2019 su una popolazione di 788.500 persone contava 614.400 battezzati, corrispondenti al 77,9% del totale."}
{"id": "501603", "revid": "92723", "url": "https://it.wikipedia.org/wiki?curid=501603", "title": "Diocesi di Iringa", "text": "La diocesi di Iringa (in latino: \"Dioecesis Iringa\u00ebnsis\") \u00e8 una sede della Chiesa cattolica in Tanzania suffraganea dell'arcidiocesi di Mbeya. Nel 2019 contava 711.549 battezzati su 2.570.007 abitanti. \u00c8 retta dal vescovo Tarcisius Ngalalekumtwa.\nTerritorio.\nLa diocesi comprende parte della regione di Iringa in Tanzania.\nSede vescovile \u00e8 la citt\u00e0 di Iringa, dove si trova la cattedrale del Sacro Cuore.\nIl territorio \u00e8 suddiviso in 39 parrocchie.\nStoria.\nLa prefettura apostolica di Iringa fu eretta il 3 marzo 1922 con il breve \"Quae rei sacrae\" di papa Pio XI, ricavandone il territorio dal vicariato apostolico di Dar-es-Salaam (oggi arcidiocesi).\nIl 28 gennaio 1935 cedette una porzione del suo territorio a vantaggio dell'erezione della prefettura apostolica di Dodoma (oggi diocesi).\nL'8 gennaio 1948 la prefettura apostolica fu elevata a vicariato apostolico con la bolla \"Digna sane\" di papa Pio XII.\nIl 25 marzo 1953 il vicariato apostolico \u00e8 stato elevato a diocesi con la bolla \"Quemadmodum ad Nos\" dello stesso papa Pio XII. Originariamente era suffraganea dell'arcidiocesi di Dar-es-Salaam.\nIl 16 febbraio 1968 ha ceduto un'altra porzione di territorio a vantaggio dell'erezione della diocesi di Njombe.\nIl 18 novembre 1987 \u00e8 entrata a far parte della provincia ecclesiastica dell'arcidiocesi di Songea.\nIl 21 dicembre 2018 \u00e8 diventata suffraganea dell'arcidiocesi di Mbeya.\nCronotassi dei vescovi.\nSi omettono i periodi di sede vacante non superiori ai 2 anni o non storicamente accertati.\nStatistiche.\nLa diocesi nel 2019 su una popolazione di 2.570.007 persone contava 711.549 battezzati, corrispondenti al 27,7% del totale."}
{"id": "501604", "revid": "110157", "url": "https://it.wikipedia.org/wiki?curid=501604", "title": "Diocesi di San Giuseppe a Irkutsk", "text": "La diocesi di San Giuseppe a Irkutsk (in latino: \"Dioecesis Ircutscana Sancti Iosephi\") \u00e8 una sede della Chiesa cattolica in Russia suffraganea dell'arcidiocesi della Madre di Dio a Mosca. Nel 2017 contava 52.600 battezzati su 15.326.000 abitanti. \u00c8 retta dal vescovo Cyryl Klimowicz.\nTerritorio.\nLa diocesi, la pi\u00f9 vasta esistente, comprende un territorio che costituisce quasi il 7% delle terre emerse e corrisponde alla Siberia Orientale.\nSede vescovile \u00e8 la citt\u00e0 di Irkutsk, dove si trova la cattedrale del Cuore Immacolato di Maria.\nIl territorio, che ha un'estensione di poco inferiore a quella dell'intera Europa, \u00e8 suddiviso in 42 parrocchie, raggruppate in 5 decanati: Irkutsk, Krasnojarsk, Jakutsk, Vladivostok e Magadan.\nStoria.\nL'amministrazione apostolica della Siberia Orientale fu eretta il 18 maggio 1999 con il decreto \"Quo aptius\" della Congregazione per i Vescovi, ricavandone il territorio dell'amministrazione apostolica della Siberia (oggi diocesi della Trasfigurazione a Novosibirsk).\nL'11 febbraio 2002 per effetto della bolla \"In beati Petri\" di Giovanni Paolo II \u00e8 stata elevata a diocesi e ha assunto il nome attuale.\nDal 2000 l'ordinario \u00e8 anche amministratore apostolico \"sede vacante\" della prefettura apostolica di Ju\u017eno-Sachalinsk.\nCronotassi dei vescovi.\nSi omettono i periodi di sede vacante non superiori ai 2 anni o non storicamente accertati.\nStatistiche.\nLa diocesi nel 2017 su una popolazione di 15.326.000 persone contava 52.600 battezzati, corrispondenti allo 0,3% del totale."}
{"id": "501605", "revid": "92723", "url": "https://it.wikipedia.org/wiki?curid=501605", "title": "Diocesi di Isangi", "text": "La diocesi di Isangi (in latino: \"Dioecesis Isangiensis\") \u00e8 una sede della Chiesa cattolica nella Repubblica Democratica del Congo suffraganea dell'arcidiocesi di Kisangani. Nel 2019 contava 133.725 battezzati su 1.014.472 abitanti. \u00c8 retta dal vescovo Dieudonn\u00e9 Madrapile Tanzi.\nTerritorio.\nLa diocesi comprende parte dei territori di Yahuma, Isangi e Opala nella Provincia Orientale (dal 2005 Provincia di Tshopo) del Congo.\nSede vescovile \u00e8 la citt\u00e0 di Isangi, dove si trova la cattedrale di Santa Maria Mediatrice.\nIl territorio \u00e8 suddiviso in 10 parrocchie.\nStoria.\nLa prefettura apostolica di Isangi fu eretta il 14 giugno 1951 con la bolla \"Enascentium inter\" di papa Pio XII, ricavandone il territorio dai vicariati apostolici di Basankusu (oggi diocesi), di Coquilhatville (oggi arcidiocesi di Mbandaka-Bikoro), di Lisala (oggi diocesi) e di Stanley-ville (oggi arcidiocesi di Kisangani).\nIl 2 luglio 1962 la prefettura apostolica \u00e8 stata elevata a diocesi con la bolla \"Decessorum Nostrorum\" di papa Giovanni XXIII.\nCronotassi dei vescovi.\nSi omettono i periodi di sede vacante non superiori ai 2 anni o non storicamente accertati.\nStatistiche.\nLa diocesi nel 2019 su una popolazione di 1.014.472 persone contava 133.725 battezzati, corrispondenti al 13,2% del totale."}
{"id": "501606", "revid": "322321", "url": "https://it.wikipedia.org/wiki?curid=501606", "title": "Diocesi delle Isole Canarie", "text": "La diocesi delle Isole Canarie o diocesi Canariense-Rubicense (in latino: \"Dioecesis Canariensis\") \u00e8 una sede della Chiesa cattolica in Spagna suffraganea dell'arcidiocesi di Siviglia. Nel 2019 contava 942.799 battezzati su 1.109.175 abitanti. \u00c8 retta dal vescovo Jos\u00e9 Mazuelos P\u00e9rez.\nTerritorio.\nLa diocesi comprende le isole di Gran Canaria, Fuerteventura e Lanzarote, che costituiscono la provincia di Las Palmas.\nSede vescovile \u00e8 la citt\u00e0 di Las Palmas de Gran Canaria, dove si trova la cattedrale di Sant'Anna.\nIl territorio \u00e8 suddiviso in 298 parrocchie.\nStoria.\nLa diocesi delle Isole Fortunate fu eretta nel 1351 con la bolla \"Coelestis rex regum\" di papa Clemente VI, ricavandone il territorio dalla diocesi di Maiorca. Il primo vescovo rimase nell'arcipelago per soli tre anni, e il secondo fu nominato solo nel 1361, ma non prese mai possesso della diocesi.\nLa bolla \"Inter caetera\" di papa Urbano V ristabil\u00ec la sede nel 1369 con il nome di diocesi di Telde e delle Isole Canarie, con sede sull'isola di Gran Canaria. Sembra che gi\u00e0 il secondo vescovo non abbia mai risieduto effettivamente nell'arcipelago, ma che abbia esercitato il ministero episcopale come vescovo ausiliare di Saragozza. Anche questa diocesi fu alla fine soppressa, nel 1441.\nIl 7 luglio 1404 fu eretta la diocesi del Rubic\u00f3n e delle Isole Canarie, con sede sull'isola di Lanzarote, con la bolla \"Romanus Pontifex\" dell'antipapa Benedetto XIII, all'epoca dello scisma d'Occidente. Il 20 novembre 1424 papa Martino V, per avere nelle isole una gerarchia cattolica a lui fedele, eresse la diocesi di Fuerteventura. Nel 1433, dopo la ricomposizione dello scisma, la diocesi di Fuerteventura fu soppressa e il suo territorio torn\u00f2 sotto la giurisdizione della diocesi del Rubic\u00f3n.\nIl 25 agosto 1435 papa Eugenio IV decret\u00f2 il trasferimento della sede del Rubic\u00f3n a Las Palmas de Gran Canaria, ma questa decisione ebbe effetto solo nel 1485; contestualmente la diocesi assunse il nome attuale.\nNel 1643 ha ceduto una porzione del suo territorio a vantaggio dell'erezione della prefettura apostolica di Tripoli (oggi vicariato apostolico).\nIl 1\u00ba febbraio 1819 ha ceduto una porzione del suo territorio a vantaggio dell'erezione della diocesi di San Crist\u00f3bal de La Laguna (chiamata anche \"Diocesi di Tenerife\" o \"Diocesi Nivariense\"). Per questo motivo, il nome di \"diocesi delle Isole Canarie\" \u00e8 una questione molto controversa oggi nelle isole Canarie.\nIl 10 agosto 1838 ha ceduto una porzione africana del suo territorio a vantaggio dell'erezione della diocesi di Algeri (oggi arcidiocesi).\nIl 13 aprile 1951, con la lettera apostolica \"Sanctimonia qua Ecclesiae\", papa Pio XII ha proclamato Sant'Antonio Maria Claret patrono principale della diocesi, assieme alla Beata Maria Vergine del Pino, compatrona.\nCronotassi dei vescovi.\nSi omettono i periodi di sede vacante non superiori ai 2 anni o non storicamente accertati.\nStatistiche.\nLa diocesi nel 2019 su una popolazione di 1.109.175 persone contava 942.799 battezzati, corrispondenti all'85,0% del totale."}
{"id": "501607", "revid": "599013", "url": "https://it.wikipedia.org/wiki?curid=501607", "title": "Rvd", "text": ""}
{"id": "501608", "revid": "1355461", "url": "https://it.wikipedia.org/wiki?curid=501608", "title": "Multiverso", "text": "In fisica teorica il multiverso \u00e8 un'ipotesi che postula l'esistenza di universi coesistenti fuori dal nostro spaziotempo, spesso denominati dimensioni parallele.\nIl concetto di multiverso fu proposto in modo rigoroso per la prima volta da Hugh Everett III nel 1957 con l'interpretazione a molti mondi della meccanica quantistica. Successivamente \u00e8 stato riaffermato come possibile conseguenza di alcune teorie scientifiche, specialmente la teoria delle stringhe e quella dell'inflazione caotica o teoria delle bolle.\nDal punto di vista filosofico l'ipotesi \u00e8 antica, essendo stata posta come pluralit\u00e0 dei mondi simili alla Terra gi\u00e0 dagli atomisti greci, e trov\u00f2 nuovo vigore dopo la rivoluzione copernicana con la scoperta della grandezza effettiva dell'universo, contenente miliardi di galassie. Un precursore dell'idea moderna di multiverso fu il filosofo rinascimentale Giordano Bruno.\nL'ipotesi \u00e8 fonte di disaccordo nella comunit\u00e0 dei fisici, che la collocano nella scienza di confine. Tra i sostenitori di almeno uno dei modelli del multiverso ci sono Stephen Hawking, Steven Weinberg, Brian Greene, Michio Kaku, Neil Turok, Lee Smolin, Max Tegmark, Andrej Linde, Alex Vilenkin. Tra coloro che non accettano l'ipotesi cos\u00ec com'\u00e8 formulata o che la criticano ci sono David Gross, Paul Steinhardt (che sostiene l'ipotesi della collisione di due mondi-brana), Roger Penrose (che propone una sua versione differente detta cosmologia ciclica conforme) e Paul Davies. Per alcuni di questi studiosi la questione \u00e8 pi\u00f9 filosofica che scientifica, quindi dannosa per la fisica teorica in quanto semplicemente pseudoscienza, ovvero una speculazione teorica non falsificabile da dati o evidenze sperimentali.\nIl termine Multiverso fu coniato nel 1895 dallo scrittore e psicologo americano William James. L'idea di universi paralleli fu ripresa dallo scrittore di fantascienza statunitense Murray Leinster nel 1934 e in seguito da molti altri, come Jorge Luis Borges, divenendo un classico del genere fantastico.\nIl multiverso nella cosmologia.\nIl multiverso \u00e8, scientificamente parlando, un insieme di universi coesistenti previsto da varie teorie, come quella dell'inflazione eterna di Linde o come quella secondo cui da ogni buco nero esistente nascerebbe un nuovo universo, ideata da Smolin. Le dimensioni parallele sono contemplate anche in tutti i modelli correlati al concetto di D-brane, classe di P-brane inerenti alla teoria delle stringhe.\nHugh Everett III e la sua \"interpretazione a molti mondi\".\nIl concetto di multiverso fu proposto in modo serio per la prima volta nella cosiddetta \"interpretazione a molti mondi\" della meccanica quantistica di Hugh Everett III, nella sua tesi di dottorato (\"The Many-Worlds Interpretation of Quantum Mechanics\", abbreviata in MWI): ogni misura quantistica porta alla divisione dell'universo in tanti universi paralleli quanti sono i possibili risultati dell'operazione di misura.\nLa teoria del multiverso proposta da MWI ha un parametro di tempo condiviso. In molte delle sue formulazioni, gli universi costituenti il multiverso sono strutturalmente identici, e possono esistere in stati diversi anche se possiedono le stesse leggi fisiche e gli stessi valori delle costanti fondamentali. Gli universi costituenti sono inoltre non-comunicanti, nel senso che non pu\u00f2 esservi transito di informazioni tra di essi, anche se nell'ipotesi di Everett potenzialmente potrebbero esercitare un'azione reciproca.\nInterpretazione di Copenaghen.\nAltre interpretazioni della molti-mondi sono quella di Copenaghen e quella delle \"storie consistenti\". In queste ipotesi, lo stato dell'intero multiverso \u00e8 correlato agli stati degli universi costitutivi dalla sovrapposizione quantistica, ed \u00e8 descritto da una singola funzione d'onda universale. Simili a questa visione sono l'interpretazione a molteplici storie di Feynman e quella di Zeh a molte menti.\nL'interpretazione a molti mondi (\"Many Worlds Interpretation\") non pu\u00f2 spiegare l'apparente universo antropico, perch\u00e9 le costanti fisiche di almeno una parte degli infiniti \"mondi\" possibili sono le stesse. L'interpretazione a molti mondi pu\u00f2, comunque, spiegare l'esistenza (all'apparenza improbabile) di un pianeta come la Terra. Vedasi l'Ipotesi della rarit\u00e0 della Terra: se l'interpretazione a molti mondi fosse corretta, esisterebbero cos\u00ec tante copie del nostro universo che l'esistenza di almeno un'altra Terra non sarebbe sorprendente.\nTeoria delle \"bolle\" o universo a inflazione caotica.\nLa \"teoria delle bolle\" \u00e8 la teoria del multiverso solitamente pi\u00f9 accreditata, perch\u00e9 pi\u00f9 aderente ai dati e alle misurazioni.\nLa formazione del nostro universo da una \"bolla\" del multiverso fu proposta da Andrej Linde, sulla base degli studi di Alan Guth sull'inflazione cosmologica negli anni '80, ed \u00e8 nota come teoria dell'universo a bolle.\nIl concetto dell'universo a bolle comporta la creazione di universi derivanti dalla schiuma quantistica di un \"universo genitore\". Alle scale pi\u00f9 piccole (quantistiche), la schiuma ribolle a causa di fluttuazioni di energia. Queste fluttuazioni possono creare piccole bolle e wormhole. Se la fluttuazione di energia non \u00e8 molto grande, un piccolo universo a bolla pu\u00f2 formarsi, sperimentare una qualche espansione (come un palloncino che si gonfia), ed in seguito contrarsi. Comunque, se la fluttuazione energetica \u00e8 maggiore rispetto ad un certo valore critico, dall'universo parentale si forma un piccolo universo a bolla che va incontro ad un'espansione a lungo termine, e permette la formazione sia di materia che di strutture galattiche a grandissima scala.\nTeoria del Multiverso di David Deutsch.\nNella \"Teoria del Multiverso\" il fisico David Deutsch, uno dei massimi teorizzatori viventi della computazione quantistica e dei computer quantistici, vede proprio nella realizzabilit\u00e0 di tali dispositivi la prova sperimentale di una iperstruttura cosmologica detta multiverso.\nTeoria delle stringhe e delle superstringhe.\nNell'ambito della teoria delle superstringhe, troviamo un quarto tipo di multiverso, le membrane. Secondo la teoria delle stringhe, la materia \u00e8 composta da minuscole corde vibranti in uno spazio di 11 dimensioni (10+1), 7 in pi\u00f9 dello spazio 3 D a noi noto (pi\u00f9 la dimensione temporale).\nLe stringhe potrebbero essere aggregate a membrane 3 D (o pi\u00f9) immerse in uno spazio molto pi\u00f9 ampio (iperspazio): ogni membrana \u00e8 un universo distinto. Alcuni ritengono che il Big Bang all'origine del nostro universo sia stato causato da uno scontro tra due o pi\u00f9 membrane.\nSecondo la teoria delle stringhe e delle superstringhe, le ipotesi di natura corpuscolare e ondulatoria della materia non sono alternative. A livello microscopico, la materia appare composta da particelle, in realt\u00e0 aggregati di cariche energetiche. Ad una dimensione di analisi crescente, queste particelle si presentano composte da energia.\nIl costituente primo della materia sono stringhe di energia che vibrano ad una determinata \"frequenza\" o \"lunghezza d'onda\" caratteristica, e che si aggregano a formare particelle.\nGli infiniti universi paralleli potrebbero coesistere \"nello stesso continuum\" di dimensioni, vibrando a frequenze differenti. Il numero di dimensioni necessarie \u00e8 indipendente dal numero di universi, ed \u00e8 quello richiesto per definire una stringa (al momento 11 dimensioni). Questi universi potrebbero estendersi da un minimo di 4 a tutte le dimensioni in cui \u00e8 definibile una stringa. Se occupano 4 dimensioni, queste sono il continuo spazio-temporale: nel nostro spazio-tempo, coesisterebbero un numero infinito o meno di universi paralleli di stringhe, che vibrano entro un \"range\" di lunghezze d'onda/frequenze caratteristico per ogni universo. Coesistendo nelle stesse nostre 4 dimensioni, tali universi sarebbero soggetti a leggi con significato fisico analogo a quelle del nostro universo.\nLa novit\u00e0 di questa teoria \u00e8 che gli infiniti universi non vivono in dimensioni parallele, e non necessita di postulare l'esistenza di pi\u00f9 di 4 dimensioni di spazio-tempo. Ci\u00f2 che consente di definire una pluralit\u00e0 di universi indipendenti non \u00e8 un gruppo di 4 o pi\u00f9 dimensioni per ogni universo, ma l'intervallo di lunghezze d'onda caratteristico.\nL'intervallo teorico di frequenze/lunghezze d'onda per le vibrazioni di una stringa determina anche il numero finito/infinito di universi paralleli definibili.\nCorrelazioni con la \"regolazione fine\" del cosmo.\nL'esistenza di universi paralleli costituisce una possibile spiegazione del misterioso \"fine-tuning\" (\u201cregolazione fine\u201d, o \u201cperfetto accordo\u201d) cosmologico nei confronti della vita. Alcune costanti della natura del nostro universo sono infatti perfettamente regolate per consentire l'esistenza della vita: una loro minima variazione avrebbe reso quest'ultima impossibile. Alcuni scienziati suppongono perci\u00f2 che esistano innumerevoli universi governati da leggi fisiche diverse, e che solo una minima percentuale di questi (tra cui il nostro, evidentemente) sia in grado di ospitare esseri viventi.\nEsempi di parametri \"finemente regolati\" sono:\nSe i suddetti parametri fossero (in alcuni casi anche lievemente) differenti da quelli attuali, la vita non avrebbe potuto svilupparsi nell'universo: gli atomi non sarebbero stabili, non esisterebbero le stelle, non potrebbero formarsi molecole di carbonio, ecc.\nIn alternativa agli universi paralleli, altre spiegazioni avanzate per la regolazione fine sono la coincidenza fortuita o il progetto intelligente.\nPossibile misurazione degli effetti del multiverso.\nNel luglio del 2007 Tom Gehrels dell'Universit\u00e0 dell'Arizona ha pubblicato un articolo dal titolo \"The Multiverse and the Origin of our Universe\", in cui suggerisce gli effetti misurabili dell'esistenza del multiverso.\nIpotesi del Multiverso nella fisica.\nLaura Mersini-Houghton propose la teoria che il \"\"cold spot\" rivelato dal satellite WMAP potrebbe fornire un'evidenza empirica misurabile per un universo parallelo all'interno del multiverso. Secondo Max Tegmark, l'esistenza di altri universi \u00e8 conseguenza diretta delle osservazioni cosmologiche. Tegmark descrive l'insieme generale di concetti correlati che condividono la nozione che esistono altri universi al di l\u00e0 di quello osservabile, e si spinge a fornire una tassonomia degli universi paralleli organizzata a livelli.\nClassificazione.\nPer poter rendere chiara la terminologia, i fisici George Ellis, U. Kirchner e W.R. Stoeger consigliano l'utilizzo del termine \"U\"niverso\" per il modello teorico della totalit\u00e0 dello spaziotempo connesso nel quale viviamo, dominio universo per l'universo osservabile o una parte simile dello stesso spazio-tempo, \"universo\" per uno spazio-tempo generale, che si applica sia al nostro \"Universo\" oppure ad un altro disconnesso dal nostro, multiverso per una collezione di spazio-tempi non connessi tra di loro, e universo a multi-dominio per riferirsi a un modello dell'insieme di spazio-tempi singoli connessi nella modalit\u00e0 descritta dai modelli della teoria dell'inflazione caotica.\nI livelli secondo la classificazione di Tegmark descritti secondo la terminologia di Ellis, Koechner e Stoeger sono brevemente descritti in seguito.\nUniversi a multi-dominio (nell'interpretazione di Ellis, Koechner e Stoeger).\nI Livello (Multiverso aperto): una predizione generica di inflazione cosmologica \u00e8 quella dell'universo infinito dell'ipotesi ergodica, che, essendo infinito, deve contenere vari volumi di Hubble che adempiano tutte le condizioni iniziali.\nUniversi con costanti fisiche diverse.\nII Livello (Teoria dell'universo a bolle di Andrej Linde): nell'inflazione caotica, altre regioni termalizzate possono avere diverse costanti fisiche, diversa dimensionalit\u00e0 e diverso contenuto di particelle (sorprendentemente, questo livello include anche la teoria di Wheeler sull'universo oscillante).\nMultiversi (nell'interpretazione di Ellis, Koechner e Stoeger).\nLivello III (Interpretazione multimondo di Hugh Everett III): si tratta di un'interpretazione della meccanica quantistica che propone l'esistenza di universi multipli aventi tutti le stesse costanti fisiche ma che si differenziano per ci\u00f2 che succede al loro interno: ad esempio, se in un universo una particella elementare subisce l'effetto tunnel, in un altro non lo fa; allo stesso modo, sempre a titolo di esempio, un uomo potrebbe venire ucciso in un universo ma non in un altro e cos\u00ec via. Molti ritengono che l'interpretazione di Everett sia un'estensione conservativa della meccanica quantistica standard, il che vuol dire che se si riesce ad esprimere i suoi risultati nel linguaggio della meccanica quantistica ordinaria, essa non porta a nuovi universi con leggi e costanti fisiche diverse, ossia a nuovi risultati non-contemplati dalla fisica senza interpretazione everettiana, ci\u00f2 che rende quest'ultima superflua dal punto di vista del Rasoio di Occam. Questo, secondo Tegmar, \"\u00e8 un fatto ironico, dal momento che storicamente questo livello \u00e8 stato il pi\u00f9 controverso\". Nel settembre del 2007 David Deutsch ha presentato quella che viene considerata una prova dell'interpretazione a molti-mondi.\nInsieme definitivo.\nLivello IV (insieme definitivo di Tegmark): altre strutture matematiche danno differenti equazioni fondamentali per la fisica. Questo livello considera reale ogni ipotetico universo basato su queste strutture. Siccome esso contiene tutti gli altri insiemi porta a chiusura la gerarchia dei multiversi: non ci pu\u00f2 essere un livello 5. La questione ancora aperta riguarda le possibili suddivisioni del livello IV in futuro.\nTeoria M.\nUn multiverso di una specie differente \u00e8 stato ipotizzato con l'estensione a 11 dimensioni della teoria delle stringhe conosciuta come Teoria M. In questa teoria, il nostro e gli altri universi sono creati da collisioni fra membrane in uno spazio avente 11 dimensioni.\nCritiche.\nLe ipotesi sul multiverso sono controverse all'interno della comunit\u00e0 scientifica e non ancora accettate dalla maggioranza degli studiosi, che le collocano nella scienza di confine e affermano che la teoria deve essere oggetto di appropriati studi scientifici per poter essere validata. Le critiche pi\u00f9 ricorrenti sono le seguenti:.\nRappresentazioni del multiverso nella fantascienza.\nAttorno all'ipotesi dell'esistenza del multiverso sono state create numerose ambientazioni per libri, film, fumetti e serie televisive. Il comune denominatore delle vicende raccontate \u00e8 la possibilit\u00e0 di viaggiare o di interagire con mondi esistenti nelle varie dimensioni teorizzate dall'idea di multiverso."}
{"id": "501609", "revid": "92723", "url": "https://it.wikipedia.org/wiki?curid=501609", "title": "Diocesi di Ischia", "text": "La diocesi di Ischia (in latino: \"Dioecesis Isclana\") \u00e8 una sede della Chiesa cattolica in Italia suffraganea dell'arcidiocesi di Napoli appartenente alla regione ecclesiastica Campania. Nel 2019 contava 60.271 battezzati su 70.011 abitanti. \u00c8 retta dal vescovo Gennaro Pascarella.\nTerritorio.\nLa diocesi comprende tutti i sei comuni dell'isola d'Ischia: Ischia, Casamicciola Terme, Lacco Ameno, Forio, Serrara Fontana e Barano d'Ischia.\nSede vescovile \u00e8 la citt\u00e0 di Ischia, dove si trova la cattedrale di Santa Maria Assunta. In diocesi sorgono quattro basiliche minori: la basilica del Sacro Cuore di Ges\u00f9 e Santa Maria Maddalena Penitente a Casamicciola Terme, la basilica di Santa Restituta a Lacco Ameno, e le basiliche di Santa Maria di Loreto e di San Vito a Forio.\nIl territorio si estende su 46\u00a0km\u00b2 ed \u00e8 suddiviso in 25 parrocchie e 53 chiese, raggruppate in quattro decanati: Ischia, Casamicciola-Lacco Ameno, Forio e Barano-Serrara Fontana.\nStoria.\nIncerte sono le origini della diocesi di Ischia. Il primo vescovo documentato \u00e8 Pietro, che partecip\u00f2 al terzo concilio lateranense nel 1179. La diocesi tuttavia sembra sia stata eretta molto prima di questa data. Infatti il capitolo dei canonici \u00e8 gi\u00e0 attestato in due documenti del 1084 e 1108; inoltre, in un documento del 1036 si parla della \"terra Episcopatui nostri Sanctae Sedis ipsius nostrae insule\", espressione che secondo alcuni storici \"\u00abpotrebbe far pensare proprio all'esistenza di una sede episcopale gi\u00e0 organizzata intorno alla data del 1036\u00bb\". L'assoluta mancanza di documenti non pu\u00f2 per\u00f2 confermare queste ipotesi.\nIl 4 febbraio 1255 papa Alessandro IV conferma ai canonici della cattedrale il diritto di elezione del vescovo, di cui questi godevano \"ab immemorabili\". Questa consuetudine tuttavia dovette durare ancora per poco tempo, perch\u00e9 nelle nomine successive sembra che la Santa Sede abbia iniziato ad esercitare la sua autorit\u00e0 anche sulla Chiesa di Ischia.\nIl 18 gennaio 1301 cominci\u00f2 un'eruzione vulcanica, durata alcuni anni, che distrusse la cattedrale e il palazzo vescovile. A seguito di ci\u00f2, il vescovo Pietro II, assieme alla popolazione, si rifugi\u00f2 nel Castello Aragonese, che rimase la dimora vescovile fino all'inizio dell'Ottocento. Nello stesso castello si trovavano il convento delle clarisse, l'abbazia dei monaci basiliani di Grecia, la sede del capitolo con la cattedrale e, pi\u00f9 tardi, il seminario.\nDurante il periodo dello scisma d'Occidente, la chiesa di Ischia visse per un certo periodo sotto l'obbedienza avignonese dell'antipapa Clemente VII, che fece deporre il vescovo Bartolomeo Bussolaro e nomin\u00f2 al suo posto il chierico isclano Paolo Strina. Nei primi anni del XV secolo fu amministratore apostolico di Ischia Baldassarre Cossa, futuro antipapa Giovanni XXIII, che allontan\u00f2 il legittimo vescovo ed imped\u00ec la nomina del suo successore.\nIl vescovo Innico d'Avalos (1590-1637) dette avvio all'attuazione in diocesi delle direttive riformatrici del concilio di Trento, convocando per la prima volta un sinodo diocesano nel 1599. Un altro importante sinodo venne convocato dal vescovo Luca Trapani nel 1716, i cui atti tuttavia non trovarono valida applicazione per l'opposizione delle universit\u00e0 locali. Niccol\u00f2 Schiaffinati istitu\u00ec il seminario diocesano nel 1740.\nIl 13 ottobre 1770, tramite un decreto legge del re di Napoli, Ischia cedette le isole di Ventotene e di Santo Stefano alla diocesi di Gaeta; queste isole facevano parte della diocesi di Ischia da diversi secoli, documentate gi\u00e0 in una bolla di papa Innocenzo IV del 27 aprile 1249.\nNel periodo napoleonico, durante il quale la diocesi rimase vacante per 19 anni, lo scontro tra francesi e anglo-borbonici port\u00f2 al saccheggio, alla distruzione e all'abbandono della cattedrale nel Castello Aragonese. Nel 1818 il nuovo vescovo Giuseppe D'Amante pose la sua residenza nel centro di Ischia dove, con rescritto della Santa Sede del 5 settembre 1818, fu elevata al rango di cattedrale la chiesa di Santa Maria Assunta, dell'ex convento agostiniano di Santa Maria alla Scala.\nNel Novecento la diocesi fu sede vacante per un decennio, dal 1970 al 1980, durante il quale fu soggetta ad amministrazione apostolica, fino alla nomina di un nuovo vescovo residenziale, il comboniano Diego Parodi. Momento rilevante nella storia della chiesa isclana \u00e8 stata la visita di papa Giovanni Paolo II il 5 maggio 2002.\nDal 22 maggio 2021 \u00e8 unita \"in persona episcopi\" alla diocesi di Pozzuoli.\nCronotassi dei vescovi.\nSi omettono i periodi di sede vacante non superiori ai 2 anni o non storicamente accertati.\nStatistiche.\nLa diocesi nel 2019 su una popolazione di 70.011 persone contava 60.271 battezzati, corrispondenti all'86,1% del totale."}
{"id": "501610", "revid": "92723", "url": "https://it.wikipedia.org/wiki?curid=501610", "title": "Diocesi di Isiro-Niangara", "text": "La diocesi di Isiro-Niangara (in latino: \"Dioecesis Isirensis-Niangara\u00ebnsis\") \u00e8 una sede della Chiesa cattolica nella Repubblica Democratica del Congo suffraganea dell'arcidiocesi di Kisangani. Nel 2019 contava 1.089.000 battezzati su 1.790.000 abitanti. \u00c8 retta dal vescovo Julien Andavo Mbia.\nTerritorio.\nLa diocesi comprende parte del distretto (dal 2005 provincia) di Haut-U\u00e9l\u00e9, nella Repubblica Democratica del Congo.\nSede vescovile \u00e8 la citt\u00e0 di Isiro, dove si trova la cattedrale di Santa Teresa del Bambino Ges\u00f9.\nIl territorio \u00e8 suddiviso in 23 parrocchie.\nStoria.\nLa prefettura apostolica di U\u00e9ll\u00e9 orientale fu eretta il 18 dicembre 1911 con il decreto \"Quo uberior\" di Propaganda Fide, ricavandone il territorio dalla prefettura apostolica di U\u00e9ll\u00e9 (oggi diocesi di Buta).\nIl 6 maggio 1924 la prefettura apostolica fu elevata a vicariato apostolico con il breve \"Quo uberiores\" di papa Pio XI.\nIl 14 dicembre 1926 assunse il nome di vicariato apostolico di Niangara in forza del breve \"Cum ex Apostolico\" dello stesso papa Pio XI.\nIl 24 febbraio 1958 cedette una porzione del suo territorio a vantaggio dell'erezione della prefettura apostolica di Doruma (oggi diocesi di Doruma-Dungu).\nIl 10 novembre 1959 il vicariato apostolico \u00e8 stato elevato a diocesi con la bolla \"Cum parvulum\" di papa Giovanni XXIII.\nIl 23 marzo 1970 ha assunto il nome attuale in forza del decreto \"Cum Excellentissimus\" della Congregazione per l'evangelizzazione dei popoli.\nCronotassi dei vescovi.\nSi omettono i periodi di sede vacante non superiori ai 2 anni o non storicamente accertati.\nStatistiche.\nLa diocesi nel 2019 su una popolazione di 1.790.000 persone contava 1.089.000 battezzati, corrispondenti al 60,8% del totale."}
{"id": "501611", "revid": "1935652", "url": "https://it.wikipedia.org/wiki?curid=501611", "title": "Arcidiocesi di Teheran-Ispahan", "text": "Larcidiocesi di Teheran-Ispahan (in latino: \"Archidioecesis Teheranensis-Hispahanensis Latinorum\") \u00e8 una sede della Chiesa cattolica in Iran immediatamente soggetta alla Santa Sede. Nel 2019 contava 6.000 battezzati. \u00c8 retta dall'arcivescovo Dominique Joseph Mathieu, O.F.M.Conv.\nTerritorio.\nL'arcidiocesi comprende tutti i fedeli di rito latino che vivono in Iran.\nSede arcivescovile \u00e8 la citt\u00e0 di Teheran, dove si trova la cattedrale della Consolata, che \u00e8 nell'ambito dell'ambasciata italiana. A Isfahan invece \u00e8 presente solo una piccola chiesa, non officiata.\nIl territorio \u00e8 suddiviso in 6 parrocchie.\nStoria.\nLa prima missione latina in Persia fu opera dei missionari domenicani e francescani, che, inviati da papa Innocenzo IV nel 1246 in missione in Mongolia, si fermarono nel nord della Persia: nel 1318 fu eretta la sede metropolitana di Soltania, con sei diocesi suffraganee. Il primo arcivescovo fu il domenicano Francesco da Perugia. L'invasione di Tamerlano pose fine nel 1380 a questo primo tentativo dei missionari latini.\nUna nuova missione fu istituita quando il re spagnolo Filippo III invi\u00f2 una delegazione al re persiano Abbas I, che si mostr\u00f2 tollerante verso la religione cristiana. Nel 1602, al seguito del legato spagnolo, arrivarono in Persia i primi missionari. Nel 1608 papa Clemente VIII invi\u00f2 nella regione i carmelitani scalzi che aprirono una chiesa a Ispahan. Nel 1628 arrivarono i cappuccini e in Georgia (allora sottomessa al regno safavide) i teatini.\nIn seguito a questi fausti inizi, la Santa Sede istitu\u00ec la diocesi di Ispahan, eretta il 12 ottobre 1629. Ispahan era la capitale dell'impero safavide. Accordi commerciali tra il re francese Luigi XIV e le autorit\u00e0 safavidi (1708 e 1715), che implicavano la libert\u00e0 di esercizio della religione in Persia, migliorarono di molto le condizioni dei cattolici nel Paese: questo port\u00f2 ad un aumento del loro numero, dovuto soprattutto all'arrivo di mercanti europei, e alla costruzione di chiese e scuole. La maggior parte dei convertiti al cristianesimo erano armeni, che durante il periodo safavide erano stati deportati in Persia. Nella seconda met\u00e0 del XVII secolo giunsero nel Paese i gesuiti (1652) e i domenicani (1695).\nLa fine della dinastia safavide verso la met\u00e0 del XVIII secolo port\u00f2 ad un graduale crollo del cristianesimo in Persia. Sempre pi\u00f9 difficile si fece il lavoro dei missionari e dei vescovi, che furono privati della cattedrale e della residenza a Ispahan, e per questo costretti a risiedere nel convento carmelitano di Nor Jowla. L'ultimo amministratore apostolico, Giovanni d'Aruthiun, un armeno di rito latino, fugg\u00ec a Baghdad con i fedeli superstiti nel 1789. I dispacci dell'epoca comunicarono a Roma che \"\u00ab la missione di Persia per l'oppressione di quel tirannico governo \u00e8 ridotta al numero di soli sette cattolici, mentre gli altri sono tutti fuggiti o morti... \u00bb\". Tutte le missioni cattoliche dei gesuiti, dei domenicani e dei carmelitani andarono distrutte.\nAll'inizio del XIX secolo la diocesi fu affidata, in qualit\u00e0 di amministratori apostolici, ai vescovi della sede di Baghdad: in quest'epoca i cattolici latini nel Paese sono ridotti ad un numero esiguo, circa 200 fedeli con un solo prete.\nQuando fu eretta la delegazione apostolica della Persia (1874), la diocesi di Ispahan fu separata da quella di Baghdad, e per un breve periodo i delegati apostolici, che risiedevano a Urmia, assunsero anche il titolo di amministratori apostolici della diocesi.\nIl 1\u00ba luglio 1910 fu elevata al rango di arcidiocesi ed affidata al lazzarista Jacques-Emile Sontag, che trasfer\u00ec la sede a Urmia. Il 27 luglio 1918 Sontag venne fucilato dalle truppe ottomane, che all'inizio della grande guerra avevano invaso la Persia ed ucciso migliaia di cristiani. Prima dell'arrivo dei turchi l'arcidiocesi contava 74 preti, 62 chiese, 62 scuole e 2 seminari.\nDopo la morte di Sontag la sede non ebbe pi\u00f9 vescovi residenti e fu affidata dapprima a missionari locali e poi dal 1934 ai delegati apostolici della Persia (internunzi dopo la seconda guerra mondiale).\nNel 1974 fu nominato un nuovo arcivescovo, Kevin William Barden, che trasfer\u00ec la sede da Urmia a Teheran. In seguito, a causa della rivoluzione islamica, la sede arcivescovile rimase vacante per alcuni anni, e solo nel 1989 pot\u00e9 essere nominato un nuovo arcivescovo.\nL'8 gennaio 2021 ha assunto l'odierna denominazione.\nCronotassi dei vescovi.\nSi omettono i periodi di sede vacante non superiori ai 2 anni o non storicamente accertati.\nStatistiche.\nL'arcidiocesi nel 2019 contava 6.000 battezzati."}
{"id": "501612", "revid": "92723", "url": "https://it.wikipedia.org/wiki?curid=501612", "title": "Diocesi di Islamabad-Rawalpindi", "text": "La diocesi di Islamabad-Rawalpindi (in latino: \"Dioecesis Islamabadensis-Ravalpindensis\") \u00e8 una sede della Chiesa cattolica in Pakistan suffraganea dell'arcidiocesi di Lahore. Nel 2019 contava 189.600 battezzati su 39.785.000 abitanti. \u00c8 retta dall'arcivescovo (titolo personale) Joseph Arshad.\nTerritorio.\nLa diocesi comprende la parte settentrionale del Pakistan.\nSede vescovile \u00e8 la citt\u00e0 di Rawalpindi, dove si trova la cattedrale di San Giuseppe.\nIl territorio \u00e8 suddiviso in 22 parrocchie.\nStoria.\nLa prefettura apostolica di Kafiristan e Kashmir fu eretta il 6 luglio 1887, ricavandone il territorio dalla diocesi di Lahore (oggi arcidiocesi).\nIl 22 maggio 1913 la prefettura apostolica divenne suffraganea dell'arcidiocesi di Simla (oggi arcidiocesi di Delhi).\nIl 10 luglio 1947 in virt\u00f9 della bolla \"Prisca et communis\" di papa Pio XII la prefettura apostolica fu elevata al rango di diocesi e assunse il nome di diocesi di Rawalpindi.\nIl 15 luglio 1950 entr\u00f2 a far parte della provincia ecclesiastica dell'arcidiocesi di Karachi.\nIl 17 gennaio 1952 cedette una porzione del suo territorio a vantaggio dell'erezione della prefettura apostolica di Kashmir e Jammu (oggi diocesi di Jammu-Srinagar).\nL'8 maggio 1955 in virt\u00f9 del decreto \"Cum Excellentissimus\" della Congregazione di Propaganda Fide si ampli\u00f2, acquisendo territori che erano appartenuti alla diocesi di Multan.\nIl 1\u00ba giugno 1979 ha assunto il nome attuale in forza del decreto \"Cum Excellentissimus\" della Congregazione per l'evangelizzazione dei popoli.\nIl 23 aprile 1994 \u00e8 divenuta suffraganea dell'arcidiocesi di Lahore.\nCronotassi dei vescovi.\nSi omettono i periodi di sede vacante non superiori ai 2 anni o non storicamente accertati.\nStatistiche.\nLa diocesi nel 2019 su una popolazione di 39.785.000 persone contava 189.600 battezzati, corrispondenti allo 0,5% del totale."}
{"id": "501613", "revid": "92723", "url": "https://it.wikipedia.org/wiki?curid=501613", "title": "Diocesi di Issele-Uku", "text": "La diocesi di Issele-Uku (in latino: \"Dioecesis Isseleukuana\") \u00e8 una sede della Chiesa cattolica in Nigeria suffraganea dell'arcidiocesi di Benin City. Nel 2019 contava 311.600 battezzati su 1.388.000 abitanti. \u00c8 retta dal vescovo Michael Odogwu Elue.\nTerritorio.\nLa diocesi comprende le seguenti Local Government Areas dello stato nigeriano del Delta: Aniocha North, Aniocha South, Oshimili North, Oshimili South, Ika North-East e Ika South.\nSede vescovile \u00e8 la citt\u00e0 di Issele-Uku, dove si trova la cattedrale di San Paolo.\nIl territorio \u00e8 suddiviso in 92 parrocchie.\nStoria.\nLa diocesi \u00e8 stata eretta il 5 luglio 1973 con la bolla \"Qui pastoris\" di papa Paolo VI, ricavandone il territorio dalla diocesi di Benin City (oggi arcidiocesi).\nCronotassi dei vescovi.\nSi omettono i periodi di sede vacante non superiori ai 2 anni o non storicamente accertati.\nStatistiche.\nLa diocesi nel 2019 su una popolazione di 1.388.000 persone contava 311.600 battezzati, corrispondenti al 22,4% del totale."}
{"id": "501615", "revid": "110157", "url": "https://it.wikipedia.org/wiki?curid=501615", "title": "Diocesi di Istmina-Tad\u00f3", "text": "La diocesi di Istmina-Tad\u00f3 (in latino: \"Dioecesis Istminana-Taduana\") \u00e8 una sede della Chiesa cattolica in Colombia suffraganea dell'arcidiocesi di Santa Fe de Antioquia. Nel 2019 contava 209.000 battezzati su 222.400 abitanti. \u00c8 retta dal vescovo Mario de Jes\u00fas \u00c1lvarez G\u00f3mez.\nTerritorio.\nLa diocesi comprende 18 comuni del dipartimento colombiano di Choc\u00f3: Alto Baud\u00f3, Bah\u00eda Solano, Bajo Baud\u00f3, C\u00e9rtegui, Condoto, El Cant\u00f3n de San Pablo, El Litoral del San Juan, Istmina, Jurad\u00f3, Medio Baud\u00f3, Medio San Juan, N\u00f3vita, Nuqu\u00ed, R\u00edo Ir\u00f3, San Jos\u00e9 del Palmar, Sip\u00ed, Tad\u00f3 e Uni\u00f3n Panamericana.\nSede vescovile \u00e8 la citt\u00e0 di Istmina, dove si trova la cattedrale di San Paolo. A Tad\u00f3 sorge la concattedrale di San Giuseppe.\nIl territorio si estende su una superficie di 22.240\u00a0km\u00b2 ed \u00e8 suddiviso in 63 parrocchie.\nStoria.\nIl vicariato apostolico di Istmina fu eretto il 14 novembre 1952 con la bolla \"Cum Usu Quotidiano\" di papa Pio XII, ricavandone il territorio dalla prefettura apostolica di Choc\u00f3.\nIl 30 aprile 1990 per effetto della bolla \"Quamvis nonnullis\" di papa Giovanni Paolo II il vicariato apostolico \u00e8 stato elevato a diocesi e ha assunto il nome attuale.\nCronotassi dei vescovi.\nSi omettono i periodi di sede vacante non superiori ai 2 anni o non storicamente accertati.\nStatistiche.\nLa diocesi nel 2019 su una popolazione di 222.400 persone contava 209.000 battezzati, corrispondenti al 94,0% del totale."}
{"id": "501617", "revid": "110157", "url": "https://it.wikipedia.org/wiki?curid=501617", "title": "Diocesi di Itabuna", "text": "La diocesi di Itabuna (in latino: \"Dioecesis Itabunensis\") \u00e8 una sede della Chiesa cattolica in Brasile suffraganea dell'arcidiocesi di San Salvador di Bahia appartenente alla regione ecclesiastica Nordeste 3. Nel 2019 contava 633.000 battezzati su 746.615 abitanti. \u00c8 retta dal vescovo Carlos Alberto dos Santos.\nTerritorio.\nLa diocesi comprende 19 comuni nella parte orientale dello stato brasiliano di Bahia: Itabuna, Arataca, Buerarema, Camacan, Canavieiras, Firmino Alves, Floresta Azul, Ibicara\u00ed, Itaju do Col\u00f4nia, Itap\u00e9, Itoror\u00f3, Jussari, Mascote, Pau Brasil, Potiragu\u00e1, Santa Cruz da Vit\u00f3ria, Santa Luzia, S\u00e3o Jos\u00e9 da Vit\u00f3ria e Una.\nSede vescovile \u00e8 la citt\u00e0 di Itabuna, dove si trova la cattedrale di San Giuseppe.\nIl territorio si estende su 10.692\u00a0km\u00b2 ed \u00e8 suddiviso in 33 parrocchie, raggruppate in 4 foranie.\nStoria.\nLa diocesi \u00e8 stata eretta il 7 novembre 1978 con la bolla \"Benignissimo Dei consilio\" di papa Giovanni Paolo II, ricavandone il territorio dalla diocesi di Ilh\u00e9us.\nIl 12 giugno 1996 ha ceduto una porzione del suo territorio a vantaggio dell'erezione della diocesi di Eun\u00e1polis.\nCronotassi dei vescovi.\nSi omettono i periodi di sede vacante non superiori ai 2 anni o non storicamente accertati.\nStatistiche.\nLa diocesi nel 2019 su una popolazione di 746.615 persone contava 633.000 battezzati, corrispondenti all'84,8% del totale."}
{"id": "501618", "revid": "92723", "url": "https://it.wikipedia.org/wiki?curid=501618", "title": "Diocesi di Itagua\u00ed", "text": "La diocesi di Itagua\u00ed (in latino: \"Dioecesis Itaguaiensis\") \u00e8 una sede della Chiesa cattolica in Brasile suffraganea dell'arcidiocesi di Rio de Janeiro appartenente alla regione ecclesiastica Leste 1. Nel 2019 contava 279.600 battezzati su 442.400 abitanti. \u00c8 retta dal vescovo Jos\u00e9 Ubiratan Lopes, O.F.M.Cap.\nTerritorio.\nLa diocesi comprende 5 comuni nella parte sud-orientale dello Stato brasiliano di Rio de Janeiro: Itagua\u00ed, Angra dos Reis, Mangaratiba, Parati e Serop\u00e9dica.\nSede vescovile \u00e8 la citt\u00e0 di Itagua\u00ed, dove si trova la cattedrale di San Francesco Saverio.\nIl territorio si estende su 2.670\u00a0km\u00b2 ed \u00e8 suddiviso in 21 parrocchie.\nStoria.\nLa diocesi \u00e8 stata eretta il 14 marzo 1980 con la bolla \"Gravissimum supremi\" di papa Giovanni Paolo II, ricavandone il territorio dalle diocesi di Barra do Pira\u00ed-Volta Redonda e di Nova Igua\u00e7u.\nCronotassi dei vescovi.\nSi omettono i periodi di sede vacante non superiori ai 2 anni o non storicamente accertati.\nStatistiche.\nLa diocesi nel 2019 su una popolazione di 442.400 persone contava 279.600 battezzati, corrispondenti al 63,2% del totale."}
{"id": "501619", "revid": "92723", "url": "https://it.wikipedia.org/wiki?curid=501619", "title": "Diocesi di Itapipoca", "text": "La diocesi di Itapipoca (in latino: \"Dioecesis Itapipocana\") \u00e8 una sede della Chiesa cattolica in Brasile suffraganea dell'arcidiocesi di Fortaleza appartenente alla regione ecclesiastica Nordeste 1. Nel 2019 contava 454.640 battezzati su 498.760 abitanti. \u00c8 retta dal vescovo Rosalvo Cordeiro de Lima.\nTerritorio.\nLa diocesi comprende 16 comuni dello stato brasiliano del Cear\u00e1: Itapipoca, Amontada, Apuiar\u00e9s, Irau\u00e7uba, Itapaj\u00e9, Itarema, Mira\u00edma, Paracuru, Paraipaba, Pentecoste, S\u00e3o Lu\u00eds do Curu, Teju\u00e7uoca, Trairi, Tururu, Umirim e Uruburetama.\nSede vescovile \u00e8 la citt\u00e0 di Itapipoca, dove si trova la cattedrale di Nostra Signora delle Grazie.\nIl territorio si estende su 11.266\u00a0km\u00b2 ed \u00e8 suddiviso in 28 parrocchie, raggruppate in 5 zone pastorali.\nStoria.\nLa diocesi \u00e8 stata eretta il 13 marzo 1971 con la bolla \"Qui summopere\" di papa Paolo VI, ricavandone il territorio dall'arcidiocesi di Fortaleza e dalla diocesi di Sobral.\nCronotassi dei vescovi.\nSi omettono i periodi di sede vacante non superiori ai 2 anni o non storicamente accertati.\nStatistiche.\nLa diocesi nel 2019 su una popolazione di 498.760 persone contava 454.640 battezzati, corrispondenti al 91,2% del totale."}
{"id": "501620", "revid": "92723", "url": "https://it.wikipedia.org/wiki?curid=501620", "title": "Diocesi di Itabira-Fabriciano", "text": "La diocesi di Itabira-Fabriciano (in latino: \"Dioecesis Itabirensis-Fabriciannensis\") \u00e8 una sede della Chiesa cattolica in Brasile suffraganea dell'arcidiocesi di Mariana appartenente alla regione ecclesiastica Leste 2. Nel 2019 contava 608.220 battezzati su 843.790 abitanti. \u00c8 retta dal vescovo Marco Aur\u00e9lio Gubiotti.\nTerritorio.\nLa diocesi comprende 24 comuni nella parte centrale dello stato brasiliano di Minas Gerais: Itabira, Coronel Fabriciano, Alvin\u00f3polis, Ant\u00f4nio Dias, Bela Vista de Minas, Belo Oriente, Bom Jesus do Amparo, Dion\u00edsio, Ipatinga, Itamb\u00e9 do Mato Dentro, Jaguara\u00e7u, Jo\u00e3o Monlevade, Marli\u00e9ria, Mesquita, Nova Era, Passab\u00e9m, Rio Piracicaba, Santa Maria de Itabira, Santana do Para\u00edso, S\u00e3o Domingos do Prata, S\u00e3o Gon\u00e7alo do Rio Abaixo, S\u00e3o Jos\u00e9 do Goiabal, S\u00e3o Sebasti\u00e3o do Rio Preto e Tim\u00f3teo.\nSede vescovile \u00e8 la citt\u00e0 di Itabira, dove si trova la cattedrale di Nostra Signora del Rosario. A Coronel Fabriciano sorge la concattedrale di San Sebastiano.\nIl territorio si estende su una superficie di 8.750\u00a0km\u00b2 ed \u00e8 suddiviso in 50 parrocchie, raggruppate in 3 regioni pastorali.\nStoria.\nLa diocesi di Itabira fu eretta il 14 giugno 1965 con la bolla \"Haud inani\" di papa Paolo VI, ricavandone il territorio dalle arcidiocesi di Diamantina e di Mariana.\nIl 1\u00ba giugno 1979 in forza del decreto \"Cum urbs\" della Congregazione per i vescovi Coronel Fabriciano \u00e8 divenuta sede di una concattedrale e la diocesi ha assunto il nome attuale.\nIl 24 maggio 1985 ha ceduto una porzione del suo territorio a vantaggio dell'erezione della diocesi di Guanh\u00e3es.\nIl 12 ottobre 1988, con la lettera apostolica \"Memoria persaepe\", papa Giovanni Paolo II ha confermato la Beata Maria Vergine, venerata con il nome di \"Nossa Senhora Aparecida\", patrona della diocesi.\nCronotassi dei vescovi.\nSi omettono i periodi di sede vacante non superiori ai 2 anni o non storicamente accertati.\nStatistiche.\nLa diocesi nel 2019 su una popolazione di 843.790 persone contava 608.220 battezzati, corrispondenti al 72,1% del totale."}
{"id": "501621", "revid": "92723", "url": "https://it.wikipedia.org/wiki?curid=501621", "title": "Diocesi di Itapetininga", "text": "La diocesi di Itapetininga (in latino: \"Dioecesis Itapetiningensis\") \u00e8 una sede della Chiesa cattolica in Brasile suffraganea dell'arcidiocesi di Sorocaba appartenente alla regione ecclesiastica Sul 1. Nel 2019 contava 407.600 battezzati su 444.480 abitanti. \u00c8 retta dal vescovo Gorg\u00f4nio Alves da Encarna\u00e7\u00e3o Neto, C.R.\nTerritorio.\nLa diocesi comprende 15 comuni dello stato brasiliano di San Paolo: Itapetininga, Alambari, Angatuba, Campina do Monte Alegre, Capela do Alto, Ces\u00e1rio Lange, Guare\u00ed, Paranapanema, Pilar do Sul, Porangaba, Quadra, S\u00e3o Miguel Arcanjo, Sarapu\u00ed, Tatu\u00ed e Torre de Pedra; a questi si aggiunge il distretto di Campos de Holambra nel comune di Holambra.\nSede vescovile \u00e8 la citt\u00e0 di Itapetininga, dove si trova la cattedrale delle Allegrezze della Vergine Maria (\"Nossa Senhora dos Prazeres\"). A S\u00e3o Miguel Arcanjo sorge il santuario e basilica minore di San Michele arcangelo.\nIl territorio si estende su una superficie 7.948\u00a0km\u00b2 ed \u00e8 suddiviso in 40 parrocchie, raggruppate in 5 regioni pastorali: Itapetininga, Tatu\u00ed, Nord, Ovest e Sud.\nStoria.\nLa diocesi \u00e8 stata eretta il 15 aprile 1998 con la bolla \"Apostolicum munus\" di papa Giovanni Paolo II, ricavandone il territorio dall'arcidiocesi di Sorocaba e dalla diocesi di Itapeva.\nCronotassi dei vescovi.\nSi omettono i periodi di sede vacante non superiori ai 2 anni o non storicamente accertati.\nStatistiche.\nLa diocesi nel 2019 su una popolazione di 444.480 persone contava 407.600 battezzati, corrispondenti al 91,7% del totale."}
{"id": "501622", "revid": "92723", "url": "https://it.wikipedia.org/wiki?curid=501622", "title": "Diocesi di Itapeva", "text": "La diocesi di Itapeva (in latino: \"Dioecesis Itapevensis\") \u00e8 una sede della Chiesa cattolica in Brasile suffraganea dell'arcidiocesi di Sorocaba appartenente alla regione ecclesiastica Sul 1. Nel 2019 contava 264.000 battezzati su 405.000 abitanti. \u00c8 retta dal vescovo Arnaldo Carvalheiro Neto.\nTerritorio.\nLa diocesi comprende 22 comuni dello stato brasiliano di San Paolo: Itapeva, Apia\u00ed, Bar\u00e3o de Antonina, Barra do Chap\u00e9u, Bom Sucesso de Itarar\u00e9, Buri, Cap\u00e3o Bonito, Coronel Macedo, Guapiara, Itaber\u00e1, Ita\u00ed, Ita\u00f3ca, Itapirapu\u00e3 Paulista, Itaporanga, Itarar\u00e9, Nova Campina, Ribeira, Ribeir\u00e3o Branco, Ribeir\u00e3o Grande, Riversul, Taquarituba e Taquariva\u00ed.\nSede vescovile \u00e8 la citt\u00e0 di Itapeva, dove si trova la cattedrale di Sant'Anna.\nIl territorio si estende su una superficie 18.615\u00a0km\u00b2 ed \u00e8 suddiviso in 27 parrocchie, raggruppate in 5 foranie.\nStoria.\nLa diocesi \u00e8 stata eretta il 2 marzo 1968 con la bolla \"Quantum spei bonae\" di papa Paolo VI, ricavandone il territorio dalle diocesi di Botucatu (oggi arcidiocesi), di Sorocaba (oggi arcidiocesi) e di Santos. Originariamente era suffraganea dell'arcidiocesi di San Paolo.\nIl 19 gennaio 1974, il 15 aprile 1998 e il 30 dicembre 1998 ha ceduto porzioni del suo territorio a vantaggio dell'erezione rispettivamente delle diocesi di Registro, di Itapetininga e di Ourinhos.\nIl 29 aprile 1992 \u00e8 entrata a far parte della provincia ecclesiastica dell'arcidiocesi di Sorocaba.\nCronotassi dei vescovi.\nSi omettono i periodi di sede vacante non superiori ai 2 anni o non storicamente accertati.\nStatistiche.\nLa diocesi nel 2019 su una popolazione di 405.000 persone contava 264.000 battezzati, corrispondenti al 65,2% del totale."}
{"id": "501623", "revid": "92723", "url": "https://it.wikipedia.org/wiki?curid=501623", "title": "Diocesi di Ituiutaba", "text": "La diocesi di Ituiutaba (in latino: \"Dioecesis Ituiutabensis\") \u00e8 una sede della Chiesa cattolica in Brasile suffraganea dell'arcidiocesi di Uberaba appartenente alla regione ecclesiastica Leste 2. Nel 2019 contava 262.019 battezzati su 321.052 abitanti. \u00c8 retta dal vescovo Irineu Andreassa, O.F.M.\nTerritorio.\nLa diocesi comprende 15 comuni nell'estrema parte occidentale dello stato brasiliano di Minas Gerais: Cachoeira Dourada, Campina Verde, Can\u00e1polis, Capin\u00f3polis, Carneirinho, Centralina, Gurinhat\u00e3, Ipia\u00e7u, Itapagipe, Ituiutaba, Iturama, Limeira do Oeste, Santa Vit\u00f3ria, S\u00e3o Francisco de Sales, Uni\u00e3o de Minas.\nSede vescovile \u00e8 la citt\u00e0 di Ituiutaba, dove si trova la cattedrale di San Giuseppe.\nIl territorio si estende su una superficie di 22.397\u00a0km\u00b2 ed \u00e8 suddiviso in 36 parrocchie, raggruppate in 6 foranie: S\u00e3o Jos\u00e9, Cristo Rei e Nossa Senhora do Carmo, Nossa Senhora das Vit\u00f3rias, S\u00e3o Francisco de Sales, Nossa Senhora de F\u00e1tima, Nossa Senhora Aparecida e S\u00e3o Sebasti\u00e3o.\nStoria.\nLa diocesi \u00e8 stata eretta il 16 ottobre 1982 con la bolla \"Quo melius\" di papa Giovanni Paolo II, ricavandone il territorio dall'arcidiocesi di Uberaba e dalla diocesi di Uberl\u00e2ndia.\nCronotassi dei vescovi.\nSi omettono i periodi di sede vacante non superiori ai 2 anni o non storicamente accertati.\nStatistiche.\nLa diocesi nel 2019 su una popolazione di 321.052 persone contava 262.019 battezzati, corrispondenti all'81,6% del totale."}
{"id": "501624", "revid": "1123126", "url": "https://it.wikipedia.org/wiki?curid=501624", "title": "Diocesi di Itumbiara", "text": "La diocesi di Itumbiara (in latino: \"Dioecesis Itumbiarensis\") \u00e8 una sede della Chiesa cattolica in Brasile suffraganea dell'arcidiocesi di Goi\u00e2nia appartenente alla regione ecclesiastica Centro-Oeste. Nel 2019 contava 234.170 battezzati su 325.512 abitanti. \u00c8 retta dal vescovo Fernando Ant\u00f4nio Brochini, C.S.S.\nTerritorio.\nLa diocesi comprende 17 comuni nella parte sud-orientale dello stato brasiliano di Goi\u00e1s: Itumbiara, \u00c1gua Limpa, Bom Jesus de Goi\u00e1s, Buriti Alegre, Cachoeira Dourada, Crom\u00ednia, Ed\u00e9ia, Goiatuba, Inaciol\u00e2ndia, Jovi\u00e2nia, Morrinhos, Panam\u00e1, Piracanjuba, Pontalina, Porteir\u00e3o, Professor Jamil e Vicentin\u00f3polis.\nSede vescovile \u00e8 la citt\u00e0 di Itumbiara, dove si trova la cattedrale di Santa Rita da Cascia.\nIl territorio si estende su una superficie di 21.151\u00a0km\u00b2 ed \u00e8 suddiviso in 26 parrocchie.\nStoria.\nLa diocesi \u00e8 stata eretta l'11 ottobre 1966 con la bolla \"De animarum utilitate\" di papa Paolo VI, ricavandone il territorio dall'arcidiocesi di Goi\u00e2nia.\nCronotassi dei vescovi.\nSi omettono i periodi di sede vacante non superiori ai 2 anni o non storicamente accertati.\nStatistiche.\nLa diocesi nel 2019 su una popolazione di 325.512 persone contava 234.170 battezzati, corrispondenti al 71,9% del totale."}
{"id": "501625", "revid": "254059", "url": "https://it.wikipedia.org/wiki?curid=501625", "title": "Diocesi di Ivrea", "text": "La diocesi di Ivrea (in latino: \"Dioecesis Eporediensis\") \u00e8 una sede della Chiesa cattolica in Italia suffraganea dell'arcidiocesi di Torino, appartenente alla regione ecclesiastica Piemonte. Nel 2019 contava 193.752 battezzati su 209.688 abitanti. \u00c8 retta dal vescovo Edoardo Aldo Cerrato, C.O.\nIl santo patrono della diocesi \u00e8 san Savino, vescovo di Spoleto e martire, festeggiato il 7 luglio.\nTerritorio.\nLa diocesi comprende la maggior parte dei comuni del Canavese, nella citt\u00e0 metropolitana di Torino. Confina a nord con la diocesi di Aosta, ad ovest con l'arcidiocesi di Chambery, a sud con l'arcidiocesi di Torino e la diocesi di Casale Monferrato, ad est con l'arcidiocesi di Vercelli e la diocesi di Biella.\nSede vescovile \u00e8 la citt\u00e0 di Ivrea, dove si trova la cattedrale di Santa Maria Assunta.\nIl territorio si estende su 1.850\u00a0km\u00b2 ed \u00e8 suddiviso in 141 parrocchie raggruppate in 7 vicarie.\nStoria.\nLa diocesi di Ivrea fu probabilmente eretta nel V secolo. Primo vescovo storicamente documentato \u00e8 Eulogio, al posto del quale il prete Floreio firm\u00f2 gli atti del sinodo di Milano del 451; gi\u00e0 in questo contesto la diocesi appare come suffraganea dell'arcidiocesi di Milano.\nNel X secolo il beato Warmondo intraprese la costruzione della cattedrale romanica. A lui si deve inoltre l'incremento dello \"scriptorium\", dal quale provengono molti dei codici conservati nella biblioteca del capitolo.\nDal secolo XI fu rilevante la presenza dell'abbazia di Fruttuaria, ove mor\u00ec re Arduino.\nNel XIII secolo i vescovi di Ivrea ricevettero dall'imperatore importanti privilegi. Nella seconda met\u00e0 del secolo successivo concessero parte dei propri feudi alla Casa di Savoia, che in questo periodo cercava di unificare i propri possedimenti piemontesi.\nNel 1497 fu eletto vescovo Bonifacio Ferrero, dando inizio alla serie dei vescovi della sua casata, che manterranno ininterrottamente la cattedra eporediese fino al 1612.\nIl 21 maggio 1515 entr\u00f2 a far parte della provincia ecclesiastica dell'arcidiocesi di Torino.\nNel 1785 la cattedrale romanica fu demolita e venne eretta nello stesso luogo una nuova cattedrale barocca, che nel 1854 verr\u00e0 ampliata e assumer\u00e0 forme neoclassiche.\nLa diocesi di Ivrea ricevette una visita di papa Giovanni Paolo II nel 1990. Papa Benedetto XVI visit\u00f2 Romano Canavese nel 2009.\nDal clero della diocesi di Ivrea provengono molti ecclesiastici, tra cui i cardinali Giuseppe Fietta, Tarcisio Bertone, Giuseppe Bertello e Carlo Furno, gli arcivescovi Arrigo Miglio e Giuseppe De Andrea, i vescovi Pier Giorgio Debernardi e Roberto Farinella.\nCronotassi dei vescovi.\nSi omettono i periodi di sede vacante non superiori ai 2 anni o non storicamente accertati.\nStatistiche.\nLa diocesi nel 2019 su una popolazione di 209.688 persone contava 193.752 battezzati, corrispondenti al 92,4% del totale."}
{"id": "501626", "revid": "110157", "url": "https://it.wikipedia.org/wiki?curid=501626", "title": "Arcidiocesi di Smirne", "text": "Larcidiocesi di Smirne (in latino: \"Archidioecesis Smyrnensis\") \u00e8 una sede metropolitana senza suffraganee della Chiesa cattolica in Turchia. Nel 2019 contava 14.000 battezzati. \u00c8 retta dall'arcivescovo Martin Kmetec, O.F.M.Conv.\nTerritorio.\nL'arcidiocesi estende la sua giurisdizione sui fedeli cattolici di rito latino residenti nelle seguenti province dell'Anatolia sud-occidentale: Smirne, Manisa, K\u00fctahya, U\u015fak, Ayd\u0131n, Denizli, Mu\u011fla, Afyonkarahisar, Isparta, Burdur, Adalia e Konya.\nSede arcivescovile \u00e8 la citt\u00e0 di Smirne, dove si trova la cattedrale di San Giovanni. Nel territorio dell'arcidiocesi \u00e8 situata anche l'antica citt\u00e0 di Efeso, che ospita la Casa della Vergine Maria, a pochi chilometri dalla citt\u00e0 di Sel\u00e7uk. Altre mete di pellegrinaggio sono il boschetto di san Giovanni, una chiesa che porta il suo nome e la prigione dove fu confinato san Paolo.\nIl territorio \u00e8 suddiviso in 12 parrocchie.\nStoria.\nIl cristianesimo fu predicato agli abitanti di Smirne molto presto: la comunit\u00e0 \u00e8 infatti menzionata tra le Sette Chiese dell'Asia cui \u00e8 indirizzato il libro dell'Apocalisse (). Rimangono anche due lettere scritte attorno al 107 da sant'Ignazio di Antiochia rispettivamente ai cristiani di Smirne e al loro vescovo Policarpo; non sappiamo se il vescovo anonimo per il quale Giovanni nell'Apocalisse ha parole di elogio sia lo stesso Policarpo.\nL'antica sede, inizialmente suffraganea dell'arcidiocesi di Efeso, nel IX secolo circa fu elevata al rango di sede metropolitana, con cinque diocesi suffraganee: Focea, Magnesia al Sipilo, Clazomene, Arcangelo e Petra.\nIn epoca crociata, nel 1318 fu eletto vescovo di Smirne Guillaume Adam, domenicano francese di ritorno da una missione in Persia.\nLa sede latina di Smirne fu eretta canonicamente da papa Clemente VI nel 1346 ed ebbe una serie ininterrotta di titolari fino al XVII secolo. Questo fu il principio del vicariato apostolico dell'Asia Minore o di Smirne, che ebbe vasta estensione.\nNel 1625 i cattolici di Smirne non superavano le 65 anime e l'antica cattedrale, dedicata a San Policarpo, era stata ridotta a moschea dai Turchi. Una nuova cattedrale, dedicata alla Madonna, era stata costruita dai Veneziani.\nL'arcidiocesi, dal 1659 declassata a semplice vicariato apostolico, fu ripristinata da papa Pio VII il 18 marzo 1818 con la bolla \"Apostolatus officium\". Questa sede non ha, al presente, alcuna diocesi suffraganea.\nIl 20 agosto 1931 in forza del breve \"Quae catholico\" di papa Pio XI cedette l'isola di Lesbo alla diocesi di Chio.\nCronotassi dei vescovi.\nSi omettono i periodi di sede vacante non superiori ai 2 anni o non storicamente accertati.\nStatistiche.\nL'arcidiocesi nel 2019 contava 14.000 battezzati."}
{"id": "501627", "revid": "33277", "url": "https://it.wikipedia.org/wiki?curid=501627", "title": "Arcidiocesi di Barcelona", "text": ""}
{"id": "501628", "revid": "1543377", "url": "https://it.wikipedia.org/wiki?curid=501628", "title": "SummerSlam 2005", "text": "SummerSlam 2005 \u00e8 stata la diciottesima edizione dell'evento in pay-per-view SummerSlam, prodotto dalla World Wrestling Entertainment (WWE). L'evento si \u00e8 svolto il 21 agosto 2005 all'MCI Center di Washington D.C. La \"tagline\" dell'evento fu \"Hogan vs. Michaels: For the First Time Ever\" (\"Hogan vs. Michaels: Per la prima volta in assoluto), mentre le colonne sonore sono state \"Remedy\" dei Seether e \"Get It Poppin\"' di Fat Joe.\nIl \"main event\" dell'evento, per quanto riguarda il roster di \"Raw\", fu quello tra Hulk Hogan e Shawn Michaels, vinto da Hogan per schienamento dopo l'esecuzione del \"Leg drop\". Il match principale, per quanto riguarda il roster di \"SmackDown!\", fu quello valevole per il World Heavyweight Championship tra il campione Batista e lo sfidante John \"Bradshaw\" Layfield (JBL), vinto da Batista dopo aver eseguito una \"Batista Bomb\" sui gradoni d'acciaio. Un altro incontro predominante della \"card\" fu il match valevole per il WWE Championship tra il campione John Cena e lo sfidante Chris Jericho, vinto da Cena con l'esecuzione della \"FU\". L'incontro predominante dell'\"undercard\" fu il Ladder match per la custodia di Dominik tra Rey Mysterio e Eddie Guerrero, vinto da Mysterio.\nStoryline.\nLa rivalit\u00e0 principale, per quanto riguarda il roster di \"Raw\", fu quella tra Hulk Hogan e Shawn Michaels. Nella puntata di \"Raw\" del 4 aprile, Michaels inizi\u00f2 una rivalit\u00e0 con Muhammad Hassan e Daivari dopo essere stato attaccato da quest'ultimi. Michaels chiese di poter affrontare Hassan e Daivari, ma solo se avesse trovare un partner. Hogan si alle\u00f2 con Michaels e sconfissero Hassan e Daivari a Backlash. Nella puntata di \"Raw\" del 4 luglio, Hogan fu ospite del talk show di Carlito, il quale insieme a Kurt Angle, fece dei commenti sulla figlia di Hogan, Brooke, che lo port\u00f2 ad attaccarlo. Michaels corse in aiuto di Hogan e nella stessa sera sconfissero Angle e Carlito. Dopo il match, Michaels colp\u00ec Hogan con una \"Sweet Chin Music\". La settimana successiva, Michaels sfid\u00f2 Hogan in un match a SummerSlam, che in seguito accett\u00f2.\nLa rivalit\u00e0 principale, per quanto riguarda il roster di \"SmackDown!\", fu per il World Heavyweight Championship tra il campione Batista e lo sfidante John \"Bradshaw\" Layfield (JBL). Durante la \"draft lottery\", \"SmackDown!\" rimase temporaneamente senza un campione a seguito dello spostamento a \"Raw\" del detentore del WWE Championship John Cena. Nella puntata di \"SmackDown!\" del 30 giugno, il general manager Theodore Long annunci\u00f2 un six-man elimination match tra JBL, Muhammad Hassan, The Undertaker, Booker T, Chris Benoit e Christian. JBL vinse il match dopo aver eliminato per ultimo Christian, ma Long annunci\u00f2 un cambio di piani. Long annunci\u00f2 che il detentore del World Heavyweight Championship Batista era stato trasferito a \"SmackDown!\" come ultima scelta, e JBL era diventato il primo sfidante al titolo. A The Great American Bash, JBL sconfisse Batista per squalifica dopo essere stato colpito da Batista con una sedia d'acciaio. Nella puntata successiva di \"SmackDown!\", JBL ricevette un'altra opportunit\u00e0 per il World Heavyweight Championship. Batista permise a JBL di scegliere la stipulazione, il quale scelse un No Holds Barred match. Nella puntata di \"SmackDown!\" dell'11 agosto, durante il match tra Batista e Christian, JBL interfer\u00ec colpendo Batista con una sedia d'acciaio. La settimana successiva, JBL affront\u00f2 Funaki in un No Holds Barred match, durante il quale Batista interfer\u00ec attaccando JBL.\nUn'altra rivalit\u00e0 predominante dell'evento fu quella per il WWE Championship tra il campione John Cena e lo sfidante Chris Jericho. Dopo che Cena aveva sconfitto Jericho e Christian in un triple threat match per il WWE Championship a Vengeance, il general manager Eric Bischoff scelse Jericho come primo sfidante al titolo di Cena per SummerSlam. Nella puntata di \"Raw\" del 1\u00ba agosto, Jericho fu l'arbitro speciale del match tra Cena e Carlito. Dopo il match, Jericho attacc\u00f2 Cena con una telecamera. Nella puntata di \"Raw\" del 15 agosto, Cena sconfisse Jericho e Carlito in un handicap match. Dopo il match, Jericho attacc\u00f2 Cena con una sedia d'acciaio.\nEvento.\nMatch preliminari.\nPrima della messa in onda dell'evento, Chris Masters sconfisse The Hurricane in un match registrato a \"Sunday Night Heat\".\nIl primo match dell'evento fu quello valevole per lo United States Championship tra il campione Orlando Jordan e lo sfidante Chris Benoit. Il match inizi\u00f2 con una presa collar-and-elbow. Benoit port\u00f2 Jordan verso l'angolo del ring e mentre l'arbitro stava cercando di dividerli, Jordan colp\u00ec Benoit al volto. Benoit contrattacc\u00f2 poi una clothesline eseguendo un german suplex ai danni di Jordan per poi sottometterlo nella \"Crippler Crossface\" per vincere il titolo in 25.5 secondi.\nIl match successivo fu tra Edge e Matt Hardy. Il match inizi\u00f2 all'esterno del ring, dove Hardy si port\u00f2 in vantaggio. Dopo una serie di pugni, Hardy applic\u00f2 una rear naked choke nei confronti di Edge. Edge si liber\u00f2 con una serie di pugni e testate. Successivamente, Edge esegu\u00ec la \"Spear\" su Hardy all'esterno del ring. Dopo essere rimasti per un breve periodo di tempo a terra, Edge port\u00f2 Hardy sul ring. In seguito, Hardy colp\u00ec Edge con diversi pugni all'angolo. Durante ci\u00f2, Edge spinse Hardy contro un palo del ring causandogli una ferita al volto. Edge attacc\u00f2 ripetutamente Hardy finch\u00e9 non fu pi\u00f9 in grado di proseguire. L'arbitro ferm\u00f2 il match e diede la vittoria a Edge.\nIl terzo match fu il Ladder match valevole per la custodia di Dominik tra Eddie Guerrero e Rey Mysterio. Dopo aver lanciato Mysterio contro i gradoni d'acciaio, Guerrero sal\u00ec sulla scala. Mysterio esegu\u00ec uno springboard dropkick contro la scala facendo cadere Guerrero. Mysterio colp\u00ec poi Guerrero con un dropkick facendo collidere la scala sul volo di Guerrero per poi colpirlo con una springboard senton all'esterno del ring. Guerrero esegu\u00ec prima una powerbomb su Mysterio dalla scala e un Hilo attraverso due scale. Entrambi salirono sulla scala e Mysterio effettu\u00f2 un back body drop ai danni di Guerrero facendolo cadere dalla scala. Successivamente, Guerrero colp\u00ec Mysterio con un alley oop il quale coillise contro una scala posizionata sulla terza corda. Mentre Guerrero stava salendo sulla scala, Dominik interfer\u00ec tentando di muovere la scala. Guerrero e Dominik ebbero un confronto, ma Mysterio esegu\u00ec su Guerrero una \"619\" seguita da uno Droppin' Da Dime con l'ausilio della scala. In seguito, entrambi tentarono di staccare la valigetta ma si ostacolarono a vicenda. Dopo aver eseguito i three amigos su Mysterio su una scala, Guerrero sal\u00ec su di essa ma Vickie Guerrero spinse la scala facendolo cadere. Mysterio riusc\u00ec cos\u00ec a impossessarsi della valigetta per vincere il match.\nIl match che segu\u00ec fu quello tra Kurt Angle e Eugene (con Christy Hemme) valevole per la medaglia d'oro olimpica di Angle. Angle si port\u00f2 presto in vantaggio colpendo Eugene con delle ripetute clothesline. Eugene contrattacc\u00f2 con una Spinebuster e tent\u00f2 di colpire Angle con la \"People's Elbow\", che blocc\u00f2 colpendolo con una clothesline. Eugene si riprese ed effettu\u00f2 una \"Rock Bottom\" ai danni di Angle. Successivamente, Eugene colp\u00ec Angle con una \"Stone Cold Stunner\" e lo sottomise all'\"Ankle Lock\". Angle usc\u00ec dalla presa ed esegu\u00ec l'\"Angle slam\" su Eugene. In seguito, Angle sottomise Eugene all'\"Ankle Lock\" costringendolo a cedere per vincere il match.\nIl quinto match fu tra The Undertaker e Randy Orton. The Undertaker prese il controllo del match dopo aver effettuato una flying clothesline ai danni Orton per poi colpirlo con ripetuti colpi all'angolo. Orton riusc\u00ec a portarsi in vantaggio evitando un big boot per poi attaccare The Undertaker al ginocchio sinistro. The Undertaker riusc\u00ec a liberarsi lanciando Orton fuori dal ring per poi eseguire su di lui un guillotine leg drop sull'apron ring. The Undertaker effettu\u00f2 una old school e una reverse STO su Orton. Successivamente, The Undertaker esegu\u00ec uno Snake Eyes su Orton, che contrattacc\u00f2 con un dropkick. The Undertaker contrattacc\u00f2 un tentativo di \"RKO\" con un \"Tombstone Piledriver\", ma Orton contrattacc\u00f2 a sua volta con un inverted headlock backbreaker. Orton tent\u00f2 di eseguire un crossbody su The Undertaker, il quale rovesci\u00f2 la manovra in una chokeslam. Un fan entr\u00f2 nel ring distraendo The Undertaker, permettendo a Orton di colpirlo con l'\"RKO\" e vincere il match. Il fan si rivel\u00f2 poi essere \"Cowboy\" Bob Orton.\nMatch principali.\nIl sesto match fu quello valevole per il WWE Championship tra il campione John Cena e Chris Jericho. Jericho si port\u00f2 presto in vantaggio su Cena fino a quando sbagli\u00f2 un springboard crossbody all'esterno del ring. Cena reag\u00ec brevemente, per poi subire un dropkick e un superplex da Jericho. Cena reag\u00ec con un back body drop, ma sbagli\u00f2 un leaping shoulder block. Successivamente, Jericho esegu\u00ec un one-handed bulldog per poi sbagliare un moonsault. Jericho rovesci\u00f2 un tentativo di \"FU\" nella \"Walls of Jericho\", ma Cena riusc\u00ec a liberarsi mandando Jericho fuori dal ring. Cena esegu\u00ec un diving leg drop ai danni di Jericho per poi tentare una \"FU\", la quale fu rovesciata in una DDT. Jericho effett\u00f2 poi un pendulum backbreaker e attacc\u00f2 la schiena di Cena con delle continue gomitate. Cena reag\u00ec con una spin-out powerbomb, per poi provare a colpire Jericho con il Five Knuckle Shuffle, il quale contrattacc\u00f2 sottomettendo Cena nella \"Walls of Jericho\". In seguito, Jericho esegu\u00ec un belly to back suplex dalla terza corda. Cena contrattacc\u00f2 un attacco di Jericho in una \"FU\" per poi schienarlo e mantenere il titolo.\nIl settimo match fu il No Holds Barred match valevole per il World Heavyweight Championship tra il campione Batista e John \"Bradshaw\" Layfield. JBL attacc\u00f2 Batista durante la sua entrata. In seguito, Batista esegu\u00ec una Spear su JBL attraverso una barricata di sicurezza. Successivamente, JBL si riprese e lanci\u00f2 Batista contro il paletto del ring per poi colpirlo con una short-arm clothesline. JBL strangol\u00f2 Batista con una cintura di cuoio, ma quest'ultimo reag\u00ec eseguendo un belly to belly suplex nei confronti di JBL per poi attaccarlo con la cintura. JBL reag\u00ec effettuando una \"Clothesline from Hell\" su Batista, che le valse un conto di due. In seguito, JBL port\u00f2 i gradoni d'acciaio all'interno del ring cercando di colpire Batista, il quale reag\u00ec con un back body drop. Batista esegu\u00ec poi una Spinebuster e due \"Batista Bomb\" su JBL sopra i gradoni d'acciaio per poi schienarlo mantenendo il titolo.\nIl \"main event\" fu la sfida tra Shawn Michaels e Hulk Hogan. Questa fu la prima apparizione di Hogan a SummerSlam dal 1991. Durante l'entrata di Hogan, una grande bandiera statunitense fu srotolata dall'alto dell'arena. L'inizio del match fu lento, fino a quando Hogan lanci\u00f2 Michaels fuori dal ring. Hogan esegu\u00ec una scoop slam nei confronti di Michaels sul tavolo dei commentatori. Michaels si liber\u00f2 da un secondo tentativo e lanci\u00f2 Hogan contro il paletto del ring per due volte. Michaels continu\u00f2 a colpire Hogan al volto con dei pugni per poi sottometterlo nella sleeper hold. Hogan reag\u00ec con un belly to back suplex, ma fall\u00ec nel portarsi in vantaggio su Michaels, il quale lo colp\u00ec con un flying forearm smash. Michaels sbagli\u00f2 un diving elbow drop, e Hogan reag\u00ec debolmente. Michaels esegu\u00ec un altro flying forearm smash e sottomise poi Hogan in una Sharpshooter. Hogan si liber\u00f2 dalla presa per poi spingere Michaels contro l'arbitro. In seguito, Michaels colp\u00ec Hogan con un colpo basso e poi con una sedia d'acciaio. Michaels esegu\u00ec la \"Sweet Chin Music\" su Hogan, che le valse un conto di due. Successivamente, Hogan colp\u00ec Michaels con un big boot e un leg drop per poi schienarlo e vincere il match. Dopo il match, Michaels diede la mano ad Hogan dicendogli \"Avevo bisogno di sapere e l'ho scoperto\".\nConseguenze.\nLa sera successiva a \"Raw\", il general manager Eric Bischoff indisse un \"You're Fired\" match tra John Cena e Chris Jericho per il WWE Championship. Nonostante le interferenze di Bischoff, Cena vinse il match e Jericho venne licenziato. Dopo il match, Kurt Angle attacc\u00f2 Cena rivelandosi come nuovo primo sfidante al titolo di Cena. La rivalit\u00e0 tra i due and\u00f2 avanti fino all'inizio del 2006, nella quale Angle non riusc\u00ec a vincere il titolo e Bischoff fu licenziato.\nLa rivalit\u00e0 tra Batista e John \"Bradshaw\" Layfield (JBL) si concluse nella puntata di \"SmackDown!\" del 9 settembre, quando Batista sconfisse JBL in un Texas Bullrope match. Batista inizi\u00f2 poi una rivalit\u00e0 con Eddie Guerrero dopo che quest'ultimo era stato nominato primo sfidante al titolo a No Mercy, e i due divennero amici. La rivalit\u00e0 si concluse prematuramente a causa della morte di Guerrero.\nLa rivalit\u00e0 tra Edge e Matt Hardy continu\u00f2 in Street Fight e Steel Cage match, e si concluse nella puntata di \"Raw\" in un Loser Leaves Raw Ladder match. La rivalit\u00e0 tra The Undertaker e Randy Orton continu\u00f2 in un Casket match a No Mercy, vinto da Orton e \"Cowboy\" Bob Orton. Dopo il match, gli Orton diedero fuoco alla bara. Shawn Michaels inizi\u00f2 una rivalit\u00e0 Chris Masters, il quale aveva interrotto Michaels per prendersi le luci della ribalta. La rivalit\u00e0 tra Chris Benoit e Orlando Jordan continu\u00f2 con Jordan che perse le rivincite in meno di un minuto."}
{"id": "501630", "revid": "92723", "url": "https://it.wikipedia.org/wiki?curid=501630", "title": "Diocesi di Kabankalan", "text": "La diocesi di Kabankalan (in latino: \"Dioecesis Cabancalensis\") \u00e8 una sede della Chiesa cattolica nelle Filippine suffraganea dell'arcidiocesi di Jaro. Nel 2019 contava 753.823 battezzati su 942.279 abitanti. \u00c8 retta dal vescovo Louie Patalinghug Galbines.\nTerritorio.\nLa diocesi comprende la parte meridionale della provincia filippina di Negros Occidental, costituita da 3 citt\u00e0 e 8 municipalit\u00e0: Kabankalan, Himamaylan, Sipalay, La Castellana, Moises Padilla, Isabela, Binalbagan, Ilog, Cauayan, Candoni e Hinoba-an.\nSede vescovile \u00e8 la citt\u00e0 di Kabankalan, dove si trova la cattedrale di San Francesco Saverio.\nIl territorio si estende su 3.923\u00a0km\u00b2 ed \u00e8 suddiviso in 28 parrocchie.\nStoria.\nLa diocesi \u00e8 stata eretta il 30 marzo 1987 con la bolla \"Resonant usquequaque\" di papa Giovanni Paolo II, ricavandone il territorio dalla diocesi di Bacolod.\nCronotassi dei vescovi.\nSi omettono i periodi di sede vacante non superiori ai 2 anni o non storicamente accertati.\nStatistiche.\nLa diocesi nel 2019 su una popolazione di 942.279 persone contava 753.823 battezzati, corrispondenti all'80,0% del totale."}
{"id": "501632", "revid": "110157", "url": "https://it.wikipedia.org/wiki?curid=501632", "title": "Diocesi di Kabgayi", "text": "La diocesi di Kabgayi (in latino: \"Dioecesis Kabgayensis\") \u00e8 una sede della Chiesa cattolica in Ruanda suffraganea dell'arcidiocesi di Kigali. Nel 2019 contava 695.845 battezzati su 1.076.153 abitanti. \u00c8 retta dal vescovo Smaragde Mbonyintege.\nTerritorio.\nLa diocesi comprende i distretti di Kamonyi, Muhanga e Ruhango nella nuova provincia Meridionale del Ruanda.\nSede vescovile \u00e8 la citt\u00e0 di Kabgayi, dove si trova la cattedrale dell'Immacolata Concezione, elevata al rango di basilica minore nel 1992.\nIl territorio \u00e8 suddiviso in 29 parrocchie.\nStoria.\nIl vicariato apostolico di Kivu, che prendeva il nome dal lago omonimo, fu eretto il 12 dicembre 1912 con il breve \"Apostolatus munus\" di papa Pio X, ricavandone il territorio dai vicariati apostolici di Victoria-Nyanza meridionale (oggi arcidiocesi di Mwanza) e di Unianyemb\u00e9 (oggi arcidiocesi di Tabora). Esso comprendeva gli odierni stati di Ruanda e Burundi e, a sud, porzioni minori dell'odierna Tanzania. Sede del vicario apostolico era la citt\u00e0 di Kabgayi.\nIl 25 aprile 1922, con il breve \"Exigit apostolicum\" di papa Pio XI, il vicariato apostolico fu diviso in due: il vicariato apostolico dell'Urundi, da cui ebbe origine in seguito l'arcidiocesi di Gitega, e il vicariato apostolico del Ruanda.\nIl 14 febbraio 1952 il vicariato apostolico del Ruanda cedette una porzione del suo territorio a vantaggio dell'erezione del vicariato apostolico di Nyundo (oggi diocesi) e in forza del decreto \"Cum propter novi\" della Congregazione di Propaganda Fide cambi\u00f2 il proprio nome in vicariato apostolico di Kabgayi.\nIl 10 novembre 1959 il vicariato apostolico fu elevato al rango di arcidiocesi metropolitana con la bolla \"Cum parvulum\" di papa Giovanni XXIII.\nIl 20 dicembre 1960, l'11 settembre 1961 e il 5 settembre 1968 cedette altre porzioni di territorio a vantaggio dell'erezione rispettivamente delle diocesi di Ruhengeri, di Astrida (oggi diocesi di Butare) e di Kibungo.\nIl 10 aprile 1976 ha ceduto un'ulteriore porzione di territorio a vantaggio dell'erezione dell'arcidiocesi di Kigali e contestualmente \u00e8 stata declassata a diocesi suffraganea.\nIl 5 novembre 1981 ha ceduto ancora una porzione di territorio a vantaggio dell'erezione della diocesi di Byumba.\nNella guerra civile che vide coinvolto il Ruanda nella prima met\u00e0 degli anni novanta del secolo scorso, trov\u00f2 la morte, tra gli altri, il vescovo Thadd\u00e9e Nsengiyumva.\nCronotassi dei vescovi.\nSi omettono i periodi di sede vacante non superiori ai 2 anni o non storicamente accertati.\nStatistiche.\nLa diocesi nel 2019 su una popolazione di 1.076.153 persone contava 695.845 battezzati, corrispondenti al 64,7% del totale."}
{"id": "501634", "revid": "92723", "url": "https://it.wikipedia.org/wiki?curid=501634", "title": "Diocesi di Kabinda", "text": "La diocesi di Kabinda (in latino: \"Dioecesis Kabinda\u00ebnsis\") \u00e8 una sede della Chiesa cattolica nella Repubblica Democratica del Congo suffraganea dell'arcidiocesi di Kananga. Nel 2019 contava 650.000 battezzati su 1.254.100 abitanti. \u00c8 retta dal vescovo F\u00e9licien Ntambue Kasembe, C.I.C.M.\nTerritorio.\nLa diocesi si estende su due province della Repubblica Democratica del Congo. Comprende per intero i territori di Kabinda, Lubao e Lusambo e una parte di quello di Lubefu nella provincia del Kasai Orientale, e una parte del territorio di Kabongo nella provincia del Katanga.\nSede vescovile \u00e8 la citt\u00e0 di Kabinda, dove si trova la cattedrale di San Martino.\nIl territorio si estende su 58.625\u00a0km\u00b2 ed \u00e8 suddiviso in 31 parrocchie, raggruppate in 6 decanati: Kabinda, Lubao, Lusambo, Kalonda, Tshungu e Basubuke.\nStoria.\nIl vicariato apostolico di Kabinda fu eretto il 24 marzo 1953 con la bolla \"Sanctae Ecclesiae\" di papa Pio XII, ricavandone il territorio dal vicariato apostolico di Luluabourg (oggi arcidiocesi di Kananga).\nIl 10 novembre 1959 il vicariato apostolico \u00e8 stato elevato a diocesi con la bolla \"Cum parvulum\" di papa Giovanni XXIII.\nNel 1963 cedette una porzione del suo territorio a vantaggio dell'erezione dell'amministrazione apostolica di Mbuji-Mayi (oggi diocesi di Mbujimayi).\nCronotassi dei vescovi.\nSi omettono i periodi di sede vacante non superiori ai 2 anni o non storicamente accertati.\nStatistiche.\nLa diocesi nel 2019 su una popolazione di 1.254.100 persone contava 650.000 battezzati, corrispondenti al 51,8% del totale."}
{"id": "501637", "revid": "110157", "url": "https://it.wikipedia.org/wiki?curid=501637", "title": "Diocesi di Kabale", "text": "La diocesi di Kabale (in latino: \"Dioecesis Kabalena\") \u00e8 una sede della Chiesa cattolica in Uganda suffraganea dell'arcidiocesi di Mbarara. Nel 2019 contava 877.345 battezzati su 1.921.160 abitanti. \u00c8 retta dal vescovo Callistus Rubaramira.\nTerritorio.\nLa diocesi comprende i distretti di Kabale, Kanungu e Kisoro nella regione Occidentale dell'Uganda.\nSede vescovile \u00e8 la citt\u00e0 di Kabale, dove si trova la cattedrale di Nostra Signora del Buon Pastore.\nIl territorio \u00e8 suddiviso in 33 parrocchie.\nStoria.\nLa diocesi \u00e8 stata eretta il 1\u00ba febbraio 1966 con la bolla \"Quod Sacrum Consilium\" di papa Paolo VI, ricavandone il territorio dalla diocesi di Mbarara (oggi arcidiocesi).\nOriginariamente suffraganea dell'arcidiocesi di Rubaga (oggi arcidiocesi di Kampala), il 2 gennaio 1999 \u00e8 entrata a far parte della provincia ecclesiastica dell'arcidiocesi di Mbarara.\nCronotassi dei vescovi.\nSi omettono i periodi di sede vacante non superiori ai 2 anni o non storicamente accertati.\nStatistiche.\nLa diocesi nel 2019 su una popolazione di 1.921.160 persone contava 877.345 battezzati, corrispondenti al 45,7% del totale."}
{"id": "501639", "revid": "92723", "url": "https://it.wikipedia.org/wiki?curid=501639", "title": "Diocesi di Kafanchan", "text": "La diocesi di Kafanchan (in latino: \"Dioecesis Kafancana\") \u00e8 una sede della Chiesa cattolica in Nigeria suffraganea dell'arcidiocesi di Kaduna. Nel 2019 contava 337.000 battezzati su 1.737.700 abitanti. \u00c8 retta dal vescovo Julius Yakubu Kundi.\nTerritorio.\nLa diocesi comprende sette Local Government Areas dello Stato nigeriano di Kaduna: Kaura, Jema'a, Jaba, Kauru, Lere, Sanga e Zangon Kataf.\nSede vescovile \u00e8 la citt\u00e0 di Kafanchan, dove si trova la cattedrale di San Pietro Clavier.\nIl territorio \u00e8 suddiviso in 51 parrocchie.\nStoria.\nLa diocesi \u00e8 stata eretta il 10 luglio 1995 con la bolla \"Cum ad aeternam\" di papa Giovanni Paolo II, ricavandone il territorio dalle arcidiocesi di Jos e di Kaduna.\nCronotassi dei vescovi.\nSi omettono i periodi di sede vacante non superiori ai 2 anni o non storicamente accertati.\nStatistiche.\nLa diocesi nel 2019 su una popolazione di 1.737.700 persone contava 337.000 battezzati, corrispondenti al 19,4% del totale."}
