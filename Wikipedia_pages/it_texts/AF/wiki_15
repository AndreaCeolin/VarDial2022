{"id": "411450", "revid": "1543377", "url": "https://it.wikipedia.org/wiki?curid=411450", "title": "Merlion", "text": "Il Merlion (in cinese ; in malese \"Harimau-Laut\"; in tamil \u0b95\u0b9f\u0bb2\u0bcd\u0b9a\u0bbf\u0b99\u0bcd\u0b95\u0bae\u0bcd) \u00e8 una statua con testa di leone e corpo di pesce, simbolo di Singapore.\nOrigini.\nIl suo nome deriva dalla crasi delle parole \"mermaid\" (sirena) e \"lion\" (leone). Il corpo da pesce rappresente le origini come villaggio di pescatori di Singapore quando ancora veniva chiamata \"isola di Temasek\" (letteralmente: \"citt\u00e0 del mare\"). La testa di leone rappresenta invece il nome originale di Singapore, Regno di Singapura, che in sanscrito significa letteralmente \"citt\u00e0 del leone\".\nIl Merlion \u00e8 stato disegnato per l'Ufficio del Turismo di Singapore nel 1964 da Alec Fraser-Brunner ed \u00e8 stato utilizzato come logo dal 20 luglio 1966. Appare di frequente nei souvenir approvati dall'Ufficio del Turismo, che detiene ancora i diritti di utilizzo del Merlion.\nStatua originale.\nIl 15 settembre 1972 \u00e8 stata presentata dell'allora Primo Ministro Lee Kuan Yew, dopo essere stata scolpita dall'artigiano locale Lim Nang Seng. La statua originale del Merlion si trova alla foce del fiume Singapore, con il ponte Anderson come sfondo.\nLa statua originale \u00e8 alta 8.6 metri e pesa 70 tonnellate.\nOltre alla statua ufficiale, Lim Nang Seng cre\u00f2 anche un piccolo \"cucciolo\" di Merlion alto due metri. Entrambi sono in cemento, intarsiati con piatti di porcellana e gli occhi del Merlion ufficiale sono due tazze da t\u00e9 rosse.\nRicollocamento.\nIl completamento dell'Esplanade Bridge, nel 1997, bloccava la vista del Merlion dalla Marina Bay e, ormai, la statua non era pi\u00f9 collocata sulla foce del fiume Singapore. Nel 2002 la statua originale ed il suo cucciolo furono ricollocati nel Merlion Park, posizionato su un promontorio artificiale (in modo da essere nuovamente sulla foce del fiume Singapore) davanti al Fullerton Hotel. La statua \u00e8 stata allineata per guardare ad Est, direzione considerata da molti fortunata.\nEsattamente dopo 30 anni dopo la sua inaugurazione, l'ex Primo Ministro Lee Kuan Yew ritorn\u00f2 il 15 settembre 2002 per presentare nuovamente il Merlion nella sua nuova casa.\nUn ponte \u00e8 stato costruito sopra il fiume Singapore per permettere ai turisti di fotografare il Merlion sia di lato che di fronte.\nRicollocata, la statua ha nuovamente iniziato a spruzzare acqua dalla bocca; nel 1998, nella sua vecchia posizione, aveva smesso per via di un malfunzionamento della pompa.\nDanneggiamento.\nIl 28 febbraio 2009 il Merlion nel Parco Merlion \u00e8 stato colpito da un fulmine. Il fulmine stacc\u00f2 alcuni pezzi dalla testa della statua.\nAltre statue Merlion.\nL'Ufficio del Turismo di Singapore riconosce solo cinque statue ufficiali del Merlion:\nInoltre, un paio di Merlion sono stati costruiti dal comitato residenziale Ang Mo Kio nel 1999, all'entrata del parcheggio di Ang Mo Kio Ave 1."}
{"id": "411454", "revid": "46291", "url": "https://it.wikipedia.org/wiki?curid=411454", "title": "Claytonia", "text": "Claytonia \u00e8 un genere di piante angiosperme dicotiledoni appartenente alla famiglia delle Montiacee.\nTassonomia.\nLa classificazione tradizionale (Sistema Cronquist, 1981) assegnava il genere alla famiglia delle Portulacaceae mentre la classificazione APG IV (2016) lo colloca tra le Montiacee.\nComprende le seguenti specie:"}
{"id": "411455", "revid": "289247", "url": "https://it.wikipedia.org/wiki?curid=411455", "title": "Francesco Possenti", "text": ""}
{"id": "411456", "revid": "158913", "url": "https://it.wikipedia.org/wiki?curid=411456", "title": "San Gabriele", "text": ""}
{"id": "411457", "revid": "1776051", "url": "https://it.wikipedia.org/wiki?curid=411457", "title": "F\u00e9tigny", "text": "F\u00e9tigny (toponimo francese) \u00e8 un comune svizzero di 1\u00a0044 abitanti del Canton Friburgo, nel distretto della Broye.\nSociet\u00e0.\nEvoluzione demografica.\nL'evoluzione demografica \u00e8 riportata nella seguente tabella:\nAmministrazione.\nOgni famiglia originaria del luogo fa parte del comune patriziale che ha la responsabilit\u00e0 della manutenzione di ogni bene comune."}
{"id": "411458", "revid": "2973176", "url": "https://it.wikipedia.org/wiki?curid=411458", "title": "Funzioni speciali", "text": ""}
{"id": "411459", "revid": "599013", "url": "https://it.wikipedia.org/wiki?curid=411459", "title": "Stauros", "text": ""}
{"id": "411460", "revid": "111373", "url": "https://it.wikipedia.org/wiki?curid=411460", "title": "Granges-pr\u00e8s-Marnand", "text": "Granges-pr\u00e8s-Marnand (toponimo francese) \u00e8 una frazione di 1\u00a0218 abitanti del comune svizzero di Valbroye, nel Canton Vaud (distretto della Broye-Vully).\nStoria.\nGi\u00e0 comune autonomo che si estendeva per 6,95\u00a0km\u00b2 e che comprendeva anche la frazione di Brit, nel 2011 \u00e8 stato accorpato agli altri comuni soppressi di Cerniaz, Combremont-le-Grand, Combremont-le-Petit, Marnand, Sassel, Seigneux e Villars-Bramard per formare il nuovo comune di Valbroye, del quale Granges-pr\u00e8s-Marnand \u00e8 il capoluogo.\nSociet\u00e0.\nEvoluzione demografica.\nL'evoluzione demografica \u00e8 riportata nella seguente tabella:\nInfrastrutture e trasporti.\nGranges-pr\u00e8s-Marnand \u00e8 servito dall'omonima stazione, sulla ferrovia Pal\u00e9zieux-Lyss.\nAmministrazione.\nOgni famiglia originaria del luogo fa parte del cosiddetto comune patriziale e ha la responsabilit\u00e0 della manutenzione di ogni bene ricadente all'interno dei confini della frazione."}
{"id": "411461", "revid": "1776051", "url": "https://it.wikipedia.org/wiki?curid=411461", "title": "Ch\u00e2tillon (Friburgo)", "text": "Ch\u00e2tillon (toponimo francese) \u00e8 un comune svizzero di 462 abitanti del Canton Friburgo, nel distretto della Broye.\nStoria.\nIl comune di Ch\u00e2tillon \u00e8 stato istituito nel 1801 con la divisione del comune soppresso di Font-Ch\u00e2bles-Ch\u00e2tillon.\nSociet\u00e0.\nEvoluzione demografica.\nL'evoluzione demografica \u00e8 riportata nella seguente tabella:\nAmministrazione.\nOgni famiglia originaria del luogo fa parte del comune patriziale che ha la responsabilit\u00e0 della manutenzione di ogni bene comune."}
{"id": "411466", "revid": "46291", "url": "https://it.wikipedia.org/wiki?curid=411466", "title": "Claytonia perfoliata", "text": "La lattuga dei minatori o portulaca invernale (Claytonia perfoliata ) \u00e8 una pianta erbacea annuale appartenente alla famiglia delle Montiacee.\nOrigine del nome.\nDurante la corsa all'oro del 1849 i numerosi minatori che arrivavano in California rincorrendo il sogno di una facile ricchezza trovarono nella \"Claytonia perfoliata\" un gustoso ed economico sostituto della lattuga (\"Lactuca sativa\"). La mangiavano cruda o cotta come fossero delle spinaci per variare la monotona dieta a base di fagioli e frittelle. A quel tempo la vitamina C non era stata ancora scoperta, si dovr\u00e0 infatti attendere sino al 1921, ma i minatori sapevano che questa erba non solo aveva un buon gusto ma li faceva anche sentire meglio e li aiutava a prevenire lo scorbuto.\nDistribuzione e habitat.\nOriginaria della zona montagnosa e costiera del Nord America occidentale, \u00e8 oggi ampiamente naturalizzata anche nell'Europa occidentale, dove venne introdotta nel 1749."}
{"id": "411467", "revid": "36426", "url": "https://it.wikipedia.org/wiki?curid=411467", "title": "Chiesa di San Miniato", "text": ""}
{"id": "411468", "revid": "31101", "url": "https://it.wikipedia.org/wiki?curid=411468", "title": "Montia perfoliata", "text": ""}
{"id": "411471", "revid": "131962", "url": "https://it.wikipedia.org/wiki?curid=411471", "title": "Critiche alla chiesa cattolica", "text": ""}
{"id": "411473", "revid": "46291", "url": "https://it.wikipedia.org/wiki?curid=411473", "title": "Claytonia virginica", "text": "Claytonia virginica \u00e8 una pianta appartenente alla famiglia delle Montiacee."}
{"id": "411474", "revid": "125676007", "url": "https://it.wikipedia.org/wiki?curid=411474", "title": "Storia Contemporanea (rivista)", "text": "Storia Contemporanea fu una rivista fondata nel 1970 da Renzo De Felice e da lui diretta per 27 anni fino alla morte, avvenuta nel 1996; era edita da Il Mulino e trattava di ricerca storica, in particolare sul Fascismo.\nLa periodicit\u00e0, originariamente trimestrale, divenne bimestrale nel 1978. Dopo la morte di De Felice, nel 1997 ha cessato le pubblicazioni.\nQualche anno dopo ha ripreso le pubblicazioni con il nome di Nuova Storia Contemporanea, diretta dall'allievo di De Felice Francesco Perfetti."}
{"id": "411476", "revid": "46291", "url": "https://it.wikipedia.org/wiki?curid=411476", "title": "Claytonia sibirica", "text": "Claytonia sibirica \u00e8 una pianta appartenente alla famiglia delle Montiacee."}
{"id": "411477", "revid": "111373", "url": "https://it.wikipedia.org/wiki?curid=411477", "title": "Concise", "text": "Concise (toponimo francese) \u00e8 un comune svizzero di 961 abitanti del Canton Vaud, nel distretto del Jura-Nord vaudois.\nGeografia fisica.\nConcise si affaccia sul lago di Neuch\u00e2tel.\nSociet\u00e0.\nEvoluzione demografica.\nL'evoluzione demografica \u00e8 riportata nella seguente tabella:\nAmministrazione.\nOgni famiglia originaria del luogo fa parte del cosiddetto comune patriziale e ha la responsabilit\u00e0 della manutenzione di ogni bene ricadente all'interno dei confini del comune.\nInfrastrutture e trasporti.\nConcise \u00e8 servita dall'omonima stazione sulla ferrovia Losanna-Olten."}
{"id": "411478", "revid": "31101", "url": "https://it.wikipedia.org/wiki?curid=411478", "title": "Montia sibirica", "text": ""}
{"id": "411479", "revid": "31101", "url": "https://it.wikipedia.org/wiki?curid=411479", "title": "Claytonia alsinoides", "text": ""}
{"id": "411484", "revid": "767487", "url": "https://it.wikipedia.org/wiki?curid=411484", "title": "Rovray", "text": "Rovray (toponimo francese) \u00e8 un comune svizzero di 171 abitanti del Canton Vaud, nel distretto del Jura-Nord vaudois.\nStoria.\nIl 2005 Rovray ha inglobato il comune soppresso di Arrissoules.\nSociet\u00e0.\nEvoluzione demografica.\nL'evoluzione demografica \u00e8 riportata nella seguente tabella:\nAmministrazione.\nOgni famiglia originaria del luogo fa parte del cosiddetto comune patriziale e ha la responsabilit\u00e0 della manutenzione di ogni bene ricadente all'interno dei confini del comune."}
{"id": "411488", "revid": "111373", "url": "https://it.wikipedia.org/wiki?curid=411488", "title": "Yvonand", "text": "Yvonand (toponimo francese) \u00e8 un comune svizzero di 3\u00a0250 abitanti del Canton Vaud, nel distretto del Jura-Nord vaudois.\nSociet\u00e0.\nEvoluzione demografica.\nL'evoluzione demografica \u00e8 riportata nella seguente tabella:\nAmministrazione.\nOgni famiglia originaria del luogo fa parte del cosiddetto comune patriziale e ha la responsabilit\u00e0 della manutenzione di ogni bene ricadente all'interno dei confini del comune.\nInfrastrutture e trasporti.\nYvonand \u00e8 servito dall'omonima stazione sulla ferrovia Friburgo-Yverdon."}
{"id": "411490", "revid": "23390", "url": "https://it.wikipedia.org/wiki?curid=411490", "title": "Trash \u2013 I rifiuti di New York", "text": ""}
{"id": "411491", "revid": "767487", "url": "https://it.wikipedia.org/wiki?curid=411491", "title": "Trash - I rifiuti di New York", "text": " Trash - I rifiuti di New York \u00e8 un film del 1970 diretto da Paul Morrissey, presentato nella Settimana internazionale della critica al Festival di Cannes 1971. \u00c8 la seconda parte della trilogia prodotta da Andy Warhol, che comprende anche \"Flesh\" e \"Calore\".\nTrama.\nVita quotidiana di un drogato divenuto impotente e della sua compagna, che, in realt\u00e0, \u00e8 un travestito.\nUna coppia, che ha scoperto il tossico in casa a rubare, vorrebbe utilizzarlo come oggetto sessuale, ma lo ributta nella strada mentre lei/lui si finge la propria sorella incinta per ottenere un sussidio da un funzionario feticista.\nProduzione.\nIl film venne girato a New York City nel corso di otto sabati pomeriggio.\nIl doppiaggio italiano, curato da Pier Paolo Pasolini e Dacia Maraini, usa voci che non hanno mai seguito corsi di dizione.\nDistribuzione.\nLa prima del film avvenne a New York City il 5 ottobre 1970."}
{"id": "411492", "revid": "767487", "url": "https://it.wikipedia.org/wiki?curid=411492", "title": "Cheiry", "text": "Cheiry (toponimo francese) \u00e8 un comune svizzero di 412 abitanti del Canton Friburgo, nel distretto della Broye.\nStoria.\n 2005 ha inglobato il comune soppresso di Chapelle.\nSociet\u00e0.\nEvoluzione demografica.\nL'evoluzione demografica \u00e8 riportata nella seguente tabella:\nGeografia antropica.\nFrazioni.\nLe frazioni di Cheiry sono:\nAmministrazione.\nOgni famiglia originaria del luogo fa parte del comune patriziale che ha la responsabilit\u00e0 della manutenzione di ogni bene comune."}
{"id": "411497", "revid": "200568", "url": "https://it.wikipedia.org/wiki?curid=411497", "title": "Bottegone (Firenze)", "text": "Bottegone era il nome di un grande bar-pasticceria di Firenze, realizzato da Giuseppe Carobbi e situato su due piani di un immobile di piazza del Duomo, e vicino alle zone pi\u00f9 nevralgiche della citt\u00e0 data la vicinanza di alcuni teatri storici fiorentini quali il Niccolini e il Nuovo. La sua posizione all'angolo di via de' Martelli con piazza del Duomo dal lato della cattedrale di Santa Maria del Fiore, ha permesso che fosse un punto di riferimento per letterati e artisti presenti in citt\u00e0 come Gabriele D'Annunzio, il quale fu cliente del locale durante il suo soggiorno a villa La Capponcina (Settignano) tra la fine del XIX sec. e l\u2019inizio del XX secolo.\nInoltre il locale ebbe, proprio in questo periodo storico, il suo momento di massima gloria quando divenne uno dei luoghi classici di appuntamento e ritrovo per i fiorentini, anche per il fatto che chiudeva a tarda ora.\nNel 1962 la gestione del locale pass\u00f2 alla Motta ed esso perse molte delle caratteristiche che ne avevano decretato la fortuna, venendo presto disertato dai fiorentini."}
{"id": "411508", "revid": "25550", "url": "https://it.wikipedia.org/wiki?curid=411508", "title": "Alcatel Alenia Space", "text": ""}
{"id": "411523", "revid": "106456", "url": "https://it.wikipedia.org/wiki?curid=411523", "title": "Gottfried Helnwein", "text": "Ha studiato all'Universit\u00e0 di Arte Visiva a Vienna (\"Akademie der Bildenden Kunste\").\nGli \u00e8 stato aggiudicato il \"premio Maestro della classe\" (\"Meisterschulpreis\") dall'Universit\u00e0 delle Arti Figurative a Vienna, il premio Kardinal-Konig e il Premio Theodor K\u00f6rner.\nI suoi primi lavori consistono soprattutto di iper-acquarelli realistici, che raffigurano bambini feriti, come pure esibizioni spesso con bambini in luoghi pubblici. Helnwein \u00e8 un artista concettuale, che si occupa principalmente di psicologia e ansia sociale, questioni storiche e argomenti politici. Per questo motivo il suo lavoro \u00e8 spesso considerato provocatorio e polemico. Ha lavorato come pittore, disegnatore, fotografo, muralista, scultore e \"performance artist\", usando una vasta variet\u00e0 di tecniche e mezzi. Helnwein \u00e8 anche conosciuto per aver progettato i palcoscenici e disegnato i costumi per teatro, balletto e produzioni operistiche. Fra queste la Staatsoper Hamburg, la Volksb\u00fchne di Berlino e l'Opera di Los Angeles."}
{"id": "411524", "revid": "1772257", "url": "https://it.wikipedia.org/wiki?curid=411524", "title": "Day of Defeat", "text": "Day of Defeat \u00e8 uno sparatutto in prima persona tattico ambientato durante Seconda Guerra Mondiale. Inizialmente sviluppato come mod per \"Half-Life\", \u00e8 stato in seguito commercializzato, dopo l'acquisizione del progetto da parte di Valve Corporation; pu\u00f2 essere acquistato tramite Steam o in versione scatolata, nei negozi di videogiochi. L'ultima versione distribuita di \"Day of Defeat\" \u00e8 la 1.3, il 2 luglio 2004; nell'ottobre 2005 \u00e8 stata pubblicata una nuova versione chiamata \"\", che sfrutta l'omonimo motore grafico di \"Half-Life 2\"."}
{"id": "411529", "revid": "121208377", "url": "https://it.wikipedia.org/wiki?curid=411529", "title": "Guida suprema dell'Iran", "text": "Quella di Guida Suprema (\u0648\u0644\u06cc \u0641\u0642\u06cc\u0647 \"wali-e fiqiyye\" \"tutore giuridico\", oppure \u0631\u0647\u0628\u0631, Rahbar, \"guida\", o \ufead\ufeeb\ufe92\ufeae\ufef1 \ufee3\ufecc\ufec8\ufee2, \"rahbar-e mo\u02bfa\u1e93em\", \"Guida Suprema\") \u00e8, in Iran, la pi\u00f9 alta carica prevista dalla Costituzione. Attuale guida suprema \u00e8 l'Ayatollah Ali Khamenei.\nAltri nomi sono Guida della Rivoluzione e, ancora pi\u00f9 comune, Ayatollah.\nElezione e mandato.\nViene eletto dall'Assemblea degli Esperti e rimane in carica a vita. Peraltro, secondo la Costituzione, l'Assemblea supervisiona l'adempimento dei doveri della Guida e ha il potere di destituirlo. Sebbene i membri dell'Assemblea siano eletti dal popolo, il Consiglio dei Guardiani (per met\u00e0 nominato dalla stessa Guida Suprema), ha il potere di veto sui candidati. Secondo gli esperti, ci\u00f2 pu\u00f2 dare luogo a un \"corto circuito\" istituzionale, in quanto si consente al controllato di condizionare indirettamente la nomina dei controllori. Gli oppositori, seppure critici di questo sistema, non sono per\u00f2 riusciti a cambiarlo.\nSebbene la Guida Suprema sia generalmente considerato il principale esponente dell\"'establishment\" iraniano, la prima carica esecutiva del paese \u00e8 quella di Presidente dell'Iran. Il Presidente, eletto dal popolo, \u00e8 sia Capo dello Stato sia del Governo. Le ripartizioni di competenze tra Presidente e Guida Suprema non sono molto chiare, come la reale attribuzione al primo o al secondo dei titoli di Capo dello Stato e Capo del Governo (un problema simile si riscontrava nell'Unione Sovietica, relativamente ai rapporti tra Capo del Governo e Segretario Generale del PCUS). Sicuramente, comunque, l'autorit\u00e0 della Guida Suprema \u00e8 predominante dal punto di vista ideologico e politico.\nGuide supreme.\nDalla fondazione della Repubblica islamica dell'Iran, l'Iran ha avuto due guide supreme:\nRiconosciuto come padre della rivoluzione islamica, Khomeini mantenne fino alla sua morte una posizione predominante come Guida della Rivoluzione. L'articolo 107 della costituzione lo nomin\u00f2 a questo incarico a vita, imponendo elezioni solo dopo la sua morte."}
{"id": "411530", "revid": "7", "url": "https://it.wikipedia.org/wiki?curid=411530", "title": "Andrea D'Oria", "text": ""}
{"id": "411537", "revid": "112244487", "url": "https://it.wikipedia.org/wiki?curid=411537", "title": "Dennis William Sciama", "text": "Biografia.\nSi laure\u00f2 in fisica al Trinity College dell'Universit\u00e0 di Cambridge, conseguendo poi il dottorato di ricerca (PhD) nel 1953 sotto la supervisione di Paul Dirac. Prosegu\u00ec quindi studi e ricerche all'Institute for Advanced Study di Princeton (1954-1955) e, come \"Agassiz Fellow\", all'Universit\u00e0 di Harvard (1955-1956). Insegn\u00f2 pure alla Cornell University, al King's College di Londra e all'Universit\u00e0 del Texas ad Austin.\nFu quindi \"Lecturer\" di matematica all'Universit\u00e0 di Cambridge (fra gli anni '50 e '60) e \"Senior Research Fellow\" all\"'All Souls College\" di Oxford (1970-1983). Nel 1983 si trasfer\u00ec in Italia (pur mantenendo sempre la nazionalit\u00e0 inglese), come professore di astrofisica presso la Scuola Normale Superiore di Pisa, e presso la SISSA (Scuola Internazionale di Studi Superiori Avanzati) di Trieste. Prese una seconda residenza in provincia di Venezia, rimanendo al contempo \u2013 fino alla morte \u2013 visiting professor a Oxford. \nAutore di molti lavori specialistici in astrofisica relativistica e cosmologia, che lo hanno proclamato come uno dei padri fondatori della moderna cosmologia, tra i suoi libri divulgativi tradotti in italiano, si segnala, in particolare, \"Cosmologia Moderna\", di buon livello divulgativo nonostante la presenza, in alcuni capitoli, di un certo formalismo matematico.\nTra i suoi allievi pi\u00f9 famosi, ricordiamo Angelo Marcello Anile, John D. Barrow, David Deutsch, Stephen Hawking,\nMartin Rees, Antony Valentini."}
{"id": "411549", "revid": "413187", "url": "https://it.wikipedia.org/wiki?curid=411549", "title": "Hywel il Buono", "text": ""}
{"id": "411552", "revid": "1573940", "url": "https://it.wikipedia.org/wiki?curid=411552", "title": "Megacerops", "text": "Il brontoterio (Brontotherium ), conosciuto anche come Megacerops e Brontops, \u00e8 un genere estinto di mammifero appartenente all'ordine Perissodactyla, vissuto durante l'Eocene. Il suo nome significa \"Bestia tuono\" ci\u00f2 \u00e8 dovuto alla sua mole mastodontica.\nDescrizione.\nIl brontoterio, che aveva bisogno di molto cibo per saziarsi, possedeva dei grandi denti quadrati con i quali recideva la vegetazione. Essi erano ricoperti da uno strato di smalto duro che li proteggeva, dal momento che dovevano lavorare duramente per sostenere un continuo rifornimento di cibo.\nL'enorme corpo del brontoterio, munito di spalle forti, era sostenuto da quattro zampe robuste e \"piedi\" corti e larghi, ma mentre quelli anteriori terminavano con quattro \"dita\" a zoccolo, quelli posteriori ne avevano solo tre. Queste \"dita\", che si estendevano come piccole piattaforme, sostenevano il peso dell'animale e gli permettevano di mantenersi in equilibrio mentre si muoveva. Il brontoterio raggiungeva circa i 2,5 metri di altezza al garrese e sovrastava, con la testa e le spalle, la maggior parte dei suoi vicini.\nSul muso, possedeva un corno a forma di V simile ad una fionda, molto vascolarizzato al suo interno, che nei maschi aveva dimensioni maggiori. Si sa di per certo che tale struttura non veniva utilizzata a scopo difensivo poich\u00e9 risultava molto fragile, anche se la sua consistenza era puro osso; ad ogni modo, la funzione del corno del brontoterio ancora oggi resta ignota.\nBiologia.\nComportamento.\nSe spaventato, il brontoterio si lanciava probabilmente in una lenta corsa, per cui ci si pu\u00f2 immaginare cosa poteva succedere quando un branco di questi enormi animali cominciavano a correre rumorosamente lungo una pianura, facendo tremare il terreno sottostante.\nGli esperti pensano che i brontoteri facessero uso del proprio corno a V durante i combattimenti per la conquista delle femmine. I maschi combattevano fra loro per conquistare il controllo del branco o il diritto di scegliere la compagna. I combattenti serravano le corna e lottavano trascinandosi da una parte all'altra, fino a quando uno dei due non si arrendeva. Oppure, forse, si lanciavano in un combattimento testa a testa. Il brontoterio sfruttava la propria potenza puntando con forza le zampe e spingendo forte.\nEstinzione.\nQuando nell'America del Nord si diffusero le praterie, per il brontoterio, trovare cibo divenne pi\u00f9 difficile. La nuova vegetazione era dura e poco digeribile e, in questo modo, l'animale fin\u00ec con l'estinguersi. Difatti, la maggior parte di resti di \"Brontotherium\", risalenti a 30 milioni di anni fa (nell'Oligocene), sono stati ritrovati soprattutto nel Dakota, Stati Uniti."}
{"id": "411562", "revid": "2200884", "url": "https://it.wikipedia.org/wiki?curid=411562", "title": "Lyophyllum loricatum", "text": "Lyophyllum loricatum (Fr.) K\u00fchner ex Kalamees, Z. Mykol. 60(1): 14 (1994)\nDescrizione della specie.\nCappello.\nConvesso, poi espanso depresso o umbonato; colore castagno chiaro, con cuticola cartilaginea.\nLamelle.\nBianche, poi gialline, pi\u00f9 o meno fitte, poco decorrenti sul gambo.\nGambo.\nCilindrico, spesso radicante alla base; depresso in basso e formante cespo con altri gambi; color biancastro o grigio-marrone in basso, bianco e farinoso in alto.\nCarne.\nConsistente, tenace, bianca.\nSpore.\nGlobose, bianche in massa.\nHabitat.\nCresce in estate-autunno, tra l'erba, a grandi cespi, nei boschi misti.\nCommestibilit\u00e0.\nOttimo."}
{"id": "411575", "revid": "31886", "url": "https://it.wikipedia.org/wiki?curid=411575", "title": "Pseudoclitocybe cyathiformis", "text": "\"Pseudoclitocybe cyathiformis\" (Bull.) Singer, Mycologia 48: 725 (1956)\nDescrizione della specie.\nCappello.\nDa 2 a 7 cm, carnoso, convesso e poi piano, liscio, di colore grigiastro o grigio-cenere, con margine sottile, involuto.\nLamelle.\nFitte, non libere al gambo, separabile, talvolta venate alla base.\nGambo.\nDa 5 a 10 cm, elastico, talora ingrossato alla base, pruinoso, concresciuto alla base con altri individui.\nCarne.\nBiancastra, tenace, elastica.\nSpore.\nGlobuloso-sferiche, bianche in massa, amiloidi, 8-12 x 5-6,5 \u00b5m.\nHabitat.\nCresce in autunno, ai margini dei boschi, nei prati, a volte su ceppaie mascescenti, comune.\nCommestibilit\u00e0.\nOttima, un fungo molto ricercato nonostante qualche testo riporti \"mediocre commestibile\" per via della scarsa consistenza della carne.\nSpecie simili.\nDifficile confonderlo con altre specie, anche se occasionalmente pu\u00f2 essere confuso con qualche specie del genere Lepista o Entoloma."}
{"id": "411582", "revid": "281901", "url": "https://it.wikipedia.org/wiki?curid=411582", "title": "Infundibulicybe geotropa", "text": "Infundibulicybe geotropa \u00e8 un fungo della famiglia Tricholomataceae, che merita grande attenzione per le qualit\u00e0 gastronomiche.\nIl micologo Giacomo Bresadola, infatti, ci ha lasciato un suo parere che cos\u00ec recita:\nEtimologia.\nNome generico dal latino \"infundibulum\" (\"imbuto\") e , per la forma del cappello.\nNome specifico , per il portamento verticale del gambo.\nDescrizione della specie.\nCappello.\nDa giovane convesso-campanulato o campanulato-umbonato, poi piano ed infine leggermente depresso al centro; carnoso, liscio con margine sottile e involuto; di colore giallo-biancastro oppure ocraceo o nocciola; 4-12\u00a0cm di diametro; con cuticola vischiosa a tempo umido.\nLamelle.\nSpesse, fitte, decorrenti, biancastre-crema o concolori al cappello, intercalate da lamellule che tendono a biforcarsi verso il margine del cappello.\nGambo.\n6-15 x 1-2\u00a0cm, cilindrico, diritto, massiccio, ingrossato verso il basso e cotonoso per il micelio bianco alla base, concolore al cappello.\nCarne.\nBianca, compatta.\nSpore.\nEllittiche o subglobose, lisce, bianche in massa, con apicolo evidente e guttule interne, 6-7 x 5-6,5\u00a0\u00b5m.\nHabitat.\nCresce nei prati e pascoli, tra cespugli spinosi, in gruppi di numerosi esemplari, generalmente in circolo; fruttifica dalla fine dell'estate all'autunno inoltrato.\nCommestibilit\u00e0.\nEccellente, anche a detta di molti micologi.\nOttimo anche sott' olio."}
{"id": "411586", "revid": "74801", "url": "https://it.wikipedia.org/wiki?curid=411586", "title": "Verchiano", "text": "Verchiano \u00e8 una frazione montana del comune di Foligno situata a Fa parte della Circoscrizione 8 \"Valle del Menotre\".\nEtimologicamente \"Verchiano\" significa \"acquitrinio dei maiali\", ci\u00f2 oltre che dall'etimo \u00e8 confermato dallo stemma di Verchiano (presente sul fontanile monumentale nel centro del paese, detto \"dei Trinci\" e nella \"sala delle Armi\" del Palazzo Comunale di Foligno) dove compare un verro sovrastato da una lama stretta in un pugno).\nSecondo i dati Istat, al censimento 2001, il paese contava 203 residenti, passati a 224 nel 2011\nGeografia fisica.\nTerritorio.\nSotto il profilo geografico Verchiano \u00e8 ubicato nell'area sud-orientale del territorio comunale di appartenenza (Foligno), in una zona montagnosa preappenninica ai piedi del Monte Salvatore e in prossimit\u00e0 della valle del Menotre. Il paese \u00e8 situato a una distanza, su strada, di da Foligno, 55 da Perugia e 160 circa da Roma.\nL'abitato propriamente detto, senza cio\u00e8 considerare le case sparse presenti in zona, si sviluppa su un crinale a un'altitudine compresa fra i 750 e gli circa. La chiesa parrocchiale di \"Santa Maria Assunta\" posta in pieno centro storico a \u00e8 stata presa, fin dalla seconda met\u00e0 del XIX secolo, come punto di riferimento per determinare l'altitudine ufficiale del paese.\nEventi naturali.\nLa storia di Verchiano \u00e8 segnata da alcuni violenti terremoti che hanno causato danni notevoli al paese, sebbene, grazie alla determinazione e alla tenacia dei suoi abitanti, il borgo ha sempre potuto riprendersi. L'ultimo e pi\u00f9 violento di tali sismi \u00e8 stato il terremoto di Umbria e Marche (1997) che ha provocato la distruzione di gran parte del patrimonio edilizio del paese e danni pi\u00f9 o meno consistenti a numerose unit\u00e0 abitative, causandone spesso l'inagibilit\u00e0 totale o parziale.\nClima.\nIl clima di Verchiano \u00e8 di tipo temperato sublitoraneo, influenzato, in parte, dall'altitudine (vicina agli ), ed \u00e8 caratterizzato da inverni freddi, ma non rigidi (la temperatura media invernale \u00e8 di ), ed estati moderatamente calde nelle ore diurne (le medie massime stagionali oscillano fra 25 e ) e fresche nelle ore notturne (con medie minime estive di circa). La temperatura media annua \u00e8 di , con una media dei valori massimi di e minimi di . Le gelate sono piuttosto frequenti fra dicembre e marzo, ma possono fare la loro comparsa anche in primavera e in autunno. Le piogge sono vicine ai annui con punte massime in aprile e novembre. Nei mesi invernali e, pi\u00f9 raramente, verso la fine dell'autunno o l'inizio della primavera, possono prodursi precipitazioni di tipo nevoso (mediamente 5 o 6 giorni all'anno).\nStoria.\nLe origini e la via della Spina.\nVerchiano inizi\u00f2 a svilupparsi nell'ultimo secolo del periodo umbro (circa III secolo a.C.) grazie alla sua posizione lungo una via di grande comunicazione del tempo, che collegava la Valle Umbra all'Alto Piceno: la \"via della Spina\", cos\u00ec chiamata dal nome della localit\u00e0 di Spina, situata attualmente nel comune di Campello sul Clitunno, (da non confondere con la citt\u00e0 etrusca di Spina) e dell'omonimo torrente. Tale via costitu\u00ec, fino alla fine del XIX secolo, il cammino pi\u00f9 diretto per il collegamento di Roma con Ancona e la Marca anconitana, e si ricongiungeva, a Colfiorito, alla via Lauretana e alla \"via Plestina\" che da Foligno portava a Camerino attraverso il centro abitato di Plestia, negli Altopiani di Colfiorito\nMedioevo: da Spoleto a Foligno.\nIl centro storico \u00e8 rappresentato (anche simbolicamente) dalla chiesa di Santa Maria Assunta (esistente gi\u00e0 alla fine del X secolo), che raggiunse la sua massima importanza come pievan\u00eca nel XIV secolo (quando ad essa facevano capo 48 chiese limitrofe) e dall'antistante palazzo Barnocchi (detto \"il Palazzo\"), un tempo simbolo del potere laico, politico ed economico.\nLa storia di Verchiano segu\u00ec, nell'alto medioevo, quella del ducato longobardo di Spoleto. In epoca medievale il centro si spost\u00f2 a monte creando l'agglomerato urbano del \"Castello di Verchiano\".\nNel 1263 il Castello di Verchiano e quello di Roccafranca (e le loro pertinenze), appartenenti al comune di Spoleto, furono acquistati dal comune di Foligno (al tempo retto dalla signoria degli Anastasi): da quel momento le sorti di Verchiano furono legate a quelle di Foligno, pur mantenendo legami con Spoleto, specialmente in materia ecclesiastica; pur appartenendo al comune di Foligno, Verchiano fa tutt'oggi parte (con Roccafranca) dell'arcidiocesi di Spoleto-Norcia e non della diocesi di Foligno.\nDal 1305 al 1439 fu dei Trinci, succeduti agli Anastasi come signori di Foligno. Dopo tale periodo inizi\u00f2 a svilupparsi il \"Borgo di Verchiano\", a valle attorno alla chiesa, nei pressi dell'antico insediamento umbro. Dopo la fine dei Trinci, con altri castelli appartenuti alla signoria folignate, anche il Castello di Verchiano, oramai abbandonato e danneggiato anche da vai terremoti, fu demolito.\nMonumenti e luoghi d'interesse.\nRinascimento: chiese e palazzi.\nNei periodi rinascimentale e barocco, la chiesa di Santa Maria Assunta si arricch\u00ec di affreschi, dipinti ed elementi architettonici ancora oggi visibili. Diversi elementi sono datati 1604 e furono commissionati dal pievano Antonio Ricchi.\nAmpliamenti della chiesa e del campanile risalgono alla prima met\u00e0 del XVII secolo ad opera dell'architetto Lorenzo Salvati di Foligno, mentre i lavori furono eseguiti dai maestri Comacini Francesco Catanaccio e Biaggio di Paolo.\nAi primi anni del '600 risalgono invece le ristrutturazioni degli odierni palazzi Barnocchi-Moscati e Corradi, realizzati, nelle forme attuali, dalla famiglia Guerrieri di Roccafranca.\nLuoghi dello Spirito.\nSan Salvatore.\nNei pressi di Verchiano vi \u00e8 la chiesa di San Salvatore, un'importante santuario posto alla sommit\u00e0 dell'omonimo monte a di altitudine. In origine era un'abbazia benedettina e i primi documenti che la menzionano risalgono al 1333-1334. Il beato Paoluccio Trinci, mor\u00ec nel santuario nel 1390 e vi fu sepolto; il suo corpo venne traslato a Verchiano circa un secolo dopo.\nSociet\u00e0.\nEvoluzione demografica.\nLe ferite inferte al tessuto sociale, architettonico, artistico ed economico, cui abbiamo gi\u00e0 fatto precedentemente accenno sono state consistenti e hanno spinto molti residenti a scegliere la strada dell'emigrazione, avendo come meta Foligno e altre citt\u00e0 dell'Umbria e del resto d'Italia. Bisogna tuttavia rilevare che correnti migratorie di una certa entit\u00e0 provenienti sia da Verchiano e dal suo circondario, sia dai piccoli centri abitati umbri verso le citt\u00e0 pi\u00f9 importanti della regione, iniziarono a svilupparsi ben prima del terremoto del 1997, anche se tale evento calamitoso contribu\u00ec ad accentuare tendenze migratorie storiche che iniziarono a manifestarsi fin dall'immediato secondo dopoguerra. L'abbandono delle campagne e di un'economia di tipo rurale spesso poco remunerativa e la ricerca di migliori opportunit\u00e0 di lavoro e di una vita qualitativamente pi\u00f9 soddisfacente occupano un posto di rilievo fra le motivazioni che originarono tali fenomeni migratori. A partire dall'inizio degli anni Ottanta il basso tasso di natalit\u00e0, tipico non solo di Verchiano e del suo circondario, ma anche di tanta parte dell'Umbria e d'Italia, \u00e8 divenuto anch'esso una delle cause dell'attuale decremento demografico del paese e della valle del Menotre compensato, in parte, da un'immigrazione proveniente soprattutto dall'estero.\nNel censimento del 1936 Verchiano aveva una popolazione di 382 abitanti che raggiungeva i 978 con le localit\u00e0 vicine e le aree rurali abitate. Una quarantina di anni pi\u00f9 tardi, in una stima ufficiale del 1978 riportata dal Touring Club Italiano gli abitanti erano scesi a 313 (-24,4%) per il paese e a 720 (-35,8%) se si aggiungevano le localit\u00e0 vicine e la campagna. Si tratta di una flessione considerevole, soprattutto per quanto riguarda le localit\u00e0 pi\u00f9 piccole e le campagne, ma non di un vero e proprio crollo demografico dato il lungo periodo intercorso fra le due rilevazioni (43 anni). Il crollo sopravviene per\u00f2 nel ventennio seguente, e cio\u00e8 fra il 1978 e il 2001: il paese passa da 313 a 203 abitanti con una flessione del 35,1%. Non abbiamo dati ufficiali per il resto del circondario, ma il decremento dovette essere ancor pi\u00f9 notevole se consideriamo che diverse localit\u00e0 del territorio di Verchiano (Cirritello, Curasci, ecc.) si erano, con il terremoto, o forse ancor prima che tale evento sismico si producesse, quasi completamente spopolate.\nA un quindicennio circa dal terremoto, si \u00e8 potuto constatare una modesta ripresa demografica: gli abitanti di Verchiano sono infatti passati da 203 (2001) a 224 (2011), con un aumento di circa il 10% in un decennio.\nEconomia.\nLa ripresa demografica \u00e8 andata di pari passo con la ripresa economica: il ritorno della popolazione al vecchio centro abitato (nel 2019 interamente, o quasi interamente, restaurato) proveniente sia dal villaggio provvisorio allestito alle porte del paese, sia dal capoluogo comunale ed altre localit\u00e0 del Folignate, ha permesso la nascita o la riapertura di alcune attivit\u00e0 economiche artigianali, commerciali, di ristorazione e ricettive. Il turismo \u00e8 tornato ad essere una presenza importante nel borgo ed \u00e8 tuttora in costante sviluppo."}
{"id": "411587", "revid": "712828", "url": "https://it.wikipedia.org/wiki?curid=411587", "title": "Lepista nebularis", "text": ""}
{"id": "411592", "revid": "125835610", "url": "https://it.wikipedia.org/wiki?curid=411592", "title": "Marco Risi", "text": "Fa parte della ItalianAttori.\nBiografia.\nFiglio della svizzera Claudia Maria Mosca e del celebre regista Dino (che ha interpretato in un cameo sul set ricostruito della \"Moglie del prete\" in \"La prima cosa bella\", 2010, di Paolo Virz\u00ec) nonch\u00e9 fratello di Claudio, abbandon\u00f2 gli studi di Filosofia e nel 1971 esord\u00ec nel cinema come assistente dello zio Nelo per poi collaborare alle sceneggiature per i film del padre \"Caro pap\u00e0\" (1979) e \"Sono fotogenico\" (1980). Nel 1978 aveva intanto realizzato in proprio un documentario sul cinema americano dal titolo \"Appunti su Hollywood\", andato in onda su Rai 1 in quattro puntate.\nNel 1982 diresse il suo primo film, \"Vado a vivere da solo\", con Jerry Cal\u00e0, protagonista anche di \"Un ragazzo e una ragazza\" (1984) e \"Colpo di fulmine\" (1985). Con \"Soldati - 365 all'alba\" (1987), opera fortemente critica verso le forzature della vita di caserma, Marco Risi si \u00e8 allontanato dalla commedia giovanile per virare decisamente verso un cinema d'impegno. L'attenzione ai temi sociali e all'attualit\u00e0 pi\u00f9 scomoda torna anche in altre opere, come il dittico \"Mery per sempre\" (1989) e \"Ragazzi fuori\" (1990) \u2013 incentrato sulle vicende dei giovani detenuti del carcere Malaspina di Palermo, \"Il muro di gomma\" (1991), sulla strage di Ustica, e \"Il branco\" (1994), tratto dall'omonimo romanzo di Andrea Carraro, sulla vicenda di uno stupro compiuto da un gruppo di adolescenti di provincia, mentre \"Nel continente nero\" (1993) rappresenta il temporaneo ritorno a un genere pi\u00f9 leggero.\nNel 1998 gir\u00f2 il grottesco e irrisolto \"L'ultimo capodanno\", tratto da un racconto del giovane scrittore pulp Niccol\u00f2 Ammaniti: a causa di alcune traversie distributive, la pellicola circol\u00f2 pochissimo nelle sale italiane. Tre anni dopo Risi \u00e8 tornato dietro la macchina da presa per realizzare \"Tre mogli\", commistione di commedia agrodolce al femminile e road-movie interpretata da Iaia Forte, Francesca D'Aloja (sua moglie) e Silke. Seguono il film biografico \"Maradona - La mano de Dios\" (2007), la fiction \"L'ultimo padrino\" (2008), su Bernardo Provenzano, \"Fortap\u00e0sc\" (2009), sul giovane giornalista Giancarlo Siani assassinato dalla camorra, \"Cha cha cha\" (2013), un noir ambientato a Roma, e \"Tre tocchi\" (2014).\nNel 2020 scrive un libro edito da Mondadori \"Forte respiro rapido\" la mia vita con Dino Risi. "}
{"id": "411598", "revid": "38120", "url": "https://it.wikipedia.org/wiki?curid=411598", "title": "John Curtis Estes", "text": ""}
{"id": "411599", "revid": "38120", "url": "https://it.wikipedia.org/wiki?curid=411599", "title": "John Estes", "text": ""}
{"id": "411602", "revid": "599013", "url": "https://it.wikipedia.org/wiki?curid=411602", "title": "Gramsci (disambigua)", "text": ""}
{"id": "411614", "revid": "7381", "url": "https://it.wikipedia.org/wiki?curid=411614", "title": "Samuel Osei Kuffour", "text": ""}
{"id": "411615", "revid": "729019", "url": "https://it.wikipedia.org/wiki?curid=411615", "title": "Ettore Perrone di San Martino", "text": "Durante l'occupazione francese del Piemonte prese parte alle campagne napoleoniche e nel 1814 venne nominato capo di battaglione del 24\u00ba fanteria.\nPartecip\u00f2 ai moti del 1820-1821; condannato a morte, trov\u00f2 rifugio in Francia, dove fu accolto nell'esercito, raggiungendo il grado di generale.\nFu Presidente del Consiglio del Regno di Sardegna dall'11 ottobre al 16 dicembre 1848.\nNel 1848 ricevette l'invito dal governo provvisorio di Milano a prestare servizio nell'esercito lombardo. L'anno dopo, al comando della 3\u00aa divisione di fanteria, trov\u00f2 la morte nella battaglia di Novara.\nBiografia.\nInfanzia.\nDiscendente da un'importante famiglia comitale del Canavese residente a Torino, era figlio di Luigi (Carlo Francesco Giuseppe Luigi), nominato \"Conte dell'Impero francese\" il 13 agosto 1810, e di Paola Argentero di Bersezio, dama di palazzo di entrambe le Imperatrici francesi.\nEbbe quattro sorelle ed era terzo di tre maschi: il maggiore Carlo, nato nel 1783, si arruol\u00f2 nella marina napoleonica, dove fece carriera fino al grado di Capitano di vascello; il secondo fratello, Vittorio, nato nel 1786, si arruol\u00f2 in cavalleria e mor\u00ec in una carica di cavalleria, come comandante di squadrone nel reggimento provvisorio dei \"Dragoni dell'Hannover\" a F\u00e8re-Champenoise, nei pressi di Parigi, il 25 marzo 1814, quattordici giorni prima dell'abdicazione di Napoleone Bonaparte.\nDal Piemonte alla Francia di Napoleone.\nEttore Perrone lasci\u00f2 quasi subito gli agi nobiliari per arruolarsi come soldato semplice volontario a sedici anni, in fanteria, il 1\u00ba marzo 1806, nella \u201cL\u00e8gion du Mid\u00ec\u201d, composta quasi interamente da piemontesi, elogiati da Napoleone medesimo. Di stanza all'isola atlantica di Aix, tra La Rochelle e Rochefort, vide dal vivo un furioso combattimento tra una fregata inglese e una francese, cos\u00ec vicino che si videro entrambi i comandanti cadere dopo le prime bordate: Ettore confid\u00f2 al capitano Viarisio che quella era una morte degna di un soldato. Ottenuto il grado di sergente il 12 ottobre 1806, Napoleone lo invi\u00f2 alla scuola militare di Saint Cyr, dalla quale usc\u00ec l'anno seguente con il grado di sottotenente nel 65\u00ba Reggimento di linea di fanteria, partecipando alle campagne di Polonia e d'Austria del 1807 e 1809. Alla battaglia di Wagram fu ferito al petto da un colpo di biscaglino e si guadagn\u00f2 la stella di cavaliere della Legion d'onore (6 luglio 1809). Trasferito al 4\u00ba Reggimento Tiratori della Giovane Guardia imperiale come tenente (20 ottobre 1809), partecip\u00f2 alla campagna di Spagna del 1810 e 1811.\nIl 24 giugno 1811 entr\u00f2 nel I\u00b0 Granatieri della Vecchia Guardia come tenente in seconda; fu promosso sottoaiutante maggiore il 6 novembre 1811. Seppur infortunato, part\u00ec per la campagna di Russia del 1812 usando le stampelle. Promosso capitano il 28 febbraio 1813, si batt\u00e9 a L\u00fctzen e a Bautzen il 2 e il 20 maggio 1813; venne ferito da tre colpi di baionetta a Montmirail l'anno successivo, nel febbraio del 1814, e fu promosso ufficiale della Legion d'Onore.\nIl 15 marzo Napoleone lo nomin\u00f2 comandante di battaglione del 24\u00ba Fanteria di Linea, ma gli Alleati ormai attaccavano da tutte le parti: il fratello Vittorio cadde dieci giorni dopo per la difesa della capitale. Con la prima caduta dell'Impero chiese il collocamento in disponibilit\u00e0 (15 agosto 1815); con il ritorno di Bonaparte venne nominato maggiore aiutante di campo del generale conte G\u00e9rard (marzo-giugno 1815). Con la definitiva caduta dell'Impero a Waterloo, si mise in aspettativa. Venne reintrodotto nell'esercito francese come comandante di battaglione nel 3\u00ba reggimento di fanteria de La Marche e ottenne la naturalizzazione francese l'11 dicembre 1816.\nRientro in Piemonte e moti del 1821.\nDimessosi dall'esercito francese il 16 maggio 1819, fece un viaggio in Inghilterra, per poi trasferirsi a Perosa Canavese (TO) e occuparsi di agricoltura nelle propriet\u00e0 avite. Partecip\u00f2 ai moti piemontesi del 1821 con alcuni nobili e militari piemontesi contro la monarchia sabauda della Restaurazione. Fu condannato a morte in contumacia per impiccagione insieme al Principe della Cisterna e al Marchese di Priero dopo la sconfitta delle truppe costituzionaliste a Borgo Vercelli, dopo che la polizia sabauda aveva trovato contro di lui prove schiaccianti: a Perosa il capitano Gabriele Barrucchi dei Reali Carabinieri di Ivrea aveva rinvenuto in casa sua un cifrario e delle lettere compromettenti; il 10 agosto vennero confiscati i beni e decretata la condanna a morte mediante impiccagione, anche se in contumacia, da eseguirsi in effigie il 14 dello stesso mese.\nEsilio in Francia.\nRiparato in Francia, Ettore Perrone prese in affitto una tenuta nel dipartimento della Loira e svilupp\u00f2 con successo nuove tecniche agricole per i successivi nove anni, presto diventando un punto di riferimento per gli agricoltori del dipartimento. Riarruolatosi nell'esercito francese con il grado di maggiore e comandante di battaglione nel 5\u00ba Reggimento di Fanteria di Linea (31 agosto 1831), venne poco dopo trasferito e promosso tenente colonnello nello Stato Maggiore del Maresciallo conte G\u00e9rard nel 54\u00ba Reggimento di Fanteria di Linea (6 settembre 1830). A Parigi scoppi\u00f2 la rivoluzione del 1830, Carlo X e la famiglia abbandonarono Parigi. I deputati liberali, in maggioranza monarchici, presero le redini della rivoluzione popolare e conservarono la monarchia costituzionale al prezzo di un cambiamento di dinastia. La casa d'Orl\u00e9ans, ramo cadetto di quella di Borbone, succedette sul trono di Francia con Luigi Filippo, proclamato \u00abre dei Francesi\u00bb e non pi\u00f9 \u00abre di Francia\u00bb. Ettore segu\u00ec le campagne militari in difesa della Francia (Belgio, 1830) e il 5 marzo 1832 ottenne il grado di colonnello comandante del 27\u00ba Reggimento di Fanteria di Linea di stanza a Lione, poi ancora il grado di generale di brigata e commendatore della Legion d'Onore il 27 aprile 1834; infine si dimise nuovamente dai suoi incarichi nell'esercito francese nel 1838.\nFu di nuovo in servizio attivo nel 1839 come maresciallo di campo (12 agosto 1839) e comandante del dipartimento della Loira (7 novembre 1839), incarico che mantenne con successo per sei anni, per poi ottenere quello di comandante del dipartimento del Rodano (24 aprile 1845). In disponibilit\u00e0 dall'esercito nel 1848, si candid\u00f2 al nascente parlamento francese nel marzo 1848 e ottenne 22.330 voti per un seggio all'Assemblea costituente (per ottenere il seggio ne sarebbero serviti 30.000). And\u00f2 in congedo su richiesta nel marzo 1848 dopo il proclama del 23 marzo 1848 di Carlo Alberto di Savoia, che lo infiamm\u00f2 come ai vecchi tempi, e lasci\u00f2 la Francia. Scrisse al suo amico d'infanzia, il ministro Cesare Balbo e offr\u00ec la sua spada. Ventisette anni d'esilio, una condanna a morte, la serena tranquillit\u00e0 che gli offriva la Francia, vennero cancellati in un istante.\nSecondo matrimonio.\nEttore Perrone nel 1833 spos\u00f2, in seconde nozze, Louise de la Tour Maubourg, sorella di Jeanne, nipote \u2013 per linea materna - di Gilbert du Motier de La Fayette, ministro di Francia e amico e collaboratore di George Washington nella rivoluzione americana.\nSecondo rientro in Italia.\nIl Governo provvisorio di Milano gli diede l'incarico di luogotenente generale e ispettore della nascente Divisione Volontaria Lombarda nell'aprile 1848. La citt\u00e0 di Ivrea lo invit\u00f2 ad accettare la candidatura come primo deputato di Ivrea nel nascente Parlamento Subalpino di Torino (venne eletto con 201 voti su 209 votanti e 395 iscritti il 26 giugno 1848). Pass\u00f2 al grado di luogotenente generale in attivit\u00e0 nell'esercito sardo il 1\u00ba luglio 1848 per la prima campagna della Prima guerra d'indipendenza (giugno-agosto 1848); i milanesi lo accusarono di aver portato al macello i lombardi sotto Mantova. Il governo di Torino gli affid\u00f2 il Ministero degli Esteri (16 agosto - 12 ottobre 1848); fu poi nominato presidente del Consiglio dei Ministri (12 ottobre - 16 dicembre 1848). Alla Camera gli attacchi feroci dell'opposizione lo vollero dimostrare cittadino ormai francese, e quindi non idoneo al governo, poich\u00e9 si esprimeva pubblicamente in quella lingua e in piemontese privatamente. Escluso dalle nuove elezioni alla Camera, Carlo Alberto di Savoia lo nomin\u00f2 membro del \"Congresso permanente consultivo della guerra\" (6 gennaio 1849) e luogotenente generale comandante della 3\u00aa divisione di fanteria del Regno di Sardegna, con 12.027 uomini e 16 pezzi d'artiglieria (16 marzo 1849), per la seconda campagna della Prima guerra d'indipendenza.\nBattaglia di Novara.\nSul campo di battaglia, Ettore Perrone port\u00f2 personalmente alla carica il 15\u00ba Fanteria a Vigevano, conquistando le posizioni austriache. A Novara si scontr\u00f2 con le truppe austriache, consapevoli di aver appena vinto a Mortara: dopo cinque ore di tenuta delle posizioni, ricevuto l'ordine di ripiegamento, pens\u00f2 di dover restare. Come ai tempi della vecchia guardia napoleonica, ordin\u00f2 ad un manipolo di fucilieri il \u201cquadrato alla bandiera\u201d. Gli austriaci attaccarono in forza, mentre Ettore Perrone a cavallo incitava al fuoco. Una scarica di fucileria austriaca lo fece cadere da cavallo: una palla gli sfond\u00f2, senza perforarlo, l'osso frontale del cranio, comprimendogli il cervello, e nella caduta si slog\u00f2 la spalla. Sempre cosciente, venne trasportato su un carretto a Novara, dove si trovava la seconda moglie.\nMorte.\nEttore Perrone di San Martino agonizzer\u00e0 per sei lunghi giorni, morendo alle 4 pomeridiane del 29 marzo 1849. I funerali solenni vennero celebrati a Ivrea in forma militare il 2 aprile 1849. \"L'Eco della Baltea Dora\", il giornale di Ivrea dell'epoca, pubblic\u00f2 i versi di commemorazione del generale a firma dell'avvocato Guido Giacosa, il padre di Giuseppe e Piero.\nLa salma venne tumulata nella cattedrale di Ivrea, nella cripta sotto l'altar maggiore. Nei pochi mesi di vita rimasti a Carlo Alberto di Savoia in esilio in Portogallo, si narra che spesso esclamasse: \u201cInvidiai la sorte di Perrone e Passalacqua, cercai la morte e non la trovai\u201d. Nel 1880 venne eretto un monumento in suo onore nell'omonima piazza a Ivrea.\nDiscendenza.\nDal matrimonio tra il conte Ettore Perrone e Louise de la Tour Maubourg nacquero, tra gli altri:"}
{"id": "411619", "revid": "38120", "url": "https://it.wikipedia.org/wiki?curid=411619", "title": "Woodbadge", "text": ""}
{"id": "411620", "revid": "38120", "url": "https://it.wikipedia.org/wiki?curid=411620", "title": "WoodBadge", "text": ""}
{"id": "411621", "revid": "41342", "url": "https://it.wikipedia.org/wiki?curid=411621", "title": "Wood badge", "text": ""}
{"id": "411623", "revid": "38120", "url": "https://it.wikipedia.org/wiki?curid=411623", "title": "Wood-badge", "text": ""}
{"id": "411624", "revid": "38120", "url": "https://it.wikipedia.org/wiki?curid=411624", "title": "Wood-Badge", "text": ""}
{"id": "411629", "revid": "1534511", "url": "https://it.wikipedia.org/wiki?curid=411629", "title": "Quark strange", "text": "Il quark strange o quark strano (solitamente abbreviato in \"quark s\") \u00e8 un quark di seconda generazione con una carica di \u2212(1/3)\"e\" e una stranezza di \u22121. \u00c8 il quark pi\u00f9 leggero dopo il quark up e il quark down, con una massa che si aggira tra i 90 e i 95 MeV/c2.\nVengono in genere chiamate particelle strane quelle che contengono almeno un quark strange. La prima \"particella strana\" scoperta fu il kaone nel 1947, ma venne identificata come tale solo nel 1964 quando venne scoperto il quark strange e fu sviluppato il modello dei quark ad opera di Gell-Mann e Zweig.\nAdroni che contengono quark strange.\nTra gli adroni che contengono quark strange si includono:\nLa stranezza.\nIn fisica delle particelle, la stranezza S \u00e8 un numero quantico necessario per descrivere certe particelle a vita relativamente lunga. Esso \u00e8 descritto come il numero degli anti-quark strani formula_1 \"meno\" il numero dei quark strani formula_2 in una particella.\nIl motivo di questa definizione poco intuitiva risiede nel fatto che il concetto di stranezza \u00e8 stato introdotto prima che fosse scoperta l'esistenza dei quark e per coerenza con la definizione originale il quark strano deve avere stranezza -1 mentre il relativo antiquark deve avere stranezza +1."}
{"id": "411631", "revid": "640277", "url": "https://it.wikipedia.org/wiki?curid=411631", "title": "Santiago Bernab\u00e9u (stadio)", "text": ""}
{"id": "411632", "revid": "648716", "url": "https://it.wikipedia.org/wiki?curid=411632", "title": "Contea di Contra Costa", "text": "La contea di Contra Costa, in inglese Contra Costa County, \u00e8 una contea dello Stato USA della California. Si trova nella San Francisco Bay Area. Al censimento del 2014 la popolazione era di abitanti. Il suo capoluogo \u00e8 Martinez.\nGeografia fisica.\nL'U.S. Census Bureau certifica che l'estensione della contea \u00e8 di , di cui composti da terra e composti di acqua.\nStoria.\nLa contea di Contra Costa venne costituita nel 1850."}
{"id": "411633", "revid": "7073", "url": "https://it.wikipedia.org/wiki?curid=411633", "title": "Liz Taylor", "text": ""}
{"id": "411637", "revid": "2178", "url": "https://it.wikipedia.org/wiki?curid=411637", "title": "North West England", "text": ""}
{"id": "411638", "revid": "287204", "url": "https://it.wikipedia.org/wiki?curid=411638", "title": "Contea di Sonoma", "text": "La Sonoma County, si trova nella costa nord della California, \u00e8 una delle contee tra le nove facenti parte della San Francisco Bay Area, Stati Uniti. La sua popolazione a luglio 2008 \u00e8 stimata a 466.741 abitanti secondo lo United States Census Bureau American Community Survey. La citt\u00e0 pi\u00f9 grande e capoluogo di contea \u00e8 Santa Rosa.\nSonoma \u00e8 la contea di sud ovest della famosa regione Wine Country della California, che comprende anche le contee di Napa, Mendocino, e Lake. Possiede 13 American Viticultural Area e pi\u00f9 di 250 aziende di viticultura. Nel 2002, la Sonoma County raggiunse il trentaduesimo posto come contea per la maggior produzione agricola degli Stati Uniti. Gi\u00e0 nel 1920 la Sonoma County era all'ottavo posto come produzione agricola tra le contee americane per la produzione di luppolo, uva, prugne, mele e prodotti dell'industria casearia, grazie alla vasta rete di irrigazione dei campi. Pi\u00f9 di sette milioni e mezzo di turisti visitano ogni anno la contea, spendendo in media un miliardo di dollari (2006). Sonoma County \u00e8 sede della Sonoma State University e del Santa Rosa Junior College.\nSonoma County era un tempo popolata da varie trib\u00f9 di indiani americani Native American; nel 1850, gli insediamenti europei avevano tuttavia dato un nuovo corso che avrebbe anche caratterizzato in modo ben diverso l'uso dei territori e delle risorse naturali di questa regione. Nel 2007, la Sonoma County possiede molte aziende agricole, suddivise in due tipologie monocultura vite e pascolo. Tuttavia \u00e8 stato approvato dagli elettori della contea per due volte l'open space initiatives ci\u00f2 ha permesso di raccogliere fondi per l'acquisizione di aree pubbliche da adibire a riserve naturali, per la conservazione e la tutela delle foreste delle aree costali dell'habitat caratteristico.\nStoria.\nI Pomo, i Coast Miwok e i Wappo furono i primi abitanti della Sonoma County, tra l'8000 e il 5000 a.C., vivevano dei prodotti naturali della terra. Ritrovamenti archeologici relativi a questi primi abitanti includono vettovaglie reperite specialmente nel sud della Sonoma County; questi reperti sono di forma tondeggiante, scodelle, vasi. Spagnoli, russi e altri oriundi europei arrivarono e si stabilirono nella contea a partire dal sedicesimo secolo e fino alla met\u00e0 del diciannovesimo, alla ricerca per lo pi\u00f9 di terra coltivabile e pascoli.\nI russi furono i primi a insediarsi stabilmente nella contea, fondarono Fort Ross sulla costa nel 1812. Questo insediamento e alcuni altri arrivarono ad includere una popolazione di alcune centinaia di oriundi russi che costruirono una fortificazione con artiglieria. Tuttavia questi russi abbandonarono e vendettero il forte a John Sutter, e ad alcuni messicani di Sacramento.\nLa Mission San Francisco Solano, fondata nel 1823 come l'ultima e quella pi\u00f9 a nord di 21 missioni spagnole California missions, si trova nella citt\u00e0 di City of Sonoma, alla fine del El Camino Real. El Presidio de Sonoma, o Sonoma Barracks (part of Spain's \"Fourth Military District\"), fu fondato nel 1836 dal Comandante General Mariano Guadalupe Vallejo. I suoi compiti comprendevano il tenere d'occhio i commerci dei russi di Fort Ross, la protezione della Missione, e il mantenere la cooperazione con i Nativi Americani dell'intera regione, oltre che facilitare l'uso del territorio per le coltivazioni e gli allevamenti. Nella citt\u00e0 di Sonoma ebbe luogo la Bear Flag Revolt nel 1846.\nSonoma fu una delle contee decretate alla fondazione dello Stato delle California nel 1850, con come capoluogo di contea la citt\u00e0 di Sonoma. Tuttavia gi\u00e0 poco dopo la citt\u00e0 di Sonoma inizi\u00f2 a perdere importanza sia dal punto di vista commerciale che come popolazione, i suoi edifici furono abbandonati ed essa era piuttosto isolata. Per cui si formarono rapidamente le citt\u00e0 di Petaluma, Santa Rosa, e Healdsburg che reclamarono fosse spostato presso di esse il capoluogo di contea. La disputa finale fu tra la sempre pi\u00f9 grande e ricca citt\u00e0 di Petaluma e la meglio dislocata citt\u00e0 agricola di Santa Rosa. Il destino fu deciso da un'elezione per l'amministrazione dello Stato nella quale James Bennett di Santa Rosa sconfisse Joseph Hooker di Sonoma e introdusse una disposizione che alla fine port\u00f2 alla conferma di Santa Rosa come capoluogo di contea nel 1854. Si narra che, alcuni abitanti di Santa Rosa, che non volevano attendere, decisero di agire e una notte irrussero a Sonoma, presero i sigilli e i documenti del capoluogo e li portarono a Santa Rosa.\nSubito dopo il 1847 gli insediamenti e lo sviluppo economico si focalizzarono principalmente presso la citt\u00e0 di Sonoma l'unica citt\u00e0 della regione che offriva la possibilit\u00e0 di alloggio in transito tra Sacramento e le miniere d'oro dell'est. Comunque, dopo il 1850, un insediamento che presto prese il nome di Petaluma inizi\u00f2 a svilupparsi presso l'ultimo punto navigabile del Petaluma River. Originariamente villaggio di cacciatori usato per scambiare le pelli con provvigioni, nel 1854 Petaluma era divenuta un centro animato di commercio, avvantaggiandosi della propria posizione nel fiume vicino ad una regione di alta produzione agricola. Presto altre citt\u00e0 dell'interno come Santa Rosa e Healdsburg iniziarono a svilupparsi allo stesso modo, grazie alla loro posizione lungo le rive di fiumi in un contesto di territorio agricolo. Tuttavia il loro sviluppo all'inizio era inferiore a quello di Petaluma che, fino all'arrivo della ferrovia nel 1860, rimase la principale citt\u00e0 commerciale, di transito e di riferimento per la popolazione e per le merci. In seguito all'arrivo della San Francisco and North Pacific Railroad nel 1870, Santa Rosa inizi\u00f2 a crescere, presto uguagliando e poi superando Petaluma come principale centro come popolazione e per il commercio. La ferrovia oltrepass\u00f2 Petaluma per le connessioni a sud verso ferries of San Francisco Bay.\nSei nazioni hanno reclamato la Sonoma County dal 1542 ad oggi:\nLa Sonoma County fu severamente colpita dal terremoto di San Francisco del 1906.\nEtimologia.\nSecondo il libro \"California Place Names\", \"Il nome della trib\u00f9 indiana \u00e8 menzionato nei registri di battesimo del 1815 come \"Chucuines o Sonomas\", da Chamisso nel 1816 come \"Sonomi\", e ripetutamente in documenti missionari degli anni seguenti.\nSecondo i Miwok e i Pomo che vivevano nella regione, Sonoma tradotto significa \"valle della luna\" o \"molte lune\". Le loro leggende descrivono questa terra come un luogo in cui la luna si accoccolava da questo il nome Sonoma Valley e la \"Valle della Luna.\" Questa traduzione fu documentata per la prima volta nel 1850 dal generale Mariano Guadalupe Vallejo al governo della California. Jack London la rese popolare nel suo romanzo del 1913 \"La valle della Luna\".\nNei linguaggi dei nativi c'\u00e8 anche una costante ricorrenza \"tso-noma\", da \"tso\", la terra; e \"noma\", villaggio; per cui \"tsonoma\", \"villaggio sulla terra.\" Altre fonti dicono che Sonoma deriva dalle trib\u00f9 Patwin ad ovest del Sacramento River, e dal loro termine in Wintu che significava \"naso\". Per \"California Place Names\", \"il nome \u00e8 senza dubbio derivato dalla parola Patwin che significa 'naso', Padre Arroyo (Vocabularies, p. 22) la indica come \"sonom\" (Suisun).\"\nBowman (CFQ 5:300-302 [1946]) teorizz\u00f2 che gli spagnoli trovarono un capo indiano con un naso prominente e diedero il soprannome di \"Capo Naso\" al suo territorio e al suo villaggio (cf. Alfred L. Kroeber, AAE 29:354 [1932]).\nBeeler invece crede che il nome fosse stato dato a causa di una caratteristica geografica a forma di naso (WF 13:268-72 [1954]).\nGeografia e ambiente.\nSecondo l'U.S. Census Bureau, la Contea di Sonoma ha un'estensione totale di 4.580\u00a0km\u00b2, di cui 4.082\u00a0km\u00b2 di superficie terrestre, e 498\u00a0km\u00b2 (10,88%) di superficie acquatica.\nLe contee adiacenti sono Marin (a sud), Mendocino (a nord), Lake (nordest), Napa (a est), Solano e Contra Costa (a sudest).\nLa Contea giace nella costa nord della California sulla North Coast Ranges.\nNel suo territorio si estendono le catene montuose Mayacamas e Sonoma Mountains, la vetta pi\u00f9 elevata di queste ultime \u00e8 il piatto monte, Sears Point.\nIl monte pi\u00f9 elevato delle Mayacamas all'interno della contea \u00e8 Hood Mountain.\nVi \u00e8 una foresta rara di pygmy forest, dominata dal Mendocino Cypress.\nIl monte pi\u00f9 elevato delle Sonoma Mountains \u00e8 Sonoma Mountain, che vanta due significanti parchi pubblici: Jack London State Historic Park e Fairfield Osborn Preserve.\nLa contea include la citt\u00e0 di Sonoma e la Sonoma Valley, nella quale si trova la citt\u00e0 stessa.\nValle e citt\u00e0 non sono sinonimi.\nLa citt\u00e0 di Sonoma \u00e8 una delle molte citt\u00e0 della contea mentre la Sonoma Valley comprende tutta la regione geografica localizzata a sud est della contea, la quale include anche molte altre valli e zone geografiche.\nLa Sonoma Valley include oltre alla citt\u00e0 di Sonoma, una parte della citt\u00e0 di Santa Rosa e i sobborghi di Kenwood, Agua Caliente, Boyes Hot Springs, e Fetters Hot Springs.\nAltre regioni della contea oltre la Sonoma Valley sono, tra le altre, la Petaluma Valley, Santa Rosa Plains, il Russian River, la Alexander Valley, e Dry Creek Valley.\nUna curiosit\u00e0: la famosa collina che appare di default come sfondo in Windows XP \u00e8 stata scattata proprio in questa regione.\nClima.\nSonoma County, come le altre contee della costa della California, ha una grande variet\u00e0 di variazioni climatiche e numerosi, spesso molto differenti microclimi. I fattori chiave che determinano il clima locale sono la vicinanza dell'oceano, l'altitudine, e la presenza di montagne e colline a est e ad ovest.\nCi\u00f2 \u00e8 dovuto al fatto che, come per il resto della California, i sistemi meteorologici e il vento provengono dall'Oceano Pacifico, soffiando da ovest a sudovest, i luoghi vicini all'oceano e situati sul crinale sopravvento delle montagne pi\u00f9 elevate tendono a ricevere pi\u00f9 pioggia nel periodo che va da autunno a primavera e pi\u00f9 vento e nebbia d'estate.\nQuesto caratterizza la presenza di alte e basse pressioni all'interno della California, con persistenti temperature elevate d'estate nella Central Valley, in particolare.\nI luoghi che si trovano pi\u00f9 verso l'interno e in corrispondenza di significativi rilievi tendono a ricevere meno pioggia e meno nebbia, e in alcuni casi nessuna.\nOceano, baia, fiumi e torrenti.\nSonoma County confina a ovest con l'Oceano Pacifico e possiede di costa. I maggiori estuari sono Bodega Bay, la foce del Russian River, e la foce del Gualala River, ai confini con la Mendocino County.\nSei delle nove citt\u00e0 della contea, da Healdsburg a sud attraverso Santa Rosa, Rohnert Park e Cotati, si trovano sulla Santa Rosa Plain.\nRussian River.\nLa maggior parte della regione nord della Sonoma County si trova in prossimit\u00e0 del Russian River e dei suoi affluenti. Il fiume sorge nelle montagne della costa presso la Mendocino County, a nord della citt\u00e0 di Ukiah, e passa attraverso il Lake Mendocino. Scorre attraverso la Mendocino verso la Sonoma County, parallelo alla Highway 101. Gira verso ovest a Healdsburg, ricevendo altra acqua dal Lake Sonoma, attraversa la Dry Creek, e sfocia a Jenner nell'Oceano Pacifico.\nLaguna de Santa Rosa.\nLaguna de Santa Rosa \u00e8 il maggior affluente del Russian River. \u00c8 esteso per 23\u00a0km di lunghezza a nord di Cotati sfocia nel Russian River vicino Forestville. La sua piana \u00e8 estesa per pi\u00f9 di 30\u00a0km\u00b2.\nThe Laguna de Santa Rosa Foundation dice che:\n\"Laguna de Santa Rosa \u00e8 la pi\u00f9 ricca area di habitat per la biodiversit\u00e0 e per la fauna della Sonoma County (regione che rappresenta la seconda per biodiversit\u00e0 in California)... \u00c8 un sistema ecologico unico che copre pi\u00f9 di 120 km\u00b2 un mosaico di torrenti, paludi e corsi d'acqua circondati da foreste e praterie ... Siccome riceve acqua che bagna un territorio dove vive la maggior parte della popolazione della contea, costituisce un paesaggio di importanza rilevante per la qualit\u00e0 dell'acqua della Sonoma County e per la sua biodiversit\u00e0.\"\nIl principale affluente del Laguna \u00e8 il Santa Rosa Creek, che scorre attraverso la citt\u00e0 di Santa Rosa. Suoi affluenti maggiori sono Brush Creek, Mark West Creek, Matanzas Creek, Spring Creek e Piner Creek.\nAltri corsi d'acqua.\nAltri corsi d'acqua importanti sono il Petaluma River, il Tolay Creek, e il Sonoma Creek.\nLaghi della contea di discreta estensione sono il Lake Sonoma, Tolay Lake, Lake Ilsanjo, Santa Rosa Creek Reservoir, Lake Ralphine, ed il Fountaingrove Lake.\nSpecie protette.\nUn gran numero di specie protette di piante e animali si trovano nella Sonoma County tra gli altri il porciglione americano (\"Rallus longirostris\"), topo campagnolo americano (\"Reithrodontomys raviventris\"), splittail di Sacramento, gamberetto d'acqua dolce della California, \"Trifolium amoenum\" e cinquefoglia di Hickman.\nAltre specie protette sono salamandra tigre della California e altre piante inclusa \"Lasthenia burkei\", \"Limnanthes vinculans\", e \"Blennosperma bakeri\".\nLa Sonoma County Water Agency ha un programma di regolazione della pesca fin dal 1996. Il suo sito proclama che:\n\"Lo scopo primario dell'FEP \u00e8 di proteggere l'habitat per tre salmonidi: Steelhead, Chinook salmon, e Coho salmon. Queste tre specie sono elencate tra quelle protette nel Endangered Species Act degli Stati Uniti. Il dipartimento della California per la Pesca considera il salmone Coho in via di estinzione.\"\nCitt\u00e0 e province.\nLa Sonoma County ha nove citt\u00e0 e province.\nAutostrade maggiori.\n U.S. Route 101\nU.S. Route 101 \u00e8 l'autostrada pi\u00f9 ad ovest Federal highway negli U.S.A. Corre da nord a sud attraverso gli Stati della California, Oregon, e Washington, di solito parallela alla costa del Pacifico dal confine degli U.S.A. con il Messico fino al Canada. Highway 101 unisce sette delle citt\u00e0 della contea di Sonoma: Cloverdale, Healdsburg, Windsor, Santa Rosa, Rohnert Park, Cotati e Petaluma.\nL'autostrada a quattro carreggiate \u00e8 molto congestionata nelle ore di punta. La parte tra Santa Rosa e Rohnert Park \u00e8 stata ampliata a sei corsie, con sezioni tra Santa Rosa (dalla Highway 12 a Steele Lane) completata alla fine del 2008. Le due nuove corsie sono riservate per i veicoli con due o pi\u00f9 passeggeri durante le ore di punta. La prossima tranche di ampliamento \u00e8 in corso d'opera tra Santa Rosa e Windsor.\n State Route 1\nAll'interno della Sonoma County, la Highway 1 segue la costa del Pacifico dal confine con la contea di Mendocino fino alla foce del fiume Gualala, e poi verso il confine con la Marin County, a Estero Americano (Americano Creek), est di Bodega Bay.\n State Route 12\nHighway 12 corre verso est dall'intersezione con la Highway 116 presso Sebastopol fino a Santa Rosa. Qui svolta a sud attraverso la Valley of the Moon verso Sonoma, poi a est verso la contea di Napa. La parte a quattro corsie che attraversa Santa Rosa, tra Fulton Road e Farmers Lane, \u00e8 chiamata la Luther Burbank Memorial Highway.\nLa Bodega Highway a due corsie va verso ovest dall'incrocio con le Highways 12 e 116 a Sebastopol, attraverso le colline della costa fino all'intersezione con la Highway 1, a est di Bodega Bay. A est di Santa Rosa, la Highway 12 viene anche chiamata Sonoma Highway; e a est di Sonoma, Carneros Highway.\n State Route 37\nla Highway 37 connette la Highway 101 a Novato, nella Marin County, con la Interstate 80 a Vallejo, nella Solano County, all'inizio della San Pablo Bay. All'interno della Sonoma County, essa \u00e8 anche chiamata Sears Point Road.\n State Route 116\nHighway 116 \u00e8 un'autostrada a due corsie che va da Jenner, alla foce del Russian River sulla costa, verso sud est fino ad Arnold Drive vicino Sonoma. Si chiama anche Guerneville Highway, tra Guerneville e Forestville; Gravenstein Highway a Nord, tra Forestville e Sebastopol; e Gravenstein Highway a Sud, tra Sebastopol e Stony Point Road, a ovest di Rohnert Park. A est di Petaluma diventa Lakeville Highway, e poi Stage Gulch Road. \u00c8 assieme alla Highway 1 una delle pi\u00f9 belle strade panoramiche della contea di Sonoma.\n State Route 121\nLa Highway 121 \u00e8 un'autostrada a due corsie che va dalla Highway 37 vicino Sears Point Raceway fino alla Highway 128 a Lake Berryessa.\n State Route 128\nLa sezione pi\u00f9 a nord della Highway 128 \u00e8 un'autostrada a due corsie che corre a sud est dalla Highway 101 a Geyserville, a nord di Healdsburg, attraverso la Alexander Valley fino alla Napa County.\nTrasporti pubblici.\nSonoma-Marin Area Rail Transit/SMART \u00e8 un sistema di treni locali regionali che era progettato per servire la linea tra Larkspur nella Marin County e Cloverdale nella Sonoma County. L'istituzione della tassa per finanziarla fall\u00ec per pochi voti nel referendum del 2006, ma pass\u00f2 nel 2008.\nInfrastrutture e trasporti.\nFerrovie.\nLa Petaluma e Haystack Railroad connetteva le citt\u00e0 di Petaluma alla ferries of San Francisco Bay con arrivo al porto del Petaluma River nel 1864.\nLa San Francisco and North Pacific Railroad (SF&amp;NP) connetteva la citt\u00e0 di Santa Rosa ai traghetti di Donahue arrivando al Petaluma River nel 1870. Il servizio ferroviario fu esteso a nord di Healdsburg nel 1871 e Cloverdale nel 1872. Nel 1884 la ferrovia fu estesa a sud verso i traghetti di Tiburon. Questa linea ferroviaria \u00e8 usata dal servizio suburbano Sonoma-Marin Area Rail Transit.\nLa 3-foot-gauge North Pacific Coast Railroad si estese a nord nel 1876 dalla linea dei traghetti di Sausalito attraverso Valley Ford, Freestone e Occidental verso Monte Rio sul Russian River. Il servizio fu esteso a Duncan Mills nel 1877 e Cazadero nel 1885. La standard gauge Fulton e la Guerneville Railroad lasciarono la SF&amp;NP a Fulton per raggiungere Korbel nel 1876 e Guerneville nel 1877. Servizi giornalieri di trasporto ferroviario furono estesi a nel 1909 verso la Northwestern Pacific Railroad.\nLa Sonoma Valley Prismoidal Railway colleg\u00f2 la citt\u00e0 di Sonoma ai traghetti della baia nel 1876, e fu rimpiazzata nel 1879 dalla Sonoma Valley Railroad. Il servizio fu esteso da Sonoma a Glen Ellen nel 1882. La linea sud fu estesa a ovest nel 1888 per collegarsi alla SF&amp;NP a Ignacio. Questa linea rimane fino ai giorni nostri e collega la Sonoma County al servizio ferroviario nazionale verso Schellville.\nSouthern Pacific Santa Rosa e Carquinez Railroad si estesero a est nel 1888 per collegare Santa Rosa con il servizio ferroviario nazionale.\nUna linea della SF&amp;NP da Santa Rosa port\u00f2 la ferrovia fino a Sebastopol nel 1890. La Petaluma and Santa Rosa Railroad estese il servizio a nord verso una linea di traghetti di Petaluma per raggiungere Sebastopol nel 1904, Santa Rosa nel 1905, e Forestville nel 1906.\nSociet\u00e0.\nEvoluzione demografica.\nSecondo il censimento del 2000, gli abitanti della Sonoma County ammontavano a 458.614 persone, 172.403 nuclei abitativi, e 112.406 famiglie. La densit\u00e0 di popolazione era di 112/km\u00b2. C'erano 183.153 unit\u00e0 abitative ad una densita di circa 45/km\u00b2.\nLa caratterizzazione razziale era 81,60% Bianchi, 1,42% Razza Nera, 1,18% Indiani americani, 3,07% Asiatici, 0,20% Isole del Pacifico, 8,44% meticci, e 4,09% appartenenti a due o pi\u00f9 razze diverse. Il 17,34% della popolazione era costituito da Ispanici o Latini. Il 12,1% erano di origini tedesche, il 10,6% irlandese, il 9,8% inglese e l'8,9% italiano sempre secondo il censimento del 2000. L'80,4% della popolazione parlava l'inglese come prima lingua ed il 13,8% lo spagnolo.\nDei 172.403 nuclei abitativi il 50,30% erano coppie sposate conviventi, il 34,80% erano non-famiglie, ed il 10,40% aveva un capo famiglia di sesso femminile senza marito presente. Il 31,90% aveva figli al di sotto dei 18 anni conviventi, il 25,70% erano singoli individui, ed il 10,00% erano persone di 65 anni o pi\u00f9 vecchie che vivevano da sole. La media dei nuclei famigliari era costituita da 2,60 persone, e la media di ogni famiglia era di 3,12.\nL'et\u00e0 media era di 38 anni. Il 24,50% erano sotto i 18 anni, l'8,80% dai 18 ai 24, il 29,20% dai 25 ai 44, il 24,90% dai 45 ai 64, ed il 12,60% avevano 65 anni o pi\u00f9. Ogni 100 femmine c'erano 97 maschi. Ogni 100 femmine dai 18 anni in su c'erano 94 maschi.\nI redditi medi erano di $53.076, e il reddito medio di una famiglia era di $61.921. I maschi avevano un reddito medio di $42.035, le femmine di $32.022. Il reddito pro capite della contea era di $25.724. Circa il 4,70% delle famiglie e l'8,10% della popolazione si trovava sotto la soglia di povert\u00e0, inclusi l'8,40% di coloro sotto i 18 anni ed il 5,70% di coloro sopra i 65 anni.\nGoverno.\nIl governo della Contea di Sonoma ed il suo corpo legislativo \u00e8 costituito da un consiglio di cinque membri supervisori. I Supervisori vengono eletti dai distretti nel corso delle elezioni primarie (Consolidated Primary Election), per un mandato di quattro anni. I Supervisori agiscono anche come direttori di alcune giurisdizioni locali come la Water Agency (Agenzia per l'Acqua), e la Agricultural Preservation &amp; Open Space District (Agenzia per l'Agricoltura e la salvaguardia del territorio).\nTre degli attuali supervisori sono stati eletti nel 2008: Valerie Brown (Primo Distretto), Shirlee Zane (Terzo Distretto), ed Efren Carrillo (Quinto Distretto); e due nel 2006: Mike Kerns (Secondo Distretto) e Paul L. Kelley (Quarto Distretto), entrambi hanno detto che non si ricandideranno nel 2010. Il Supervisore Brown \u00e8 l'attuale presidente in carica (2010). I supervisori dirigono i membri di 59 consigli amministrativi, commissioni e comitati.\nL'Amministratore della Contea \u00e8 il Presidente della contea, fa riferimento al consiglio dei supervisori. L'amministratore dirige i dipartimenti della contea come ad esempio i parchi regionali.\nIl 15 dicembre 2009, il Consiglio dei Supervisori elesse Veronica Ferguson come prima donna presidente della Contea. Essa \u00e8 entrata in servizio il 1\u00ba febbraio 2010."}
{"id": "411639", "revid": "2039709", "url": "https://it.wikipedia.org/wiki?curid=411639", "title": "Clitocybe odora", "text": "\"Clitocybe odora\" (Bull.) P. Kumm., \"F\u00fchrer Pilzk.\": 121 (1871).\nLa Clitocybe odora \u00e8 un fungo appartenente alla famiglia delle Tricholomataceae, interessante per via dell'odore e del sapore intensi di Anice, anche se non da tutti apprezzato.&lt;br&gt;\n\u00c8 consigliabile consumarlo frammisto ad altre specie fungine in quanto, a causa del sapore aniseo molto forte, potrebbe dare un certo fastidio; basti pensare che un singolo carpoforo pu\u00f2 essere percepito chiaramente in un misto di funghi non esiguo.\nDescrizione della specie.\nCappello.\n3-8 cm di diametro, convesso-campanulato con umbone centrale, poi appianato e irregolare; \nLamelle.\nNon molto fitte, lunghe, un po' decorrenti, biancastre, con sfumature verdi o brunastro-gialle.\nGambo.\nCilindrico, liscio, concolore al cappello, con al piede resti rizomorfi bianchi di micelio.\nCarne.\nBianca o verde pallida, immutabile.\nSpore.\n7-9 x 4-5 \u00b5m, ellittiche, lisce, ialine, bianche in massa.\nHabitat.\nFungo saprofita, fruttifica sulle lettiere dei boschi di latifoglie, nei pascoli e nelle brughiere in estate-autunno.\nCommestibilit\u00e0.\nDiscreta, ma non gradito a tutti per il corposo sapore di anice; \u00e8 consigliabile consumarlo frammisto con altri funghi in quanto conserva il forte odore anche dopo la cottura.\nEtimologia.\nDal latino \"odurus\" = profumato, per il suo forte odore di anice."}
{"id": "411643", "revid": "92723", "url": "https://it.wikipedia.org/wiki?curid=411643", "title": "Golia", "text": "Golia (in ebraico \u05d2\u05b8\u05bc\u05dc\u05b0\u05d9\u05b8\u05ea - \"\u011eoliy\u0101\u021b\", che significa: \"passaggio\", \"rivoluzione\") era un soldato filisteo, fedele leader nelle truppe del sovrano Achish di Gath, acerrimi nemici di Israele. Viene definito un campione dei Filistei, menzionato nella Bibbia e famoso, secondo la versione data dal Primo libro di Samuele, per la sua battaglia con Davide, il futuro re giudeo, che sarebbe avvenuta alla prima met\u00e0 del X secolo a.C.\nRacconto biblico.\nGolia nel Primo libro di Samuele.\nIl gigante Golia e la sua battaglia contro Davide vengono descritte nel Primo libro di Samuele . Ecco come viene presentato questo guerriero che, a prima vista, sembra invincibile: \nIl racconto continua raccontando la sfida che Golia rivolge all'esercito di Saul. Nessuno degli ebrei osa accettarla, eccetto il giovane Davide: \nInfine il testo racconta come Davide lo abbatte con la fionda e con una pietra, e la decapitazione del suo cadavere: \nGolia nel Secondo libro di Samuele.\nIl Secondo libro di Samuele, seguendo una diversa tradizione rispetto al Primo libro di Samuele, riporta che Golia fu ucciso da Elcanan, figlio di Iair di Betlemme: \nGli esegeti dell'interconfessionale Bibbia TOB - nel precisare che il Secondo libro di Samuele \"situa a Gob (Guibbet\u00f4n?) la vittoria riportata su Golia di Gat da un prode di Davide, chiamato Elcanan\" - ritengono quindi \"che si sia voluto identificare con Golia, vittima di Elcanan, un filisteo anonimo abbattuto da Davide in un combattimento singolo. Oppure si \u00e8 attribuito a Davide, amplificandola, la prodezza compiuta da Elcanan\"; anche gli esegeti del \"Nuovo Grande Commentario Biblico\" concordano come \"il nucleo storico \u00e8 amplificato e accreditato a Davide in 1Sam17; proprio come nella maggior parte delle storie, si ascrive, anche oggi, all'autorit\u00e0 regnante il merito delle decisioni politiche importanti o delle gesta compiute dai suoi sudditi\". Tale tradizione - secondo gli studiosi della \u00c9cole biblique et arch\u00e9ologique fran\u00e7aise (i curatori della Bibbia di Gerusalemme), concordemente con quelli della Bibbia Edizioni Paoline - \u00e8 la pi\u00f9 antica: \"2Sam 21,19 attribuisce la vittoria su Golia a uno dei prodi di Davide [Elcanan]; questa tradizione sembrerebbe la pi\u00f9 antica. La tradizione primitiva del c 17 [in 1Sam] parlava solo di una vittoria di Davide su un avversario anonimo, \u00abil Filisteo\u00bb\". &lt;br&gt;Un racconto di Elcanan \u00e8 riportato anche nel Primo libro delle Cronache - successivo di oltre un secolo ai libri di Samuele - dove si sostiene che questi uccise Lacmi, in fratello di Golia (). La maggioranza degli studiosi, anche cristiani, ritiene che sia stata volont\u00e0 dell'autore del brano di attribuire ad Elcanan l'uccisione del fratello di Golia - invece che di Golia stesso, come nel Secondo libro di Samuele - al fine di evitare un disaccordo con il Primo libro di Samuele, dove si dice sia stato Davide ad uccidere Golia.\nFamiglia.\nLa Bibbia fa riferimento ad un fratello di Golia, tal certo Lacmi, ucciso da Elcanan figlio di Iair in un'altra guerra contro i Filistei (Primo libro delle Cronache, cap. 20 vers. 5). La tradizione ebraica d\u00e0 a sua madre il nome di Harapa, identificandola con \u2018Orapa\u1e2b, moglie di Kilyon del Libro di Rut.\nParalleli islamici.\nGolia viene citato nel Corano nella s\u016brat al Baqara, versetto 251, col nome arabo di \u011e\u0101l\u016bt. Il Corano \u00e8 abbastanza sbrigativo e riassume l'intera guerra con i filistei in soli tre versi. Il Corano cita l'uccisione di \u011e\u0101l\u016bt (Golia) da parte di D\u0101w\u016bd (Davide) che segna l'ascesa al trono del sovrano. \u011e\u0101l\u016bt viene elevato dal Corano 2, 2:249 a comandante delle truppe.\nNell'arte.\nLa contrapposizione fra Davide e Golia \u00e8 un tema ripreso spesso nell'arte come simbolo della vittoria dell'intelletto sulla forza fisica:\nDimensioni.\nLa Bibbia narra l'altezza di Golia in 6 cubiti e un palmo, tenendo presente che un cubito ebraico equivale a 44,5\u00a0cm, e un palmo, o spanna, di circa 22,2\u00a0cm, il gigante biblico doveva essere alto circa 289,2\u00a0cm (44,5 x 6 + 22,2 = 289,2), circa 17,2\u00a0cm pi\u00f9 alto di Robert Wadlow. Secondo Flavio Giuseppe Golia era alto solo 4 cubiti greci e un palmo (208\u00a0cm.)\nIl peso della corazza di Golia era di 5.000 sicli: considerando che un siclo pesava tra i 10 e i 13 grammi, il peso della corazza era all'incirca tra i 50\u00a0kg e i 65\u00a0kg. Notano gli esegeti della citata Bibbia di Gerusalemme che \"la statura del Filisteo arriva quasi ai tre metri. L'equipaggiamento e le armi che gli vengono attribuite rappresentano un guerriero come lo si poteva immaginare al tempo della redazione del testo\", ovvero verso il VI secolo a.C."}
{"id": "411647", "revid": "1793900", "url": "https://it.wikipedia.org/wiki?curid=411647", "title": "Contea di Butte (California)", "text": "La contea di Butte, in inglese Butte County, \u00e8 una contea dello Stato della California, negli Stati Uniti. La popolazione al censimento del 2000 era di 203.171 abitanti (che nel 2003 sarebbero aumentati a 210.400). Il capoluogo di contea \u00e8 Oroville.\nGeografia fisica.\nLa contea si trova nella Central Valley a nord di Sacramento. L'U.S. Census Bureau certifica che l'estensione della contea \u00e8 di 4.344\u00a0km\u00b2, di cui 4.246\u00a0km\u00b2 composti da terra e i rimanenti 98\u00a0km\u00b2 composti di acqua. Tra i fiumi presenti si segnalano il Feather River ed il Sacramento. Il Butte Creek ed il Big Chico Creek sono affluenti del Sacramento. Nella contea si trovano inoltre le cascate chiamate Feather Falls, al sesto posto come grandezza tra le cascate degli Stati Uniti.\nStoria.\nLa contea di Butte \u00e8 una delle prime contee della California, ed \u00e8 stata costituita nel 1850. Parte del territorio della contea \u00e8 stato ceduto nel 1854 alla contea di Plumas e nel 1856 alla contea di Tehama."}
{"id": "411653", "revid": "547034", "url": "https://it.wikipedia.org/wiki?curid=411653", "title": "Freccia", "text": "La freccia \u00e8 un proiettile destinato al lancio per mezzo di un arco o di una balestra.\nStoria.\nLa freccia \u00e8 un proiettile di origine antichissima, il cui uso risale all'epoca preistorica. Sono state rinvenute punte di freccia databili al Neolitico realizzate in selce e ossidiana, nelle forme delle quali \u00e8 possibile distinguere due principali filoni evolutivi: quello amigdaloide, che d\u00e0 origine alla forma triangolare, e quello romboidale, nel quale la parte inferiore si sviluppa in una sorta di peduncolo inserito nell'asta. Le due facce della punta presentano spesso una costolatura che la rende pi\u00f9 massiccia.\nTali materiali in epoche successive lasciano il posto al bronzo e quindi al ferro. Nella Grecia antica, in et\u00e0 omerica si imitano le forme precedenti, con frecce in bronzo triangolari e uncinate alla base, con margini taglienti e punta affilata. La presenza dell'impennaggio posteriore \u00e8 intuibile dal termine con cui l'arma viene designata in Omero: \u03c0\u03c4\u03b5\u03c1\u03cc\u03b5\u03b9\u03c2. Le punte in ferro di epoca successiva (VI secolo a.C.) ripetono la stessa struttura.\nL'uso in Italia \u00e8 testimoniato presso tutte le popolazioni antiche, sia da ritrovamenti diretti che da raffigurazioni artistiche. Il termine \"sagitta\", ripreso dai romani, sembra di origine etrusca. Nell'esercito romano l'uso di arco e freccia risale all'epoca di Mario ed \u00e8 pi\u00f9 diffuso nel periodo del tardo Impero, in cui sono in uso frecce lunghe circa 50\u201360\u00a0cm con punta piatta uncinata, conica o piramidale a sezione triangolare.\nNell'alto Medioevo la freccia pi\u00f9 comune resta quella a due barbe piuttosto corte, talora smussate, mentre la sostituzione del ferro con l'acciaio temperato d\u00e0 luogo a una variet\u00e0 enorme nelle fogge delle cuspidi, a partire dai secoli XIV e XV fino all'invenzione delle armi da fuoco, che segnano una forte riduzione (ma non la completa scomparsa, almeno fino agli inizi del secolo XIX) degli usi bellici della freccia.\nLa variabilit\u00e0 di tali usi \u00e8 sempre stata molto grande, sia in termini degli effetti che esse erano destinate a produrre (frecce avvelenate, incendiarie, ecc.) sia per i mezzi di lancio designati (a mano, con l'arco, la balestra, altre macchine belliche e persino da aerei nel corso della Prima guerra mondiale).\nL'uso principale delle frecce nelle societ\u00e0 moderne \u00e8 legato all'attivit\u00e0 sportiva del tiro con l'arco.\nStruttura.\nUna freccia \u00e8 costituita in generale dalle seguenti parti:\nNelle moderne frecce ad uso sportivo e venatorio, le aste sono costruite in legno, alluminio, carbonio e anche alluminio/carbonio: le prime si usano per gli archi \"storici\" ed i longbow, legno, alluminio e carbonio si usano invece per gli archi ricurvi e alluminio, carbonio, carbonio/alluminio per gli archi \"compound\". In coda \u00e8 presente una serie di penne (da 2 a 6, secondo l'utilizzo - comunque generalmente 3 posizionate a 120\u00b0).\nLe grandezze fondamentali delle frecce comprendono:\nLa lunghezza viene scelta in base all'allungo dell'arciere, il diametro ed il profilo variano invece secondo l'uso: per le frecce da caccia si usano aste pesanti e robuste mentre le frecce da tiro sono pi\u00f9 leggere e sottili.\nIl profilo pu\u00f2 essere cilindrico (pi\u00f9 comune) o \"barilato\", cio\u00e8 pi\u00f9 spesso al centro che alle estremit\u00e0: nel secondo caso la freccia risulta pi\u00f9 leggera a parit\u00e0 di rigidit\u00e0 (vedi pi\u00f9 oltre, \"spine\").\nLo \"spine\" indica la rigidit\u00e0 cio\u00e8 quanto la freccia si flette quando la corda viene rilasciata: infatti la freccia accelera sul piano longitudinale negli archi tradizionali mentre nei compound sul piano verticale e inizia a flettersi a causa delle alte forze di compressione indotte dalla corda sulla cocca e la massa inerziale della punta, continuando a flettersi durante tutto il volo (questo fenomeno \u00e8 noto come paradosso dell'arciere). Affinch\u00e9 la freccia abbia un comportamento neutro, cio\u00e8 non tenda a \"volare inclinata\" a destra o sinistra, occorre che essa abbia uno \"spine\" specifico. Quest'ultimo deve essere proporzionato alla potenza dell'arco ed allungo dell'arciere - si pu\u00f2 variare lo spine modificando il peso della punta montata sulla freccia, l'impennaggio serve per stabilizzare il volo della freccia dopo i primi metri.\nFreccia medievale.\nPunta.\nLe punte di freccia si inserivano nell'asta tramite una gorbia conica o peduncolo di ferro, rinforzato con una legatura e poi sigillato con pece. In altri casi si tagliava per la lunghezza l'asta, si inseriva la punta e poi la si fissava con tendini, fili di ferro o pi\u00f9 comunemente con una ghiera metallica. Il peso medio era di 14 g.\nLe punte di freccia di epoca medievale si possono dividere in tre famiglie: da guerra, da caccia e da bersaglio.\nLe punte di freccia venivano in certi casi cerate per migliorarne significativamente la capacit\u00e0 di penetrazione.\nAsta.\nL'asta di una freccia poteva avere una lunghezza estremamente variabile, da 40 a 150\u00a0cm, la maggior parte delle frecce nel Medioevo europeo, tuttavia, aveva una lunghezza compresa tra 70 e 85\u00a0cm. Il diametro variava da 1 a 1,2\u00a0cm. Le tre forme pi\u00f9 comuni erano la cilindrica, di diametro regolare per l'intera lunghezza, la conica, che si affusolava verso la punta e la barilata, pi\u00f9 spessa al centro e meno alle estremit\u00e0. La conica determinava minore precisione ma era la pi\u00f9 adatta per i tiri a lunga gittata. La barilata permetteva una pi\u00f9 rapida stabilizzazione in volo rispetto alla cilindrica garantendo traiettorie pi\u00f9 regolari e quindi maggiore precisione; era particolarmente diffusa nell'Impero Ottomano e in Cina.\nIl legno impiegato nella costruzione l'asta doveva essere leggero e al contempo possedere una rigidezza adeguata (oggi chiamata \"spine\"). Una rigidezza troppo elevata tende a far deviare la freccia a sinistra, una troppo ridotta a destra. L'asta \u00e8 caratterizzata da una rigidezza statica e da una rigidezza dinamica. La rigidezza statica \u00e8 determinata dalla sua geometria e dal materiale di costruzione e si misura in base alla sua flessione in seguito all'applicazione di un peso. La rigidezza dinamica \u00e8 la deformazione elastica della freccia durante il volo e dipende da molti fattori tra i quali la rigidezza statica, caratteristiche della freccia (lunghezza, diametro, peso, impennaggio), caratteristiche dell'arco (libraggio e potenza dell'arco, elasticit\u00e0 della corda, distanza arco-corda), l'allungo, il rilascio, la deviazione tra il piano di mira e quello di scorrimento della corda. Un arco a maggiore libraggio e potenza dovr\u00e0 avere frecce pi\u00f9 rigide rispetto ad uno di minor potenza.\nIl legno pi\u00f9 utilizzato era probabilmente quello di pioppo tanto che nel 1416 Enrico V lo viet\u00f2 per ogni altro utilizzo. Era adatto anche il legno di frassino, quercia, pino, betulla, viburno, nocciolo e sanguinello; talvolta si utilizzavano persino aste di giunco e in Estremo Oriente il bamb\u00f9. Il pioppo era apprezzato per la sua leggerezza, malleabilit\u00e0 e rigidezza ed era adatto per frecce da caccia, meno per quelle da guerra. Il frassino \u00e8 un legno piuttosto duro e pesante, elastico e durevole, era perci\u00f2 principalmente utilizzato per frecce da guerra. La quercia possiede un legno duro, pesante e rigido adatto per frecce da guerra da abbinare ad archi potenti. Il legno poteva essere ottenuto dal tronco (\u00e8 il caso di alberi come il pioppo o il pino) o da rami privi di nodi (nocciolo, viburno). La rastrematura dell'asta permetteva di ottenere frecce pi\u00f9 leggere.\nPer rinforzare la freccia senza aumentarne significativamente il peso e la flessibilit\u00e0 si ricorreva talvolta al fusto composito, ovvero all'utilizzo di un legno malleabile per gran parte dell'asta e di uno duro in prossimit\u00e0 della punta (\"footed arrow\"), la parte con la maggiore tendenza a rompersi. In questo modo si poteva recuperare una maggiore quota di frecce.\nL'asta veniva infine protetta dalla pioggia e dall'umidit\u00e0 tramite l'applicazione di resine o smalti che dovevano essere compatibili con le colle utilizzate in caso di riparazione.\nImpennatura.\nL'impennatura era costituita da tre o pi\u00f9 raramente quattro mezze penne identiche di una singola ala di uccello, solitamente la destra per i destrimani e la sinistra per i mancini. Le penne erano applicate all'asta con un angolo di 120\u00b0 tra loro. Aveva il compito di fornire una piccola forza che stabilizzava la freccia in volo riducendo l'imbardata e il beccheggio. La scelta dell'impennatura era dettata dalle dimensioni dell'asta, dall'utilizzo della freccia e dalle caratteristiche della punta. Generalmente la lunghezza delle singole penne era compresa tra 5 e 15\u00a0cm. Le frecce da guerra avevano un'impennatura di medie dimensioni con una lunghezza di circa 10\u00a0cm e un'altezza di circa 2\u00a0cm dal momento che doveva bilanciare punte di dimensioni relativamente ridotte e consentire una lunga gittata che con penne pi\u00f9 lunghe e larghe sarebbe stata compromessa dall'attrito con l'aria. Le frecce da caccia, al contrario, erano pensate per tiri a breve gittata e dovevano sostenere punte pi\u00f9 pesanti pertanto erano pi\u00f9 lunghe e pi\u00f9 alte. Le frecce da torneo, infine, possedevano un'impennatura pi\u00f9 ridotto di quelle da guerra o ne erano prive per rendere maggiormente visibili gli errori dell'arciere.\nLe penne pi\u00f9 utilizzate erano quelle d'oca, lunghe circa quattro pollici (10\u00a0cm). Gli inglesi solevano utilizzare una penna di gallo per la penna non a contatto con l'arco (chiamata in linguaggio tecnico \"cock feather\") e due penne di gallina. Le penne di fagiano, cigno, aquila o pavone, lunghe circa sei pollici (15\u00a0cm), erano molto apprezzate ma costose pertanto non potevano essere utilizzate per la produzione di massa. \nLe penne venivano legate all'asta tramite fili di seta o tendini con 5-7 giri per pollice e fissate con colla animale, cera d'api o catrame di legna. L'impennatura poteva infine essere colorata per distinguere rapidamente i vari tipi di freccia in una faretra o per personalizzazione.\nIn Inghilterra, nel 1417, ognuno aveva l'obbligo di preservare sei penne per ogni oca uccisa affinch\u00e9 fossero inviate alla Torre di Londra per la produzione di impennatura per frecce. L'anno successivo re Enrico V ordin\u00f2 che fossero raccolte quasi 1,2 milioni di penne d'oca.\nCocca.\n\u00c8 costituita da una tacca alla base della freccia lunga 3\u20134\u00a0cm. Serve per applicarvi la corda, mantenere la freccia nella posizione corretta (ovvero nel punto di massima velocit\u00e0 della corda) evitando che scivoli di lato durante l'allungo o il rilascio e massimizzarne l'energia potenziale. In sua assenza la flessione dell'asta al rilascio colpirebbe l'arco compromettendo la precisione del tiro. Il piano di flessione \u00e8 determinato dalla struttura del legno dell'asta e la cocca deve essere perpendicolare a tale piano. Pu\u00f2 essere ricavata dal legno dell'asta (\"self nock\") o rinforzata da fibre di tessuto o con un legno pi\u00f9 duro di quello dell'asta. Gli inglesi utilizzavano una cocca costituita da una piccola placca di corno di bue o di osso per proteggere l'asta delle frecce da guerra scoccate tramite arco lungo.\nFreccia moderna.\nLe frecce destinate al tiro sono di solito molto leggere, per privilegiare la velocit\u00e0 e le traiettorie piatte. Si ha una scelta di \"spine\" vastissima, per evitare il paradosso dell'arciere. Esse hanno una precisione costruttiva elevata tale da garantire rettilineit\u00e0 e peso costanti; sono delicate perch\u00e9 non trasportano grandi quantit\u00e0 di energia. L'impennaggio \u00e8 di solito molto contenuto. Le frecce per il tiro al volo sono normalissime frecce che hanno come sola caratteristica l'impennaggio flu-flu che fa da grosso freno aerodinamico e permette di tirare in alto senza che la freccia percorra grandi distanze - chi intende cacciare dovrebbe considerare come tiro utile circa 15-20 metri. Le frecce da caccia sono molto robuste e quando viaggiano portano con loro una notevole quantit\u00e0 di energia. La caratteristica che le distingue dalle altre \u00e8 sicuramente la punta dotata di lame, detta broadhead. Queste frecce hanno impennaggi vistosi, grandi e molto spesso elicoidali per stabilizzare le turbolenze dovute alla punte. Di solito si usano frecce pesanti per aumentare la penetrazione sul selvatico mentre oggigiorno grazie ad archi superveloci (anche di 350fps IBO), anche frecce leggere portano allo stesso risultato; in caccia con l'arco il tiro va sempre effettuato in distanze mai superiori ai 30 metri, sia per fini etici sia per evitare il cosiddetto \"jumping the string\". Per prede di taglia piccola vengono utilizzate frecce da impatto con testa piatta, detta \"blunt\". Questi ultimi tre tipi di frecce sono utilizzate in gare di tiro istintivo venatorio dette Roving. Le frecce da pesca sono molto pesanti: di solito sono aste di vetroresina, riempite per evitare che rimbalzino sull'acqua. Frontalmente hanno un arpione e dietro all'impennaggio plastico vi \u00e8 una corda collegata al mulinello che servir\u00e0 al recupero il quale \u00e8 fissato al riser dell'arco."}
{"id": "411654", "revid": "76963", "url": "https://it.wikipedia.org/wiki?curid=411654", "title": "Robert Crais", "text": "Nato e cresciuto in Louisiana sulle rive del Mississippi, all'et\u00e0 di 15 anni si interessa alla letteratura cominciando a leggere e ad essere affascinato da scrittori come Dashiell Hammett, Ernest Hemingway, Robert B. Parker e John Steinbeck.\nNel 1975 si trasferisce ad Hollywood, in California, dove diventa sceneggiatore di serie televisive fra cui \"Quincy\", \"Hill Street giorno e notte,\" per cui \u00e8 nominato ai premi Emmy, e \"Miami Vice\".\nNel 1985 muore suo padre che aveva lavorato per anni in polizia. Crais decide di dedicarsi di pi\u00f9 al romanzo poliziesco, sua vera passione, e decide di omaggiare il padre con il personaggio di Elvis Cole in \"Corrida a Los Angeles\" (\"The Monkey's Raincoat\"), il suo primo romanzo. L'opera riceve critiche entusiastiche e alcuni importanti premi, spingendolo a dedicarsi di pi\u00f9 alla letteratura e di meno al cinema.\nIl 2005 vede il primo film tratto da un suo romanzo: \"Hostage\", interpretato da Bruce Willis. Nonostante il suo passato da sceneggiatore, la sceneggiatura del film non \u00e8 stata curata da Crais.\nPer quanto riguarda Elvis Cole e Joe Pike, Crais ha rifiutato di venderne i diritti dichiarando: \"Non vender\u00f2 mai i diritti della serie del mio detective perch\u00e9 l'ho ideato solo per la carta stampata. Elvis Cole \u00e8 un personaggio che diventa vivo e credibile solo quando raggiunge la mente dei miei lettori. Solo allora il mio eroe diventa qualcosa di unico e ognuno pu\u00f2 rappresentarlo come vuole. Mi spiacerebbe sciupare questo rapporto con i miei lettori. Non ho alcuna voglia n\u00e9 di deluderli n\u00e9 di ingannarli\".\nOggi vive con la sua famiglia a Santa Monica con due gatti e migliaia di libri.\nCrais ha vinto numerosi premi per i suoi romanzi. Lee Child lo ha definito uno dei suoi giallisti Americani preferiti. I romanzi di Robert Crais sono stati pubblicati in 62 paesi e sono diventati dei best seller in tutto il mondo, anche se in Italia non ha riscontrato lo stesso successo, tanto che alcuni suoi romanzi sono stati pubblicati solo nell'edizione Giallo Mondadori, alcuni da Piemme e altri da Mondadori, talvolta con molto ritardo rispetto all'uscita americana. Robert Crais ha ricevuto il Ross Macdonald Literary Award nel 2006 ed \u00e8 stato nominato Miglior Autore dell'anno dal Mystery Writers of Americanel 2014."}
{"id": "411655", "revid": "125705830", "url": "https://it.wikipedia.org/wiki?curid=411655", "title": "Tiahuanaco", "text": "La cultura Tiahuanaco (Tiwanaku in inglese) fu un'importante civilt\u00e0 precolombiana il cui territorio si estendeva attorno alle frontiere degli attuali stati di Bolivia, Per\u00f9 e Cile. Prende il nome dalle rovine dell'antica citt\u00e0 omonima, nei pressi della sponda sud-orientale del lago Titicaca e approssimativamente 72 km a ovest di La Paz, sede del governo della Bolivia (la capitale formale dello Stato \u00e8 Sucre). Alcune ipotesi sul nome, affermano che derivi dall'aymara \"Taypikala\". Tiahuanaco \u00e8 molto pi\u00f9 grande di quel che si \u00e8 scoperto finora. Grazie ad uno studio con immagini satellitari e droni sembra che essa abbia una superficie almeno doppia rispetto a quella finora nota. Lo studio \u00e8 stato voluto dall'UNESCO.\nLa civilt\u00e0, il territorio e la citt\u00e0.\nLa civilt\u00e0 Tiahuanaco fu contemporanea di quella Huari, che si trovava a nord di quella Tiahuanaco, condividendone molti aspetti, in particolare dal punto di vista artistico. Tuttavia i contatti tra le due culture sembrano essere stati limitati ad un periodo di 50 anni, durante i quali vi furono sporadiche scaramucce riguardanti una miniera occupata per prima dai Tiahuanaco. La miniera delimitava il confine tra le sfere di influenza delle due culture e gli Huari tentarono, senza successo, di assicurarsela tutta per loro.\nIl declino di questa civilt\u00e0 sembra sia causato dall'invasione di popolazioni dal sud o nella perdita di fede nella religione predominante. Il collasso dei Tiahuanaco influenz\u00f2 la crescita dei sette regni Aymara, gli stati pi\u00f9 potenti dell'area. Tutto il territorio fu conquistato, attorno al XV secolo, dagli Inca e annessi all'impero noto come \"Tahuantinsuyo\". La regione occupata dai Tiahuanaco venne annessa alla provincia nota come \"Qulla Suyo\", la provincia dell'est.\nIl territorio fu fondato approssimativamente attorno al 200 a.C., come una piccola citt\u00e0 e crebbe tra il IV e il VI secolo, conseguendo un importante potere regionale nel sud delle Ande.\nNella sua massima estensione la citt\u00e0 copriva 6\u00a0km\u00b2 e ospitava circa 40.000 abitanti.\nUna sua caratteristica sono gli enormi monoliti di circa 10 tonnellate che si possono ancora ammirare nelle rovine dell'antica citt\u00e0.\nIl declino inizi\u00f2 attorno al 950 fino al collasso completo attorno al 1100, quando il centro cerimoniale venne abbandonato. L'area circostante non fu per\u00f2 abbandonata completamente, ma lo stile artistico caratteristico cadde assieme agli altri aspetti della cultura.\nNon vi sono prove che la civilt\u00e0 Tiahuanaco utilizzasse la scrittura.\nLa Porta del Sole.\nLa Porta del Sole di Tiahuanaco fu ricavata da un unico blocco di andesite sul quale vennero incisi rilievi, principalmente nella sezione trasversale collocata sopra il vano della porta, lungo 1,40 metri.\nIl rilievo centrale mostra il \"dio dei bastoni\", una figura armata di due scettri a forma di serpente, attorniata da altre 48 figure alate, di cui 32 con volto umano e 16 recanti la testa di un condor.\nLa Porta del Sole venne cos\u00ec chiamata perch\u00e9 posizionandosi davanti ad essa all'inizio della primavera si pu\u00f2 osservare che il sole sorge esattamente sopra la met\u00e0 della porta.\nUna teoria sostiene che le 48 figure ricavate nella pietra rappresentino lo schema base di un calendario che sarebbe servito a determinare ulteriori riferimenti astronomici."}
{"id": "411656", "revid": "339392", "url": "https://it.wikipedia.org/wiki?curid=411656", "title": "Commutativo", "text": ""}
{"id": "411658", "revid": "9316", "url": "https://it.wikipedia.org/wiki?curid=411658", "title": "Tiwanaku", "text": ""}
{"id": "411660", "revid": "2975157", "url": "https://it.wikipedia.org/wiki?curid=411660", "title": "Mallangong", "text": ""}
{"id": "411661", "revid": "14691", "url": "https://it.wikipedia.org/wiki?curid=411661", "title": "Chichen-Itza", "text": ""}
{"id": "411662", "revid": "5680", "url": "https://it.wikipedia.org/wiki?curid=411662", "title": "Relazione di ordine totale", "text": ""}
{"id": "411663", "revid": "2014155", "url": "https://it.wikipedia.org/wiki?curid=411663", "title": "Favila", "text": "Origine.\nFiglio del principe delle Asturie, Pelagio e di sua moglie \"Gaudiosa\".\nBiografia.\nNel 737, fu il successore politico di suo padre nel territorio asturiano. Govern\u00f2 per soli due anni, morendo prematuramente, secondo la leggenda, a causa delle ferite che aveva riportato nella lotta con un orso.\nLa cosa pi\u00f9 probabile fu invece un assassinio politico, visto che la sua morte consent\u00ec a suo cognato, sposato con sua sorella Ermesinda, Alfonso, duca di Cantabria, di salire sul trono del Regno delle Asturie, e, per la prima volta, di farsi chiamare re.\nFu sepolto accanto a sua moglie Froleba nella chiesa della Santa Croce (sembra che sia stata fatta erigere da Favila) a Cangas de On\u00eds, capitale del regno.\nDiscendenza.\nFavila e Froleba, a quanto risulta dalle iscrizioni nella fondazione della chiesa della Santa Croce, ebbero dei figli di cui non si hanno altre notizie."}
{"id": "411666", "revid": "228587", "url": "https://it.wikipedia.org/wiki?curid=411666", "title": "Lepista flaccida", "text": "\"Lepista flaccida\" (Sowerby) Pat., Hym\u00e9nomyc\u00e8tes (Alen\u00e7on): 96 (1887).\nLa Lepista flaccida \u00e8 un fungo molto conosciuto e ricercato, tra i migliori nel suo genere.\nViene frequentemente confuso con la \"Clitocybe gibba\" (edule) che per\u00f2 \u00e8 mediamente meno massiccia e possiede una carne pi\u00f9 elastica.\nEtimologia.\nDal latino \"flaccidus\" = flaccido.\nDescrizione.\nCappello.\nConvesso, poi a forma di imbuto; color ocraceo-giallastro e rosato; liscio, serico; margine spesso solcato, sottile, involuto.\nLamelle.\nDecorrenti, fitte, biancastre.\nGambo.\nSlanciato, consistente, fibroso, un po' rigonfio alla base; concolore al cappello.\nCarne.\nBiancastra o grigio-camoscio, molle; odore buono, sapore dolciastro.\nSpore.\nBianche in massa, a forma di seme d'arancia.\nDistribuzione e habitat.\nCresce gregario, in estate-autunno, nei boschi, specialmente di conifere.\nCommestibilit\u00e0.\nBuona. Si presta bene come condimento per sughi o contorni."}
{"id": "411667", "revid": "36426", "url": "https://it.wikipedia.org/wiki?curid=411667", "title": "Cosimo I", "text": ""}
{"id": "411670", "revid": "463126", "url": "https://it.wikipedia.org/wiki?curid=411670", "title": "Levi Eshkol", "text": "Biografia.\nNato nella cittadina di Oratov, oggi Orativ, zona di Vinnycja, a 150\u00a0km sud di Kiev (Ucraina), nell'Impero Russo, ricevette, durante l'infanzia, un'educazione ebraica tradizionale. Studi\u00f2 poi in un liceo ebraico di Wilno in Lituania, divenendo laico. Nel 1914, attratto dagli ideali sionisti, si trasfer\u00ec nell'allora Palestina Ottomana e, in seguito, si arruol\u00f2 nella Legione Ebraica, che, durante il primo conflitto mondiale, combatt\u00e9 i Turchi a fianco delle truppe Britanniche.\nFu tra i fondatori del primo kibbutz di Degania Bet ed ebbe un ruolo assai importante nell'organizzazione e nella direzione della compagnia ebraica di acqua Mekorot, oltre che nella fondazione degli insediamenti agricoli ebraici nel deserto del Negev. La sua carriera parlamentare inizi\u00f2 nel 1951. Nei Governi guidati da Ben Gurion ricopr\u00ec la carica di Ministro dell'agricoltura sino al 1952 e quella di Ministro delle finanze dal 1952 al 1963.\nEletto leader del Mapai ('Partito dei lavoratori') per volont\u00e0 del dimissionario David Ben-Gurion, nel 1963 divenne Primo ministro e Ministro della difesa. Durante il suo governo cerc\u00f2 di svolgere un ruolo pacificatore con i suoi avversari politici. In questo quadro, dette il proprio consenso al trasporto e alla tumulazione in Israele del fondatore della destra israeliana Vladimir \u017dabotinskij e, sull'altro versante, riusc\u00ec a riunire le formazioni socialdemocratiche nel Partito Laburista Israeliano, e a creare un allineamento elettorale, il Maarakh, con il partito socialista di sinistra Mapam.\nIn politica estera riusc\u00ec a ristabilire i rapporti diplomatici con l'Unione Sovietica, convincendo quest'ultima a prestare il consenso all'emigrazione ebraica. Instaur\u00f2 regolari rapporti diplomatici con la Repubblica Federale Tedesca. Nei confronti dei vicini arabi, segu\u00ec per lungo tempo una politica relativamente moderata, mentre in campo economico, dopo gli anni difficili del governo Ben-Gurion, cerc\u00f2 di seguire una politica di moderata liberalizzazione. Pur formatosi sotto l'ala di Ben-Gurion, entr\u00f2 in conflitto con quest'ultimo, che fond\u00f2 un nuovo partito laburista denominato Rafi.\nNonostante le sue scarse capacit\u00e0 oratorie, nelle elezioni del 2 novembre 1965, ottenne una rilevante vittoria elettorale. Durante la crisi sfociata nella Guerra dei sei giorni del 1967, pressato dall'opinione pubblica che dubitava delle sue capacit\u00e0 di guida, rinunci\u00f2 al Ministero della difesa e, formato un governo di unit\u00e0 nazionale, chiese a Moshe Dayan, membro del Rafi, di ricoprire quel delicato incarico. La successiva vittoria militare contribu\u00ec ad accrescere la sua popolarit\u00e0. Nel 1969, a seguito di una crisi cardiaca, mor\u00ec mentre ricopriva la carica di primo ministro."}
{"id": "411672", "revid": "1305772", "url": "https://it.wikipedia.org/wiki?curid=411672", "title": "Ubaldo Bianchi", "text": "Soprannominato \"Doro\" per la grande bont\u00e0.\nBiografia.\nNato a Pistoia, da giovane si dedica con successo a diverse discipline e si aggiudica il titolo italiano nel lancio del giavellotto.\nIn seguito passa alla lotta vincendo tre campionati nazionali (1911, 1912 e 1913) e tre assoluti (1911, 1912 e 1914).\nIl 1914 fu il suo anno d'oro: vinse la \"Coppa Lomazzi\", la \"Coppa Villa\", la \"Coppa Colombo\", la \"Targa Pampuri\", la \"Cintura d'Argento\", il \"Torneo di Omegna\" e soprattutto gli \"Assoluti\" italiani. Fino al 1919 affina la sua tecnica e riporta solo vittorie. Le rare sconfitte sono contro Bruto Testoni nel 1917 e con il grande Elia Pampuri nel 1919. Nel 1918 diviene inoltre istruttore di lotta e ginnastica del principe Aimone di Savoia figlio del Duca d'Aosta.\nNel 1920 passa al professionismo e conquista a Vienna il titolo di campione del mondo dei pesi medi, primeggiando su 60 atleti in due mesi di lotte accanite.\nQuattro anni dopo si trasferisce ad Alessandria d'Egitto dove fonda la \"Palestra italiana\" e diviene preparatore della squadra nazionale egiziana di lotta e sollevamento pesi, incarico che manterr\u00e0 per 26 anni, fino al 1940. Due suoi allievi, Ibrahim Moustafa nella lotta greco-romana e Sayed Nosseir nel sollevamento pesi, conquisteranno delle medaglie d'oro.\nL'insegnamento non frena la sua attivit\u00e0 agonistica: conquister\u00e0 il titolo mondiale dei medio-massimi e lo conserver\u00e0 fino al suo ritiro. Nel 1930 allena la nazionale italiana e il \"Club Sportivo Audace\" di Roma.\nDisputa il suo ultimo incontro il 25 marzo del 1937 e nonostante l'et\u00e0 batte l'austriaco Rudolf Benold. Sempre pieno di iniziative, propone nel 1937 la nascita dei Giochi del Mediterraneo da far disputare a Rodi, una proposta lungimirante ma che non va a buon fine.\nDurante la guerra gli vengono confiscati tutti i beni ed \u00e8 recluso in un campo di concentramento.\nNel 1950 re Faruq I gli assegna la \"Medaglia d'Oro al Valor Sportivo\" per gli eccellenti risultati ottenuti dalla sua squadra ai mondiali di lotta greco-romana a Stoccolma.\nMuore ad Alessandria d'Egitto nel 1966 per un male incurabile.\nPalmar\u00e8s.\nCampionati italiani.\nAssoluto 1\u00ba\nAssoluto 1\u00ba\nAssoluto 2\u00ba\nAssoluto 1\u00ba"}
{"id": "411673", "revid": "436907", "url": "https://it.wikipedia.org/wiki?curid=411673", "title": "Pearl Jam", "text": "I Pearl Jam sono un gruppo musicale grunge/rock alternativo statunitense, formatosi a Seattle nel 1990.\nSono stati tra i gruppi pi\u00f9 famosi e di successo degli anni novanta: in carriera hanno venduto oltre 60 milioni di copie di cui 30 milioni soltanto negli Stati Uniti. Nonostante il loro stile differisca molto da gruppi quali i Nirvana e gli Alice in Chains, caratterizzati rispettivamente da profonde influenze punk e metal, hanno creato una di quelle che sono considerate le tre vie del grunge, insieme alle due precedenti, pi\u00f9 affine al rock classico degli anni settanta.\nSecondo la rivista \"Rolling Stone\", il gruppo \u00abspese la maggior parte degli anni novanta ad allontanare la propria fama\u00bb per via del loro atteggiamento anti-commerciale.\nI Pearl Jam sono stati inseriti nella Rock and Roll Hall of Fame nel 2017, il primo anno in cui il gruppo era eleggibile.\nTuttora in piena attivit\u00e0, il gruppo raccoglie consensi di critica e di pubblico, continuando a influenzare numerosi gruppi rock contemporanei.\nStoria del gruppo.\nPrima dei Pearl Jam: 1984-1990.\nJeff Ament e Stone Gossard, dal 1984 fino al 1987, furono membri di uno dei primi gruppi all'interno dello scenario grunge, i Green River, del quale erano membri altre due figure importanti del movimento, Mark Arm e Steve Turner, che fonderanno poi i Mudhoney. Il gruppo registr\u00f2 alcuni lavori e intraprese dei tour, ma a causa di divergenze stilistiche tra le coppie Ament-Gossard e Arm-Turner, si sciolse nel 1987.\nSuccessivamente, Ament e Gossard fondarono, insieme al cantante Andrew Wood, i Mother Love Bone. Il gruppo, tra il 1988 e 1989, registr\u00f2 un album e intraprese un tour che gli procur\u00f2 un contratto con la PolyGram.\nDopo la morte di Wood avvenuta il 19 marzo 1990 per un'overdose di eroina, Ament e Gossard decisero di sciogliere il gruppo. Nonostante ci\u00f2, la loro casa discografica avrebbe pubblicato il loro album di debutto, \"Apple\", quattro mesi dopo questo evento. Dopo alcuni mesi, Gossard inizi\u00f2 a suonare con un nuovo chitarrista, Mike McCready, che aveva appena sciolto la sua band precedente, gli Shadow. Fu proprio quest'ultimo a incoraggiare Stone a riallacciare i rapporti con Ament, dal quale si era distaccato dopo la fine dei Mother Love Bone. I tre iniziarono a suonare insieme e registrarono una demo di cinque canzoni, che consegnarono all'ex batterista dei Red Hot Chili Peppers, Jack Irons, affinch\u00e9 li aiutasse a trovare un cantante e un batterista. Irons invi\u00f2 quindi il nastro a un suo vecchio amico, Eddie Vedder, all'epoca benzinaio a San Diego e cantante di un gruppo chiamato Bad Radio. Vedder sent\u00ec il nastro e scrisse dei testi per tre delle cinque canzoni (che poi diverranno \"Alive\", \"Once\" e \"Footsteps\"), li aggiunse alle musiche delle canzoni e li invi\u00f2 a Seattle ribattezzando la demo \"Mamasan Tape\". Nel giro di una settimana Vedder divenne il cantante del gruppo. Con l'aggiunta del batterista Dave Krusen, la formazione era ormai completa.\nMentre la formazione dei futuri Pearl Jam andava delineandosi, immediatamente dopo la morte di Andrew Wood, Chris Cornell, leader dei Soundgarden, prepar\u00f2 dei pezzi in memoria dell'amico, ossia \"Say Hello 2 Heaven\" e \"Reach Down\", con la partecipazione di Ament, Gossard, McCready e Matt Cameron dei Soundgarden. Nasceva il progetto Temple of the Dog, che registr\u00f2 un album omonimo. Nel frattempo si aggiunse al gruppo anche Vedder, che duett\u00f2 con Cornell nel pezzo \"Hunger Strike\". Il gruppo tuttavia si esib\u00ec solo in rare occasioni, lasciando ai membri la possibilit\u00e0 di intraprendere le attivit\u00e0 dei propri gruppi.\nNel frattempo, i futuri Pearl Jam dovevano decidere il nome del gruppo. Prima di scegliere il nome attuale, scelsero \"Mookie Blaylock\", in onore dell'omonimo giocatore dell'NBA. Si esibirono all'Off Ramp Caf\u00e8 il 22 ottobre 1990. Molto presto il gruppo fu notato dalla Epic Records, che li assold\u00f2 facendo loro cambiare nome per motivi commerciali. Il 10 marzo 1991, grazie alla stazione radiofonica di Seattle KISW, Ament e Vedder annunciarono il nuovo nome del gruppo: \"Pearl Jam\". In una delle prime interviste promozionali della band, Eddie dichiar\u00f2 che il nome della band derivava dal nome della nonna, Pearl, sposata con un nativo americano, e conosceva la ricetta per una marmellata (in inglese \"jam\") fatta con peyote. In un'edizione della rivista \"Rolling Stone\" del 2006 Ament e McCready dichiararono che al primo venne l'idea di \"pearl\", mentre \"jam\" fu aggiunto dopo un'esibizione dal vivo di Neil Young.\n1991: \"Ten\" e l'esplosione del grunge.\nNel marzo 1991 i Pearl Jam entrarono nei London Bridge Studios di Seattle per registrare il loro album di debutto \"Ten\". A questo periodo risale la realizzazione della colonna sonora del film di Cameron Crowe, \"Singles - L'amore \u00e8 un gioco\", con le canzoni \"State of Love and Trust\" e \"Breath\". I Pearl Jam partecipano alle riprese di tale film, interpretando la band Citizen Dick. Poco pi\u00f9 tardi, il 25 maggio 1991, Dave Krusen lasci\u00f2 il gruppo, sostituito da Matt Chamberlain, che aveva precedentemente suonato con Edie Brickell &amp; New Bohemians. Dopo alcuni concerti e la registrazione del video del singolo \"Alive\", anche Chamberlain lasci\u00f2 il gruppo per andare a suonare nella band del \"Saturday Night Live\". Lo stesso Chamberlain sugger\u00ec come suo sostituto Dave Abbruzzese, che entr\u00f2 nel gruppo durante il tour promozionale di \"Ten\".\nIl 27 agosto 1991 fu pubblicato \"Ten\", album di undici canzoni riguardanti argomenti oscuri come la depressione, il suicidio, l'omicidio e la solitudine. L'album raggiunse la seconda posizione nella classifica di Billboard e ottenne un disco d'oro. Da \"Ten\" furono estratti i singoli \"Even Flow\", \"Jeremy\", \"Alive\" e \"Oceans\". L'album rimase in classifica per oltre due anni, divenendo uno dei maggiori album venduti nella storia del rock e ottenendo dodici dischi di platino.\nA Natale del 1991 ha inizio inoltre il particolare rapporto con i propri fan che contraddistingue la band, con la nascita del \"Ten Club\". Ogni anno il gruppo, infatti, invia ai membri del club un singolo in vinile con due canzoni inedite (le prime due sono \"Let Me Sleep (Christmas Time)\" e \"Ramblings\").\nCon il successo di \"Ten\", i Pearl Jam si aggiudicarono un posto tra le pietre miliari del grunge assieme a Nirvana, Soundgarden e Alice in Chains. Il gruppo fu tuttavia criticato dalla stampa musicale: il periodico britannico NME sostenne che i Pearl Jam stavano \u00abcercando di rubare soldi dalle tasche dei giovani alternativi\u00bb. Kurt Cobain, leader dei Nirvana, attacc\u00f2 duramente il gruppo, dichiarando che la band si era venduta per il successo e che l'album d'esordio avesse molti e prominenti assoli. Cobain tuttavia si riappacific\u00f2 successivamente con Vedder, con il quale ebbe rapporti di sana rivalit\u00e0 e amicizia fino alla sua morte nel 1994. In seguito i Pearl Jam intrapresero il \"Ten Tour\". Nel 1992 il gruppo fece delle apparizioni televisive al \"Saturday Night Live\", all\"'MTV Unplugged\" e ottenne un posto al tour del \"Lollapalooza\" con i Red Hot Chili Peppers, i Soundgarden e i Ministry.\nLa popolarit\u00e0 dei Pearl Jam aument\u00f2 in gran misura, investendo soprattutto il frontman Vedder. Il gruppo ricevette quattro premi agli MTV Video Music Awards del 1993 per \"Jeremy\", come \"Video of the Year\", \"Best Group Video\", \"Best Rock Video\", \"Best Direction in a Video\", ma si rifiutava di girare un video per \"Black\" nonostante le pressioni della casa discografica.\n1993: \"Vs.\" e la gestione del successo.\nIl secondo album, \"Vs.\", fu pubblicato il 19 ottobre 1993, e doveva inizialmente chiamarsi \"Five Against One\". Nella prima settimana vendette 950.378 copie, superando tutte le altre entrate nella top ten di Billboard. L'album contiene i singoli \"Daughter\", \"Dissident\", \"Go\", \"Animal\" e \"Rearviewmirror\". Con \"Daughter\" i Pearl Jam raggiunsero le vette della \"Billboard Modern Rock chart\" e della \"Mainstream Rock chart\", rimanendovi per 8 settimane. \"Vs.\" \u00e8 stato inoltre certificato con sette dischi di platino. La band fece una decisione coscienziosa di ridurre i propri risultati commerciali. Rifiutarono di produrre video musicali dopo il successo di massa ottenuto con \"Jeremy\" e optarono per rilasciare poche interviste e fare poche apparizioni televisive. L'industria musicale paragon\u00f2 il tour dei Pearl Jam di quell'anno ai tour dei Led Zeppelin durante gli anni settanta, nei quali la band \u00abignor\u00f2 la stampa e diede la propria musica direttamente ai fan\u00bb. Durante il Vs. Tour il gruppo stabil\u00ec un tetto massimo sul prezzo dei biglietti con lo scopo di evitare il bagarinaggio.\nDal 1994 il gruppo rimase indignato quando scopr\u00ec che Ticketmaster, azienda che distribuiva i biglietti per i concerti, guadagnava in nero una percentuale dal prezzo dei ticket. Il Dipartimento di Giustizia degli Stati Uniti stava investigando sulle pratiche della compagnia a quel tempo e chiese al gruppo di creare delle memorie difensive riguardo alle loro esperienze con l'azienda. Gossard e Ament presto testimoniarono a una sottocommissione investigativa a Washington D.C.. Il gruppo annull\u00f2 quindi il suo tour estivo del 1994 in segno di protesta. Dopo che il Dipartimento di Giustizia archivi\u00f2 il loro caso, i Pearl Jam continuarono a boicottare Ticketmaster, rifiutando di suonare dove prevedeva il contratto con la compagnia. Il critico musicale, Jim DeRogatis not\u00f2 che parallelamente alla debacle di Ticketmaster \u00abil gruppo aveva rifiutato di pubblicare singoli e video; aveva chiesto che i propri album fossero commercializzati in vinile\u00bb.\n1994: \"Vitalogy\".\nNell'agosto 1994, dopo che i Pearl Jam avevano terminato le registrazioni per il nuovo album, il batterista Dave Abbruzzese fu licenziato per divergenze con la politica del gruppo. Fu sostituito da Jack Irons, primo batterista dei Red Hot Chili Peppers, che esord\u00ec col gruppo in occasione del concerto di Neil Young al Bridge School Benefit dello stesso anno.\n\"Vitalogy\" fu pubblicato il 22 novembre 1994 in vinile, mentre il 6 dicembre 1994 usc\u00ec su CD e cassetta. Il CD vendette oltre 877.000 copie nella prima settimana; \u00e8 stato certificato con 5 dischi di platino. La canzone \"Spin the Black Circle\", un omaggio ai dischi in vinile, vinse un Grammy Award nel 1996 nella categoria Best Hard Rock Performance. \"Vitalogy\" include anche i brani \"Not for You\", \"Corduroy\", \"Immortality\" e \"Better Man\". Quest'ultimo, scritto e suonato da Vedder all'epoca dei Bad Radio, raggiunse la seconda posizione nella \"Modern Rock chart\" e la prima nella \"Billboard Mainstream Rock chart\" di Billboard, rimanendo in vetta per otto settimane, pur non essendo stata pubblicata come singolo. La band continu\u00f2 il boicottaggio contro Ticketmaster nel tour del 1995 per promuovere \"Vitalogy\".\nNel 1995 i Pearl Jam realizzarono, con Neil Young (il quale, secondo ammissione stessa della band, aveva sempre esercitato una forte influenza sul loro stile), l'album \"Mirror Ball\". Le canzoni \"I Got Id\" e \"Long Road\" furono pubblicate dai Pearl Jam separatamente nell'EP \"Merkin Ball\".\n1996: \"No Code\".\nUscito il 27 agosto 1996, \"No Code\" fu spesso visto come una chiara rottura con lo stile del gruppo da \"Ten\", favorendo ballate sperimentali e il garage rock. Sebbene l'album abbia debuttato in prima posizione, scese rapidamente dalle classifiche. L'album contiene i singoli \"Who You Are\" e \"Hail, Hail\". Come per \"Vitalogy\", fu intrapreso un \"tour\" promozionale di ridotte dimensioni, a causa del rifiuto del gruppo a organizzare gli eventi con Ticketmaster; segu\u00ec un tour europeo nell'autunno 1996.\n1998: \"Yield\".\nIl 3 febbraio 1998 i Pearl Jam pubblicarono il loro quinto album, \"Yield\"; l'album segnava un ritorno alle origini del gruppo, ma non riusc\u00ec a ripetere la scalata alla prima posizione della classifica di Billboard di \"Ten\" nel 1991. \"Yield\" debutt\u00f2 in seconda posizione, ma come \"No Code\", scese rapidamente dalla classifica; tuttavia il disco fu certificato disco di platino negli Stati Uniti, vendendo 1.500.000 copie. L'album contiene i singoli \"Given to Fly\" e \"Wishlist\".\nLa creazione del video di \"Do the Evolution\", fu affidata all'artista Todd McFarlane. L'uscita di \"Yield\", fu seguita anche dalla pubblicazione di \"Single Video Theory\", documentario musicale pubblicato su DVD.\nNel giugno 1998 i Pearl Jam cambiarono nuovamente batterista. Jack Irons lasci\u00f2 il gruppo e fu rimpiazzato, su basi temporanee, da Matt Cameron, primo batterista dei Soundgarden; tuttavia quest'ultimo divenne rapidamente membro permanente. Lo \"Yield Tour\" del 1998 del Nord America segn\u00f2 un ritorno ai tour su larga scala; la causa sull'antitrust contro Ticketmaster si dimostr\u00f2 non fruttuosa, in quanto ostacolava i tour e rendendo difficoltosa la vendita dei biglietti. Una volta completato il tour, il gruppo pubblic\u00f2 \"Live on Two Legs\", un album nel quale venivano selezionate alcune serate dal vivo.\nNel 1998 il gruppo registr\u00f2 \"Last Kiss\", una cover di una ballata degli anni sessanta divenuta famosa grazie a J. Frank Wilson &amp; the Cavaliers. La cover fu registrata durante un soundcheck e fu inclusa sul singolo natalizio per il Ten Club. L'anno seguente la canzone fu inserita nella rotazione di massa in tutti gli Stati Uniti. Data la forte richiesta popolare, la cover usc\u00ec come singolo ufficiale nel 1999 e tutti i ricavi furono devoluti in aiuto dei rifugiati della guerra in Kosovo. La band decise, inoltre, di includere la canzone in una compilation caritatevole, \"\". \"Last Kiss\" arriv\u00f2 alla seconda posizione nella classifica di Billboard e divenne una dei singoli di maggior successo della band.\n2000-2001: \"Binaural\" e la tragedia del Roskilde.\nIl 16 maggio 2000, i Pearl Jam pubblicarono il loro sesto album in studio, \"Binaural\", che segn\u00f2 il debutto per Matt Cameron alla batteria; il titolo deriva dalla registrazione binaurale di alcune canzoni. Binaural includeva i singoli \"Nothing as It Seems\" e \"Light Years\". Quest'album \u00e8 stato il primo a non raggiungere il disco di platino in quanto ha venduto solo 700.000 copie.\nDa quel momento in avanti, il gruppo decise di registrare ogni show del loro \"Binaural Tour\" del 2000, in maniera professionale a causa della crescente richiesta di bootleg illegali. I Pearl Jam si erano sempre dimostrati aperti a queste registrazioni amatoriali, ma questi bootleg ufficiali garantirono prodotti di qualit\u00e0 e affidabilit\u00e0 superiore. Inizialmente intendevano pubblicare questi bootleg ufficiali solo per il fan club, ma per problemi con il loro contratto discografico, li misero a disposizione di tutti tramite il sito web ufficiale e rendendo disponibili quelli pi\u00f9 significativi nei negozi di CD. Tra il 2000 e il 2001 pubblicarono 72 album e stabilirono il record per classificare pi\u00f9 album al debutto contemporaneamente nella Billboard Top 200.\nIl tour europeo del 2000 fin\u00ec con la tragedia del Roskilde Festival (in Danimarca) il 30 giugno. Nove persone tra il pubblico furono schiacciate e soffocati dalla folla che si avvicinava al palco. Le due date rimanenti del tour furono cancellate. Inizialmente il gruppo venne incolpato, scioccati dalla tragedia presero in considerazione l'idea di sciogliersi. Successivamente furono sollevati da ogni responsabilit\u00e0 dopo che fu appurato che le misure di sicurezza erano inadeguate e insufficienti.\nPochi mesi dopo il tour europeo, la band intraprese un tour per l'America Settentrionale. Con la conclusione del \"Binaural Tour\", il gruppo pubblic\u00f2 \"Touring Band 2000\", contenente una selezione dei concerti del tour nordamericano.\nIn seguito agli attentati dell'11 settembre 2001, Vedder e McCready si unirono a Neil Young per suonare la canzone \"Long Road\" (dell'EP \"Merkin Ball\") all\"\"', un concerto di beneficenza. Il ricavato del concerto, tenutosi il 21 settembre 2001 venne devoluto a favore delle famiglie delle vittime.\n2002: \"Riot Act\".\nIl 12 novembre 2002 i Pearl Jam pubblicarono il loro settimo album \"Riot Act\", che include i singoli \"I Am Mine\", \"Save You\" e \"Love Boat Captain\"; l'album ha venduto solo 500.000 copie, meno di quanto \"Vs.\" e \"Vitalogy\" vendettero nella prima settimana. L'album era caratterizzato da un sound pi\u00f9 folk con l'evidente presenza di un B3 suonato dal turnista Kenneth \"Boom\" Gaspar in alcune canzoni, come in \"Love Boat Captain\". La traccia intitolata \"Arc\" fu registrata come tributo vocale per le nove vittime del Roskilde Festival del giugno 2000.\nNel 2003 la band intraprese un grande tour in Australia e Nord America. I Pearl Jam continuarono la serie di bootleg ufficiali anche per il \"Riot Act Tour\". Ogni concerto della band era disponibile su CD tramite il sito web della band, mentre sei bootleg furono disponibili nei negozi di musica: Perth, Tokyo (al Budokan), State College, due show al Madison Square Garden e Mansfiled, Massachusetts, dove fecero un'anteprima acustica prima del concerto. Nel maggio 2003 i Pearl Jam estesero il loro tour nordamericano, annunciando che avrebbero voluto suonare in Messico per la prima volta; il terzo show messicano fu trasmesso dal vivo e dalle televisioni di tutta l'America Latina gratuitamente.\nNel giugno 2003 la band annunci\u00f2 che stava ufficialmente lasciando la Epic Records, e dichiararono di non essere interessati a cercare una nuova etichetta. \"Man of the Hour\" fu il primo singolo pubblicato senza etichetta, con l'aiuto di \"Amazon.com\". Il regista Tim Burton chiese al gruppo di utilizzare la canzone come colonna sonora del suo nuovo film, \"Big Fish\". Dopo aver visto una prima riproduzione del film, la band decise di registrare la canzone per Burton. \"Man of the Hour\" pu\u00f2 essere ascoltata durante i titoli di coda del film e fu nominata per un Golden Globe quell'anno.\nNel novembre 2003 i Pearl Jam fecero uscire una raccolta di due dischi di b-side e rarit\u00e0, \"Lost Dogs\", e \"Live at the Garden\", un DVD contenente lo show dell'8 luglio 2003 al Madison Square Garden; entrambi uscirono per la Epic Records. Il 27 luglio 2004 fu pubblicato \"Live at Benaroya Hall\" dopo aver siglato un accordo per un album con la Sony BMG. Per concludere il contratto con la Epic, invece, la band pubblic\u00f2 nel novembre 2004 \"\".\nNel 2000 i Pearl Jam avevano supportato Ralph Nader, candidato dei verdi, nella campagna elettorale del 2000. Per le presidenziali del 2004 appoggiarono la candidatura di John Kerry che si \u00e8 dimostrato avversario pi\u00f9 ostico per George W. Bush. Nell'ottobre 2004 la band prese parte al tour Vote for Change, evento politico-musicale sponsorizzato da MoveOn.org, che fu tenuto nei cosiddetti \"swing states\", ossia gli Stati dove l'esito elettorale era molto incerto. La band appar\u00ec su \"Rolling Stone\" parallelamente alle altre star del tour. Vedder dichiar\u00f2 al giornale: \u00abSupportai Ralph [Nader] nel 2000, ma questo \u00e8 un tempo di crisi. C'\u00e8 bisogno di una nuova amministrazione\u00bb.\nNell'aprile 2005 la band suon\u00f2 all'Easy Street Records a Seattle; alcune canzoni di questo concerto furono utilizzate per l'EP \"Live at Easy Street\", pubblicato nel giugno 2006 solo nei negozi di musica indipendente. Nel settembre 2005 la band intraprese un tour tra l'America settentrionale e Latina, iniziandolo con uno show di beneficenza a Missoula, Montana, per il politico democratico Jon Tester, per poi suonare al Gorge Amphitheatre prima di attraversare il Canada. Il tour canadese incluse concerti in citt\u00e0 dove non avevano suonato ancora, come Saskatoon, Qu\u00e9bec, Saint John's e Halifax. Dopo il tour in Canada, i Pearl Jam aprirono un concerto dei Rolling Stones a Pittsburgh, per poi suonare due show al casino Borgata di Atlantic City, New Jersey, prima di chiudere il tour a Filadelfia. I bootleg ufficiali della band per il tour del 2005 furono resi disponibili sul sito della band in formato MP3. Il download fu accompagnato da immagini prese da alcuni show. La band suon\u00f2 per un concerto di beneficenza per le vittime dell'uragano Katrina il 5 ottobre 2005 alla House of Blues di Chicago. Il 22 novembre 2005 la band intraprese il suo primo tour latino americano.\n2006: \"Pearl Jam\" e passaggio alla J Records.\nNel febbraio 2006 Clive Davis annunci\u00f2 che i Pearl Jam avevano firmato per la sua etichetta discografica, la J Records. L'ottavo album in studio, l'omonimo \"Pearl Jam\" usc\u00ec il 2 maggio 2006. L'album include i singoli \"Life Wasted\" e \"World Wide Suicide\". Quest'ultima hit, raggiunse la prima posizione nella Alternative Songs e la seconda nella Mainstream Rock Songs di \"Billboard\". L'album \u00e8 considerato un ritorno alle sonorit\u00e0 originarie del gruppo, infatti, Mike McCready, in un'intervista, paragon\u00f2 questo materiale a quello di \"Vs.\". La versione dell'album disponibile su ordinazione dal sito del gruppo fu simile a quella di \"Vitalogy\" (in contratto col digipack disponibile nei negozi). Questo conteneva il \"concerto del 31 dicembre 1992\" come bonus.\nPer il \"tour mondiale del 2006\" continuarono a pubblicare i bootleg ufficiali attraverso il loro sito web in formato MP3 con l'opzione per scaricare i bottlegs in formato FLAC, garantendo l'ottima qualit\u00e0 del prodotto. I Pearl Jam tornarono in Europa per un tour dopo sei anni.\nNel 2007 i Pearl Jam registrarono una cover di \"Love, Reign o'er Me\" degli Who per il film di Mike Binder, \"Reign Over Me\". La cover fu successivamente resa disponibile come singolo scaricabile da iTunes. Dal sito web del gruppo fu annunciato un \"tour europeo di 13 date\", con un concerto alla Wembley Arena di Londra il 18 giugno 2007.\nIl 26 giugno dello stesso anno i Pearl Jam pubblicano un box set di 7 CD per un totale di cento brani intitolato \"Live at the Gorge 05/06\"; il live documenta i tre concerto tenuti dal gruppo al Gorge Amphitheatre tra il 2005 e il 2006. Il 5 agosto, al Grant Park di Chicago la band ha suonato al Lollapalooza; il gruppo \u00e8 ritornato a questo festival dopo quindici anni, suonando come \"headliner\" della serata finale.\nIl 25 settembre 2007 esce il DVD \"Immagine in cornice\", che documenta i cinque concerti tenuti in Italia durante il \"Pearl Jam 2006 World Tour\", per la regia di Danny Clinch.\n2009: \"Backspacer\" e la riedizione di \"Ten\".\nIl 24 marzo 2009 il gruppo ha ripubblicato l'album di debutto \"Ten\" in quattro edizioni, con alcuni extra rimasterizzati e il remix dell'intero album realizzato da Brendan O'Brien, il DVD della performance della band del 1992 all\"'MTV Unplugged\", e un LP del concerto del 20 settembre 1992 al Magnuson Park di Seattle.\nVerso la fine del 2008 il gruppo inizia i lavori per l'album \"Backspacer\", pubblicato il 20 settembre del 2009, che segue l'omonimo \"Pearl Jam\", e viene anticipato dal singolo \"The Fixer\". Vengono inoltre estratti dall'album \"Just Breathe\", \"Amongst the Waves\" e \"Unthought Known.\"\n2011: riedizioni di \"Vs.\" e \"Vitalogy\".\nIn occasione del ventesimo anniversario i Pearl Jam hanno pubblicato una riedizione in versione estesa e rimasterizata del secondo e del terzo album, \"Vs.\" e \"Vitalogy.\"\nUscita in tre versioni, \"Remastered Edition\" (ciascuna con tre bonus track), deluxe (contenente anche un concerto tenuto dai Pearl Jam al Teatro Orpheum di Boston il 12 aprile 1994) e la \"Limited Edition Collector's Boxed Set\", che contiene entrambi gli album, oltre al live, una cassetta, 5 LP e gadget vari. Nella nuova edizione di \"Vs\". \u00e8 inclusa anche la cover di Victoria Williams \"Crazy Mary\".\n2013: \"Lightning Bolt\".\nIl 15 ottobre 2013 i Pearl Jam pubblicano \"Lightning Bolt\", il loro decimo album in studio, anticipato dai singoli \"Mind Your Manners\" e \"Sirens\". L'album \u00e8 diventato il quinto album dei Pearl Jam ad aver raggiunto la posizione numero uno nella Billboard 200 vendendo 166.000 copie nella prima settimana. In seguito il gruppo ha intrappreso un tour mondiale.\n2017-2018: inserimento nella \"Rock and Roll Hall of Fame\" e tour mondiale.\nNell'aprile 2017, i Pearl Jam sono stati inseriti nella Rock and Roll Hall of Fame, introdotti dal comico e conduttore televisivo David Letterman.\nIl 29 settembre 2017 \u00e8 uscito \"Let's Play Two\", un album dal vivo e un film-concerto che contiene lo spettacolo della band al \"Wrigley Field\" di Chicago durante il loro tour del 2016.\nIl 13 marzo 2018 \u00e8 uscito il nuovo singolo \"Can't Deny Me\" brano che anticipa, dopo quattro anni e mezzo, un nuovo album di inediti. Si tratta di una canzone di protesta che contiene pi\u00f9 di un riferimento a Donald Trump. Il brano \u00e8 stato cantato da Eddie Vedder in occasione del Premio Oscar, dedicandolo a Tom Petty, scomparso all'et\u00e0 di 66 anni. Tuttavia il bassista Jeff Ament ha dichiarato in un'intervista che a causa degli impegni della band il nuovo album vedr\u00e0 la luce nel 2019.\nNei mesi seguenti il gruppo ha intrapreso un nuovo tour mondiale, partendo dall'America meridionale (condividendo il palco con band come Wolf Alice e Queens of the Stone Age) e giungendo in Europa nel mese di giugno. Durante il Lollapalooza Brazil, nella data del 24 marzo, i Pearl Jam hanno eseguito \"Mountain Song\" dei Jane's Addiction accompagnati dallo stesso Perry Farrell e dedicandola in suo onore.\n2020- presente: \"Gigaton\".\nIl 13 gennaio 2020 i Pearl Jam hanno annunciato che il loro undicesimo album in studio, \"Gigaton\", sarebbe stato pubblicato il 27 marzo 2020. In concomitanza con l'uscita del loro undicesimo album in studio, il gruppo ha annunciato le date del tour in Nord America tra marzo e aprile 2020. Tuttavia i concerti nordamericani sono stati rinviati a causa della pandemia di COVID-19 del 2019-2021, con l'obiettivo di riprogrammarli per delle date successive.\nStile musicale.\nParagonati alle altre band grunge dei primi anni novanta, lo stile dei Pearl Jam \u00e8 visibilmente meno heavy e pi\u00f9 vicino al rock classico degli anni settanta. Il gruppo ha citato come principali band e cantanti che hanno influenzato il loro sound i Ramones, gli Who e Neil Young. Il successo dei Pearl Jam \u00e8 stato attribuito proprio al loro sound che fonde \u00abi potenti riff del rock da stadio degli anni settanta con la durezza e la rabbia del post punk degli anni ottanta, senza mai trascurare melodie e cori\u00bb.\nA quel tempo la band fu marchiata come tradizionalista; Kurt Cobain dei Nirvana dichiar\u00f2 che \"Ten\" non era un vero album alternativo perch\u00e9 aveva molti prominenti assoli di chitarra. Nonostante tutto i Pearl Jam allargarono il proprio raggio musicale con le produzioni successive. Dal 1994, con \"Vitalogy\", la band inizi\u00f2 a incorporare una maggiore influenza punk nella propria musica. \"No Code\", l'album del 1996 fu una chiara pausa con lo stile musicale iniziato con \"Ten\". Le canzoni dell'album contenevano elementi del garage rock, worldbeat e la musica sperimentale. Dopo il 1998, con \"Yield\", la band inizi\u00f2 un processo di ritorno verso un approccio diretto col rock tipico dei primi lavori, la band su \"Binaural\" si spost\u00f2 verso l'art rock e verso il folk rock nel 2002 con \"Riot Act\". \"Pearl Jam\" \u00e8 considerato un ritorno al suono delle origini della band. Il loro album del 2009, \"Backspacer\", contiene elementi new wave.\nVedder \u00e8 noto per i suoi testi poetici e un \"growl\" alla Jim Morrison nel cantato. Le tematiche delle liriche di Vedder vanno dal personale (\"Alive\" e \"Better Man\") al politico (\"Even Flow\" e \"Bu$hleaguer\"). Quando la band si form\u00f2, Gossard e McCready erano rispettivamente chitarrista ritmico e solista. La dinamica cambi\u00f2 quando Vedder inizi\u00f2 a suonare pi\u00f9 frequentemente la chitarra, dall'album \"Vs.\" (1993) in poi, come per esempio in \"Rearviewmirror\". Vedder continu\u00f2 a suonare sempre pi\u00f9 spesso la chitarra ritmica dai tempi di \"Vitalogy\" (1994). Nel 2006, McCready dichiar\u00f2: \u00abSebbene ci siano tre chitarre, penso che abbiamo molta pi\u00f9 libert\u00e0 creativa ora. Stone si far\u00e0 indietro e suoner\u00e0 dei giri di due-tre note ed Ed suoner\u00e0 qualcosa con i power chord, io semplicemente mi adatter\u00f2 a tutto questo\u00bb.\nEredit\u00e0.\nMentre i Nirvana hanno fatto diventare il grunge la corrente principale negli anni novanta, i Pearl Jam li hanno superati rapidamente nelle vendite, diventando non solo la band di rock alternativo di maggior successo, ma la pi\u00f9 popolare band di rock alternativo della decade. La band \u00e8 stata descritta come \"rock moderno da radio pi\u00f9 influente stilisticamente - il rumore benfatto di canzoni come \"Alive\" e \"Even Flow\" melodico abbastanza da essere cantato a lungo.\" La band ha influenzato un buon numero di band tra le quali gli Stone Temple Pilots, i Silverchair, i Creed e anche gli Strokes. All'inizio, alcuni fan confusero il video di \"Plush\" degli Stone Temple Pilots per un side-project di Vedder. I Pearl Jam sono sopravvissuti a molte band contemporanee delle scena grunge, come i Nirvana, gli Alice in Chains e i Soundgarden, ma anche alle band che hanno influenzato, come i Creed. I Pearl Jam sono stati apprezzati per il loro rifiuto agli eccessi delle rockstar. Il critico musicale, Jim DeRogatis disse che nelle conseguenze della battaglia legale contro Ticketmaster, \u00abhanno provato che una rock band che non include avarizia pu\u00f2 suonare in uno stadio senza spremere al pubblico l'ultimo centesimo [...], indica che l'idealismo nel rock 'n' roll non \u00e8 presente solo nelle band degli anni sessanta che sono entrate nella Rock and Roll Hall of Fame\u00bb. Il giornale \"Spin\" dichiar\u00f2 nel 2001 che \u00abil gruppo che una volta fu accusato di fare un grunge sintetico, ora sembra la band principale del rock che esista\u00bb.\nNel 2005, in un sondaggio di USA Today, i Pearl Jam sono stati votati come la pi\u00f9 grande rock band Americana di tutti i tempi. Nell'aprile 2006, i Pearl Jam furono premiati dal giornale \"Esquire\" con un Esky Music Awards per la miglior performance live; l'annuncio che chiam\u00f2 la band diceva: \u00able rare superstars che continuano a suonare come se ogni loro show fosse l'ultimo\u00bb.\nNella cultura di massa.\nNel 1992 Gossard, Ament e Vedder apparvero nel film \"Singles - L'amore \u00e8 un gioco\", diretto da Cameron Crowe. Gli eventi del film si svolgono sullo sfondo di Seattle e del movimento grunge. I tre membri dei Pearl Jam ebbero una piccola parte nella quale interpretarono il gruppo musicale dei \"Citizen Dick\". La band ha anche contribuito alla colonna sonora del film, con le canzoni \"Breath\" e \"State of Love and Trust\".\nAltre colonne sonore alle quali la band ha partecipato sono state quelle di \"\", \"Ritorno dal nulla\" e \"Big Fish - Le storie di una vita incredibile\". Nel 2007, registrarono la cover di \"Love, Reign o'er Me\" degli Who, che entr\u00f2 a far parte della colonna sonora del film \"Reign Over Me\" di Mike Binder.\n\"Yellow Ledbetter\" fu inserito nell'episodio finale della sit-com \"Friends\" nel 2004, quando per la prima volta i Pearl Jam concessero la licenza per l'utilizzo di una loro canzone in televisione. Successivamente \"Long Road\" fu utilizzata in un episodio di \"Scrubs - Medici ai primi ferri\" e \"Come Back\" fu utilizzata per le serie televisive \"Friday Night Lights\" e \"October Road\". Nel 2006 \"World Wide Suicide\" venne invece utilizzata nell'episodio di \"\". Nel 2009, il brano \"Yellow Ledbetter\" fu inserito nell'episodio 6x22 della serie \"Cold Case - Delitti irrisolti\". \"The End\" \u00e8 stata utilizzata nell'episodio 2x13 di \"Castle\", andata in onda nel 2010. Nel 2014, \"Future Days\" \u00e8 entrata a far parte della colonna sonora di \"How I Met Your Mother\", nell'episodio 9x22.\nLa canzone \"Present Tense\" \u00e8 il brano conclusivo del documentario \"The Last Dance\", incentrato sulla carriera di Michael Jordan e sulla stagione 1997-1998 dei Chicago Bulls.\nIl Ten Club e il rapporto con i fan.\nIl Ten Club \u00e8 il noto fan club della band. Nato poco dopo la nascita del gruppo, i Pearl Jam hanno sempre voluto tenere ottimi rapporti con gli appassionati. Ai membri di questo club vengono riservati trattamenti speciali, come il singolo di Natale (all'iscrizione viene chiesta una quota da pagare, per coprire i costi di produzione del materiale spedito, con scadenza annuale). Questo regalo consta in un EP in formato vinile, contenente cover o talvolta canzoni inedite, che viene recapitato ogni anno per Natale a casa di ogni membro del Ten Club. Alcune di queste canzoni sono state distribuite anche al pubblico, come singolo (nel caso di \"Last Kiss\", nel singolo di Natale del 1998) oppure incluse nella tracklist di \"Lost Dogs\" (\"Strangest Tribe\" e \"Drifting\" del 1999, \"Let Me Sleep\" del 1991 e \"Last Kiss\" del 1998). Nel 2006, invece, per i membri del Ten Club che ordinarono \"Pearl Jam\" prima della pubblicazione fu riservata una particolare edizione del CD, simile a \"Vitalogy\" (quest'album si presentava come se fosse stato un libro) e anche un CD bonus, \"Live in NYC 12/31/92\", ossia il live tenutosi a New York il 31 dicembre 1992.\nInoltre, la band cerca di non dimenticare anche coloro che non fanno parte del Ten Club. Basti pensare al fatto che i Pearl Jam stabilirono quasi subito un tetto massimo per i prezzi dei biglietti dei concerti e anche il prezzo dei CD risulta al di sotto della media per volont\u00e0 della band. La battaglia legale contro Ticketmaster, inoltre, fu messa da parte proprio perch\u00e9 per i fan stava diventando troppo difficile seguire la band limitatamente negli eventi non-Ticketmaster. L'iniziativa dei \"bootleg ufficiali\", aperta non solo al Ten Club, ha contribuito a migliorare i gi\u00e0 ottimi rapporti esistenti tra la band e i propri ascoltatori, garantendo a questi ultimi, prodotti di qualit\u00e0 superiore.\nL'impegno per il sociale.\nI Pearl Jam hanno sempre dimostrato un impegno nel sociale: la band \u00e8 diventata protagonista di varie iniziative, sia benefiche che politiche. Gi\u00e0 dal 1992, la band ha fatto proprie alcune cause, come quella di Pro-choice, associazione che supporta il diritto di libera scelta per le donne, riguardo alla propria fertilit\u00e0; in particolare Vedder \u00e8 stato un sostenitore di questo movimento, citando in un articolo di \"Spin\" del 1992 le sue idee sull'aborto. All\"'MTV Unplugged\" durante lo stesso anno, il cantante sfoggi\u00f2 sul suo braccio la scritta \"PRO-CHOICE\" come segno di protesta. La band ha anche aiutato le ricerche per combattere la malattia di Crohn che affligge il chitarrista McCready.\nNel 1994 parteciparono con Neil Young al Bridge School Benefit mentre nel 1998, per esempio la band incluse \"Last Kiss\" nella compilation \"\", i cui introiti furono interamente devoluti in beneficenza. La band suon\u00f2 ad altri noti concerti di beneficenza, come quello il cui incasso fu devoluto ai familiari delle vittime degli attentati dell'11 settembre 2001 e quello per le vittime dell'uragano Katrina.\nForse pi\u00f9 noto, \u00e8, tuttavia, l'impegno politico della band. Gi\u00e0 alle presidenziali del 2000 la band appoggi\u00f2 il candidato dei verdi Ralph Nader, mentre nel 2004 appoggiarono John Kerry, perch\u00e9 ritenevano la situazione pi\u00f9 critica. L'appoggio al candidato dei Democratici e la critica nei confronti di Bush fu piuttosto veemente. \"Riot Act\" (in italiano, \"atto di rivolta\") \u00e8 un album dalla forte carica politica, che si concentra soprattutto nella canzone \"Bu$hleaguer\", che ha fatto scandalo quando Vedder inizi\u00f2 a eseguirla indossando la maschera di George W. Bush. Successivamente la band si impegn\u00f2 assieme ad altre star, come i R.E.M. e Bruce Springsteen, nel tentativo di portare a favore dei democratici le votazioni negli stati \"incerti\".\nI Pearl Jam inoltre hanno deciso di donare 100.000 dollari a diverse organizzazioni (in Italia, in Germania e in altri paesi europei) per lo sviluppo di energie rinnovabili e per combattere l'inquinamento come risarcimento per le emissioni inquinanti che hanno prodotto durante gli spostamenti del loro tour estivo del 2006."}
{"id": "411677", "revid": "2184720", "url": "https://it.wikipedia.org/wiki?curid=411677", "title": "U.D.S. - L'uomo della strada", "text": "U.D.S. - L'uomo della strada \u00e8 il secondo album solista del rocker fiorentino Piero Pel\u00f9 pubblicato l'11 ottobre 2002.\nNonostante il debutto in classifica al primo posto vende meno del precedente \"N\u00e9 buoni n\u00e9 cattivi\". Nonostante un sound pi\u00f9 potente il disco \u00e8 giudicato da molti troppo commerciale, poco ispirato e troppo infarcito di groove elettronici. Pezzi come \"Gatte e topi\" sono decisamente da evitare, mentre altri come \"Storie\" e \"Bene bene male male\" ricordano un po' il vecchio Pel\u00f9. Nell'album si riscontra la collaborazione dell'indonesiana Anggun in \"Amore immaginato\". \"The Girl From Ipanema\" \u00e8 una reinterpretazione della canzone portata al successo da Astrud Gilberto, mentre \"Pappagalli verdi\" \u00e8 un brano tratto dall'omonimo libro di Gino Strada, medico e fondatore di Emergency. Oltre alle 12 tracce c'\u00e8 anche una ghost track strumentale. I singoli estratti sono \"Bene bene male male\", \"Amore immaginato\" e \"Stesso futuro\". Una curiosit\u00e0 sta nel fatto che era previsto \"Raga'n'roll bueno\" come quarto singolo, ma la decisione della casa discografica ha dettato di confinare il videoclip come lato b del singolo \"Stesso futuro\", per poi essere pubblicato nel cd/dvd \"Presente\" del 2005."}
{"id": "411678", "revid": "1327555", "url": "https://it.wikipedia.org/wiki?curid=411678", "title": "Arsenal Stadium", "text": "L'Arsenal Stadium \u2014 noto anche come \"Highbury\" dal nome dell'omonimo quartiere londinese in cui \u00e8 situato \u2014 fu l'impianto di gioco della societ\u00e0 calcistica dell'Arsenal dal 1913 al 2006.\nStoria.\nVenne inaugurato il 6 settembre 1913 con una partita tra i \"Gunners\" e il Leicester, dopo che il club si era trasferito nel quartiere abbandonando la sua sede originale a Woolwich, nel sud est di Londra. Il primo progetto dello stadio fu firmato dall'ingegnere scozzese Archibald Leitch, mentre il restyling degli anni '30 (arrivato fino a noi) fu realizzato dagli architetti Claude Waterlow Ferrier and William Binnie, in stile Art d\u00e9co.\nA causa di una parziale ricostruzione avvenuta nel 1951, per riparare i danni sub\u00ecti nel corso della seconda guerra mondiale, l'Arsenal disput\u00f2 temporaneamente le gare casalinghe al White Hart Lane (gi\u00e0 stadio del concittadino Tottenham). Il 14 novembre 1934 lo stadio fu teatro della celebre \"battaglia di Highbury\", confronto amichevole tra le Nazionali inglese e italiana \u2014 all'epoca campione del mondo \u2014 risoltosi con la vittoria britannica per 3-2. \nL'Arsenal gioc\u00f2 temporaneamente a Wembley due edizioni di Champions League (1998/99 e 1999/2000), in un primo esperimento per capire le possibilit\u00e0 di lasciare Highbury in favore di uno stadio pi\u00f9 grande. Decisione che si realizz\u00f2 poi nel 2006, quando Highbury venne abbandonato in favore di un impianto maggiormente allineato ai canoni UEFA per incontri internazionali, il nuovo Emirates Stadium. L'Arsenal gioc\u00f2 l'ultimo incontro ad Highbury il 7 maggio 2006, imponendosi per 4-2 contro il Wigan. In seguito, con la compagine trasferitasi nel nuovo stadio, l'impianto - la cui struttura esterna originaria fu mantenuta - venne riadattato all'edilizia residenziale col nome di \"Highbury Square\"."}
{"id": "411679", "revid": "404449", "url": "https://it.wikipedia.org/wiki?curid=411679", "title": "Rischio (rapper)", "text": "Biografia.\nSi avvicina presto alla cultura hip hop cominciando a praticare il writing, per poi passare al rap. Si fa sentire dopo essersi trasferito a Bologna, dove incontra la Porzione Massiccia Crew, capitanata dal rapper di Ostia Inoki. Nel 1998 partecipa al mixtape del gruppo \"Demolizione\" sia da solo con la canzone \"Resistenza\", sia con l'amico Word, membro della Tagad\u00e0 NonChalance, nella canzone \"Zucchero filato\". Nel 2002 debutta da solista con l'EP \"Mondo droga\". Viene girato anche un videoclip che finisce su All Music.\nNel 2004 partecipa al mixtape \"PMC VS Club Dogo - The Official Mixtape\" con collaborazioni della PMC e del Club Dogo di Milano. Lo stesso anno pubblica l'album \"Lo spettacolo \u00e8 finito\", prodotto da Shablo, che riscuote un buon successo.\nNel 2006, dopo alcune collaborazioni con la Dogo Gang, ritorna sulla scena con l'album \"Reloaded - Lo spettacolo \u00e8 finito Pt. 2\", prodotto da Shablo e J-Falla. Nello stesso anno lascia la PMC per problemi personali e divergenze artistiche.\nIl 15 aprile 2010 esce il suo terzo album in studio \"Sogni d'oro\", il quale presenta molte collaborazioni con artisti importanti come Gu\u00e9 Pequeno, Dargen D'Amico, Danti dei Two Fingerz, Jake La Furia e Ghemon."}
{"id": "411680", "revid": "1543377", "url": "https://it.wikipedia.org/wiki?curid=411680", "title": "Cloruro d'argento", "text": "Il cloruro d'argento \u00e8 il sale di argento dell'acido cloridrico.\nAspetto.\n\u00c8 un solido cristallino di colore bianco, uno dei pochi cloruri metallici insolubili in acqua. Il cloruro d'argento \u00e8 per\u00f2 solubile in soluzioni acquose di anioni alogenuri, di ioni tiosolfati, o di ammoniaca, con cui l'argento forma ioni complessi:\nImpieghi.\nIl cloruro d'argento \u00e8 usato per le pellicole fotografiche, in quanto (come essenzialmente tutti i sali d'argento) diventa di colore scuro se esposto alla luce, decomponendosi in argento metallico. \nL'insolubilit\u00e0 del cloruro d'argento in acqua \u00e8 sfruttata a scopo analitico. Per determinare la presenza di cloruro nell'acqua si aggiunge nitrato d'argento e se il cloruro \u00e8 presente, si ha intorbidamento e precipitazione di cristalli di cloruro d'argento, bianchi."}
{"id": "411682", "revid": "2048534", "url": "https://it.wikipedia.org/wiki?curid=411682", "title": "Formula di Eulero per i poliedri", "text": "In geometria solida, la formula di Eulero per i poliedri mette in relazione i numeri formula_1, formula_2 e formula_3 rispettivamente di facce, spigoli e vertici di un poliedro semplice.\nEnunciato.\nSia formula_4 un poliedro semplice, cio\u00e8 un poliedro semplicemente connesso. Siano formula_1, formula_2 e formula_3 rispettivamente i numeri di facce, spigoli e vertici di formula_4. La formula di Eulero afferma che\nSi osserva che nella formula di Eulero le facce e i vertici compaiono simmetricamente: questo corrisponde al fatto che passando da un poliedro al suo duale facce e vertici si scambiano di ruolo, mentre tra gli spigoli dei due poliedro si ha una corrispondenza biunivoca naturale.\nI poliedri convessi sono sempre semplici, e per loro vale quindi la relazione.\nApplicazioni.\nQuesta relazione si collega a molti fatti e interessa, oltre alla geometria, la combinatoria e l'algebra topologica. Si tratta della formula per il calcolo della caratteristica di Eulero.\nSfera.\n\u00c8 impossibile coprire una sfera soltanto con esagoni, anche non regolari, per formare una geode, poich\u00e9 tale copertura non rispetterebbe la formula di Eulero per i poliedri. Infatti, in un poliedro a facce soltanto esagonali, ogni vertice \u00e8 comune a 3 facce ed ogni spigolo a 2 facce. Poich\u00e9 qualsiasi esagono ha 6 lati e 6 vertici, tale poliedro deve dunque avere 6/3 vertici per faccia e 6/2 spigoli per faccia. Dunque, se \"F\" \u00e8 il numero di facce, i numeri di spigoli \"S\" devono essere uguali a 3\"F\" ed il numero di vertici \"V\" a 2\"F\". Si ha allora:\ne la formula di Eulero non \u00e8 verificata.\nInvece, sostituiamo alcuni esagoni di questa impossibile copertura con pentagoni. Se il numero di facce non varia, il numero di spigoli e di vertici diminuisce: per ogni pentagono aggiunto, si ha (6 - 5)/2 spigoli, cio\u00e8 un met\u00e0-spigolo in meno e (6 - 5)/3 vertici, cio\u00e8 un terzo di vertice in meno; \u00a0formula_12\u00a0 aumenta dunque ogni volta della differenza, cio\u00e8 di un sesto. Affinch\u00e9 la formula di Eulero per i poliedri sia rispettata, occorre che \u00a0formula_12\u00a0 inizialmente a 0, diventi uguale a 2, dunque aumenta di 12/6. In breve, occorre sostituire 12 esagoni con altrettanti pentagoni. Il numero dei vertici \"V\" \u00e8 allora di 2\"F\"- 4 e quello degli spigoli \"S\" di 3\"F\"- 6. Un caso estremo \u00e8 quello del dodecaedro (\"'F\"= 12), dove non resta pi\u00f9 nessun esagono. Nella figura qui di seguito (dove \"F\"= 344 facce), quattro dei dodici pentagoni sono visibili.\nSolidi platonici.\nServendosi della formula di Eulero, \u00e8 facile dimostrare che non esistono pi\u00f9 di cinque poliedri regolari convessi.\nDimostrazione.\nLa dimostrazione presentata qui \u00e8 la prima dimostrazione rigorosa della formula di Eulero per i poliedri ed \u00e8 stata data da Augustin-Louis Cauchy, all'et\u00e0 di 20 anni. \nSi consideri un poliedro \"P\" semplicemente connesso con \"F\" facce, \"V\" vertici ed \"S\" spigoli; si intende dimostrare che per questi parametri vale la formula formula_14. \nConsiderando il poliedro come un corpo cavo, si asporta una sua faccia e, allungando gli spigoli della faccia eliminata, lo si deforma \"schiacciandolo sul piano\"; si ottiene allora un grafo non orientato raffigurato nel piano \"G\" i cui nodi sono i vertici di \"P\" e i cui lati sono gli spigoli deformati di \"P\".\nQuesta deformazione applicata \u00e8 un omeomorfismo. Le facce non sono pi\u00f9 le stesse dei poligoni, ma aree del piano delimitate da un ciclo di nodi collegati da lati. Per gli elementi del grafo planare ottenuto si possono usare ancora i termini faccia, vertice e spigolo ed i numeri degli oggetti con questi nomi non sono cambiati rispetto a quelli del poliedro \"P\". Si consideri in particolare che la faccia tolta a \"P\" corrisponde a tutta l'area esterna a \"G\".\nOra si procede ad una serie di modifiche del grafo che continuiamo a chiamare \"G\": ogni modifica consiste nel tracciare per una faccia avente pi\u00f9 di tre lati, una diagonale (cio\u00e8 un lato che collega due vertici di contorno non direttamente collegati). Quest'operazione aggiunge a \"G\" una faccia e uno spigolo e non modifica il numero dei suoi vertici; dunque l'espressione formula_12 resta invariata. Si ripete quest'operazione fino ad avere soltanto facce triangolari.\nArrivati in questa fase, si ripetono le operazioni seguenti:\nSi possono ripetere le trasformazioni precedenti nell'ordine che si preferisce, fino a rimanere con un solo grafo triangolo. Questo tipo di grafo ha due facce (una \u00e8 la faccia che effettivamente conteneva quel triangolo nel solido iniziale, l'altra \u00e8 la faccia che \u00e8 stata tolta inizialmente e che si \u00e8 \"sovrapposta\" a tutte le altre, ma non era ancora stata contata quindi viene considerata in questo momento), tre spigoli e tre vertici. Quindi formula_18, formula_19, e formula_20, dunque formula_14. Quest'espressione \u00e8 uguale all'espressione formula_12 di origine poich\u00e9 ogni manovra eseguita ha conservato il valore di quest'espressione. Si conclude che il nostro poliedro di partenza \nverificava l'espressione formula_14. La formula \u00e8 dunque dimostrata."}
{"id": "411683", "revid": "919135", "url": "https://it.wikipedia.org/wiki?curid=411683", "title": "Minore (algebra lineare)", "text": "In matematica, in particolare in algebra lineare, un minore di una matrice formula_1 \u00e8 il determinante di una matrice quadrata ottenibile da formula_1 eliminando alcune righe e/o colonne di formula_1.\nI minori sono uno strumento utile per calcolare il rango di una matrice, e quindi per risolvere i sistemi lineari.\nDefinizione.\nUna sottomatrice di una matrice formula_4, con formula_5 e formula_6 interi non negativi, \u00e8 una matrice formula_7, con formula_8 e formula_9 interi tali che formula_10 e formula_11, ottenuta da formula_1 rimuovendo formula_13 righe e formula_14 colonne.\nUn minore \u00e8 il determinante di una sottomatrice (quadrata, cio\u00e8 con formula_15). Il numero formula_8 \u00e8 definito \"ordine\" del minore.\nUn minore complementare \u00e8 un minore di formula_17 ottenuto togliendo una sola riga e una sola colonna da formula_17. Si nota subito che i minori complementari sono definiti solo per matrici formula_17 quadrate, altrimenti la matrice risultante non sarebbe pi\u00f9 quadrata e non se ne potrebbe calcolare il determinante. Il minore complementare rispetto all'elemento formula_20 di una matrice quadrata formula_17 si ottiene togliendo l'formula_22-esima riga e la formula_23-esima colonna e si indica con formula_24 o con formula_25. Se il minore complementare formula_24 viene considerato con il segno formula_27 esso \u00e8 detto \"complemento algebrico\" o \"cofattore\" di formula_20.\nTalvolta con \"minore\" si intende \"sottomatrice quadrata\", ma questo uso \u00e8 meno comune e alcuni risultati potrebbero dover essere enunciati in modo differente. Qui e nel seguito si user\u00e0 la definizione di minore come determinante.\nSia formula_17 una matrice formula_30 e siano formula_31 un sottoinsieme di formula_32 con formula_33 elementi e formula_34 un sottoinsieme di formula_35 con formula_33 elementi. Indicando con formula_37 il minore formula_38 di formula_17 che corrisponde alle righe con indice in formula_31 e colonne con indice in formula_34:\nPropriet\u00e0.\nIl rango di una matrice formula_49 \u00e8 uguale al massimo ordine di un minore non nullo di formula_49. Questo risultato fornisce uno strumento frequentemente utilizzato nel calcolo del rango di una matrice, ma non \u00e8 molto efficiente per matrici con elevato numero di righe e/o colonne.\nLa matrice dei cofattori \u00e8 un'importante matrice associata ad una matrice quadrata ed \u00e8 definita a partire dai suoi minori complementari.\nData una matrice ad elementi reali formula_51 e rango formula_8, allora esiste almeno un minore di ordine formula_8 non nullo e tutti i minori di ordine maggiore sono nulli.\nEsempio.\nSi consideri la matrice formula_54:\nAllora alcune delle sue sottomatrici sono:\nI minori di ordine formula_61 sono:\nAlcuni dei minori di ordine formula_63 sono:\nInfine i minori di ordine formula_65:"}
{"id": "411684", "revid": "11959", "url": "https://it.wikipedia.org/wiki?curid=411684", "title": "Tariq Ibn Ziyad", "text": ""}
{"id": "411687", "revid": "287204", "url": "https://it.wikipedia.org/wiki?curid=411687", "title": "Rances (Francia)", "text": " \nRances \u00e8 un comune francese di 40 abitanti situato nel dipartimento dell'Aube nella regione del Grand Est."}
{"id": "411697", "revid": "72396", "url": "https://it.wikipedia.org/wiki?curid=411697", "title": "Giulio De Micheli", "text": "Biografia.\nRivel\u00f2 la sua inclinazione musicale a soli cinque anni e all'et\u00e0 di quindici anni consegu\u00ec il diploma, completando poi gli studi presso il Conservatorio Arrigo Boito di Parma, perfezionandosi anche in violino: come solista, si rivel\u00f2 un virtuoso apprezzato in una serie nutrita di concerti in Italia e all'estero.\nLa sua produzione comprende oltre 160 composizioni, tra cui numerose operette, quattro messe, il poema sacro \"Petrus\".\nIl punto culminante del suo genio artistico \u00e8 rappresentato dalla Prima \"Suite\" (\"In campagna\"), dalla Seconda (\"Visioni egiziane\") e dalla Terza (\"Suite di danze\"). Da menzionare anche gli Intermezzi (tra cui \"A Ida\" su testo di Giovanni Pascoli), i valzer e le marce.\nSulla facciata della casa di Covo, dove mor\u00ec, una lapide cos\u00ec lo ricorda: \"Il 30 settembre 1940 in questa casa spir\u00f2 il maestro Giulio De Micheli, inesauribile creatore di sempre nuove melodie, gloria del violino, celebre in Patria e all'estero, vanto della Spezia che gli diede i natali, orgoglio di Covo che ne conserva le spoglie\"."}
{"id": "411699", "revid": "287204", "url": "https://it.wikipedia.org/wiki?curid=411699", "title": "Melanoleuca melaleuca", "text": "\"Melanoleuca melaleuca\" (Pers.) Murrill, \"Mycologia\" 3: 167 (1911) \u00e8 un fungo appartenente alla famiglia Tricholomataceae.\nDescrizione della specie.\nCappello.\nCarnoso, convesso e poi appiattito, umbonato, di colore che varia dal grigio-bruno a grigio-scuro, 3-8 cm di diametro.\nLamelle.\nBianche, fitte, ventricose, annesse al gambo.\nGambo.\n6-10 x 0,6-1,2 cm, biancatro, con sfumature brunastre, cilindrico, eleastico, un po' ingrossato alla base.\nCarne.\nSottile, molle, biancastra.\nSpore.\nBianche in massa, amiloidi.\nHabitat.\nCresce in estate-autunno, ai margini dei boschi di latifoglie e di aghifoglie, nei prati, pascoli e radure.\nCommestibilit\u00e0.\nDiscreta.\nEtimologia.\nDal greco \"melas\" = nero e \"leuk\u00f2s\" = bianco, nero e bianco, per i colori contrastanti delle lamelle e del cappello."}
{"id": "411701", "revid": "110157", "url": "https://it.wikipedia.org/wiki?curid=411701", "title": "Bonvillars", "text": "Bonvillars (toponimo francese) \u00e8 un comune svizzero di 493 abitanti del Canton Vaud, nel distretto del Jura-Nord vaudois.\nGeografia fisica.\nBonvillars si affaccia sul lago di Neuch\u00e2tel.\nSociet\u00e0.\nEvoluzione demografica.\nL'evoluzione demografica \u00e8 riportata nella seguente tabella:\nAmministrazione.\nOgni famiglia originaria del luogo fa parte del cosiddetto comune patriziale e ha la responsabilit\u00e0 della manutenzione di ogni bene ricadente all'interno dei confini del comune."}
{"id": "411703", "revid": "198277", "url": "https://it.wikipedia.org/wiki?curid=411703", "title": "Bernardo Corradi", "text": "Biografia.\n\u00c8 legato sentimentalmente dal 2006 alla showgirl Elena Santarelli, che ha sposato il 2 giugno 2014 e dalla quale ha avuto due figli. \u00c8 stato, in coppia con Stefano De Martino, mentore nella seconda edizione di \"Selfie - Le cose cambiano\", condotto da Simona Ventura.\nCarriera.\nGiocatore.\nClub.\nLe prime esperienze.\nInizia la carriera girovagando in diverse squadre di Serie C esordendo in quella categoria con il Poggibonsi, squadra con cui mette a segno anche la prima rete in un campionato professionistico (Poggibonsi-Giulianova 2-1 della stagione 1994-95). Si mette in luce nella Fidelis Andria in serie B, per poi passare l'anno dopo al : con i rossobl\u00f9 fa il suo esordio in serie A il 30 agosto 1999, nella gara persa 2-1 contro la . Dopo un solo campionato in Sardegna, passa all' con cui non riporta alcuna presenza.\nChievo.\nSubito dopo l'arrivo a Milano, la societ\u00e0 nerazzurra lo cede al . In gialloblu realizza 12 gol durante la prima stagione, contribuendo alla storica ascesa in A. L'anno seguente mette invece a segno 10 reti, aiutando gli scaligeri - al debutto nella massima serie - a qualificarsi per la Coppa UEFA.\nDopo il biennio a Verona, fece ritorno all'Inter: l'unica presenza in nerazzurro coincise con il debutto nelle coppe europee, giocando contro lo nei preliminari di Champions League. Viene poi ceduto alla Lazio.\nLazio.\nIn biancoceleste si afferma tra le migliori punte del panorama italiano, segnando 20 gol in due campionati. Nei preliminari della Champions League 2003-04 si sblocca inoltre in campo europeo, segnando nel 3-1 al .\nL'unico trofeo conquistato nel periodo romano \u00e8 la Coppa Italia 2003-04, nella cui finale di ritorno realizza un gol alla .\nValencia ed esperienze successive.\nNel 2004 si trasferisce al , per 9 milioni di euro. Rimane in Spagna per un solo anno, tornando quindi in patria: viene infatti acquistato dal , realizzando 10 gol in campionato.\nNell'estate 2006 rientra al Valencia, che lo cede al il 20 luglio 2006 per circa 2 milioni di euro. Oltremanica si fa notare, oltre che per la scarsa vena realizzativa, per un suo particolare festeggiamento in seguito alla doppietta rifilata ai londinesi del Fulham in cui impugna la bandierina del calcio d'angolo come una spada, poggiandola sulle spalle del compagno di squadra Joey Barton, autore in quel caso dell'assist vincente. A circa un'ora dalla chiusura dal mercato per la stagione 2007-2008 passa in prestito oneroso senza diritto di riscatto al Parma.\nReggina e Udinese.\nIl 29 luglio 2008 rescinde il contratto con i \"Citizens\" e il 1\u00ba agosto firma un annuale con la . Segna il suo primo goal in Serie A con la maglia amaranto alla prima partita del campionato 2008-2009, su rigore, contro il Chievo, sua ex-squadra. Il 30 maggio 2009 Corradi rescinde il contratto che lo legava al club calabrese trovandosi quindi svincolato, dopo una stagione condita da 10 reti (5 su calcio di rigore) in campionato.\nIl 3 luglio 2009 viene ufficializzato il suo ingaggio da parte dell'Udinese. Realizza ad Udine in Coppa Italia il suo primo gol bianconero in Udinese-Lumezzane 2-0. Al termine della sua prima stagione ha totalizzato 19 presenze in campionato. La sua prima rete (dopo oltre un anno di astinenza) in maglia Friulana la sigla il 17 ottobre 2010 in occasione dell'incontro Brescia-Udinese 0-1. Il 27 ottobre realizza una doppietta contro il Padova in Coppa Italia. Qualche settimana dopo segna da rigore nella partita contro il Lecce di Coppa Italia poi vinta dall'Udinese per 2-1. Anche se ha fatto molte presenze e pochi goal \u00e8 stato soggetto di molti assist grazie al suo fisico, quindi per queste sue prestazioni molto apprezzato dai sostenitori friulani. Il 30 giugno 2011 l'Udinese ed il giocatore non riescono a trovare un accordo per quanto riguarda il rinnovo del contratto per la stagione successiva, egli si \u00e8 liberato quindi a parametro zero.\nIl 27 dicembre inizia ad allenarsi con il , squadra di Lega Pro Prima Divisione.\nMontr\u00e9al Impact.\nIl 29 febbraio 2012 \u00e8 partito alla volta del Canada per un periodo di prova con i Montr\u00e9al Impact, squadra militante nella Major League Soccer statunitense, in vista di un eventuale ingaggio. Durante il suo periodo di prova con la squadra canadese ha giocato la sua prima partita nel match amichevole disputato contro gli svedesi del BK H\u00e4cken facendo il suo ingresso in campo ad inizio del secondo tempo; durante i 45' giocati si \u00e8 messo in luce propiziando, grazie ad un suo assist di testa, la rete del definitivo 1-0 per i Montr\u00e9al Impact\nIl 14 marzo viene ufficializzato il suo ingaggio da parte della squadra canadese, qui trova il connazionale Matteo Ferrari, con il quale si era gi\u00e0 allenato pochi mesi prima con il e aveva sostenuto il provino.\nIl 17 marzo fa il suo esordio nella Major League Soccer venendo mandato in campo al 77' nella partita giocata contro i Chicago Fire. Realizza il suo primo gol con la squadra canadese nella partita giocata contro Dallas realizzando un calcio di rigore e dedicando poi la sua rete al suo ex compagno Piermario Morosini, scomparso il giorno prima.\nPoche settimane dopo aver firmato un nuovo contratto annuale con la squadra canadese, l'attaccante ha subito un grave infortunio al legamento crociato del ginocchio sinistro. In seguito all'infortunio Corradi ha dovuto fermarsi e non ha giocato pi\u00f9 nessuna partita. Il 7 dicembre il Montreal Impact ha deciso di non rinnovare il contratto all'italiano, annunciando che non far\u00e0 parte della squadra per la MLS 2013.\nNazionale.\nNel febbraio 2003, Giovanni Trapattoni lo chiama per la prima volta in Nazionale. Al debutto contro il Portogallo, realizza il gol decisivo. Viene poi selezionato per l'Europeo 2004, scendendo in campo contro la Bulgaria.\nDopo l'arrivo di Lippi in panchina, colleziona soltanto un'ultima presenza.\nDopo il ritiro.\nDal 2015 \u00e8 opinionista sportivo per i canali Mediaset.\nIl 4 agosto 2017 viene ufficializzata la sua nomina come assistente di Carmine Nunziata sulla panchina della Under-17. L'anno seguente diventa il secondo di Federico Guidi nell'Under-19. Il 30 luglio 2019 passa ad allenare la selezione Under 16. Dopo aver guidato anche l\u2019Under-18, dall'estate del 2020 \u00e8 l\u2019allenatore dell\u2019Under-17.\nNel 2018 ha vissuto un'esperienza da vice commissario \"ad interim\" della Lega di Serie A a seguito del commissariamento della stessa da parte del presidente del CONI Giovanni Malag\u00f2.\nNel dicembre del 2020 con Christian Vieri lancia \"PLB eSports\", un progetto di formazione e intrattenimento per lo sviluppo professionale di giovani talenti nel mondo dei videogiochi."}
{"id": "411705", "revid": "599013", "url": "https://it.wikipedia.org/wiki?curid=411705", "title": "Alberto Fontana", "text": "\u00c8 quarto nella classifica dei giocatori pi\u00f9 anziani a essere scesi in campo in Serie A, avendo disputato l'ultima partita all'et\u00e0 di 41 anni e 297 giorni; davanti a lui ci sono Gianluigi Buffon, Francesco Antonioli e Marco Ballotta.\nBiografia.\n\u00c8 soprannominato sia \"Jimmy\" per via dello stesso cognome del cantante (soprannome condiviso con l'omonimo ex portiere), sia \"Nonno volante\".\nFiglio di Franco, un bagnino di Cervia scomparso il 28 agosto 2008, a quarant'anni ha avuto un figlio di nome Niccol\u00f2 dalla sua compagna Daria.\nCaratteristiche tecniche.\nPortiere affidabile e longevo, si \u00e8 espresso su buoni livelli anche dopo aver compiuto quarant'anni.\nCarriera.\nClub.\nDopo aver effettuato tutta la trafila delle squadre giovanili nel , nel 1985 viene prestato al Pesaro in Serie C2. Da l\u00ec nel 1988 passa alla SPAL, prima di tornare al Cesena, con la cui maglia esordisce in Serie A il 9 settembre 1990. In seguito la squadra retrocede e lui ne difende i pali per due anni in Serie B, quindi si trasferisce al , per 4 anni, contribuendo a due promozioni della squadra in Serie A.\nSeguono tre stagioni nell'Atalanta, con una promozione in Serie A nel 2000.\nNel gennaio 2001 viene acquistato dal Napoli, con cui disputa 14 partite. Da ricordare un rigore parato a Zin\u00e9dine Zidane (Juventus Napoli 3-0). A settembre lascia la squadra partenopea, che non navigava in buone acque, dopo aver rifiutato un contratto triennale, passando all', dove ha giocato soprattutto in sostituzione del primo portiere Francesco Toldo. In quattro stagioni scende in campo 10 volte in campionato (9 gol subiti e nessuna sconfitta), a cui vanno sommate 2 presenze in Champions League, 4 in Coppa UEFA e 8 in Coppa Italia. Il momento pi\u00f9 alto della sua carriera \u00e8 proprio una partita giocata per l'Inter, quando, partendo titolare per scelta tecnica, mantiene inviolata la propria porta in un derby contro il , finito 0-0.\nNell'estate 2005 viene acquistato dal Chievo Verona per sostituire Luca Marchegiani, che nel frattempo si \u00e8 ritirato, giocando da titolare. A fine stagione, dopo aver subito 36 gol, ottiene con la squadra la qualificazione alla Coppa UEFA (7\u00ba posto) poi tramutata in qualificazione alla Champions League dopo le vicende di \"Calciopoli\" che hanno stravolto la classifica finale.\nPalermo.\nA Verona rimane per una sola stagione, perch\u00e9 nell'estate 2006 passa al Palermo. Nella sua prima stagione in rosanero parte come secondo di Federico Agliardi, ma poi, complice un infortunio del portiere bresciano, diventa titolare e vi resta tale per tutta la stagione anche quando Agliardi torna a disposizione. Para il rigore a Kak\u00e1 in Palermo-Milan (0-0). Viene stimato dalla tifoseria.\nNella stagione 2007-2008 \u00e8 ancora il titolare del Palermo.\nLa stagione seguente \u00e8 invece considerato il secondo portiere alle spalle di Marco Amelia, cosa da lui non gradita: anche per questo motivo non viene convocato per la partita del 30 novembre contro il (vinta per 3-1). Seguiranno altre esclusioni, che lo mettono di fatto fuori rosa. L'11 dicembre il portiere, evidentemente preoccupato, ha messo in preallarme l'Associazione Italiana Calciatori per tutelare i propri interessi.\nL'inevitabile add\u00eco si consuma a parole il 29 dicembre per bocca del presidente Zamparini, lasciando di fatto il giocatore libero di accordarsi con altre societ\u00e0. Ma quando ormai la cessione sembrava scontata, il trasferimento del giocatore \u00e8 saltato. Per i legali non si tratta comunque di una messa fuori rosa in quanto avrebbero gi\u00e0 accusato la societ\u00e0 di \"mobbing\". Anche il direttore sportivo Walter Sabatini ha detto che la societ\u00e0 ha saputo ben gestire il caso, ma a marzo il presidente torna a dichiarare che il giocatore \u00e8 ancora fuori rosa, salvo smentire il tutto poche ore dopo.\nLa stagione si chiude senza che lui sia pi\u00f9 sceso in campo. L'ultima partita da lui giocata \u00e8 stata dunque quella del 15 novembre 2008 contro la sua ex squadra, l' (0-2), giocata all'et\u00e0 di 41 anni e 297 giorni. In carriera ha totalizzato complessivamente 240 presenze in Serie A e 216 in Serie B."}
{"id": "411706", "revid": "1543377", "url": "https://it.wikipedia.org/wiki?curid=411706", "title": "Economia dell'idrogeno", "text": "Un'economia dell'idrogeno (o, per meglio dire, un'economia basata sull'idrogeno) \u00e8 un tipo di sistema economico ipotizzato per il futuro in cui varie forme di energia vengono immagazzinate sotto forma di idrogeno (H2, gassoso, liquido o in composti come gli idruri metallici) da utilizzare sia in applicazioni in movimento che per fornire ulteriore energia alla rete elettrica nazionale e mondiale nei momenti di carico energetico eccessivo.\nIn particolare, verso la fine del XX secolo si \u00e8 rapidamente sviluppato il progetto di un'automobile a idrogeno, che usa l'idrogeno come combustibile in particolari celle o pile, che generano tensione elettrica capace di muovere un qualsiasi motore elettrico, senza per\u00f2 rimpiazzare del tutto benzina e gasolio: infatti l'idrogeno non si trova in natura e per questo motivo, non \u00e8 una fonte di energia in quanto va prodotto. Esempi di autostrade ad idrogeno sono in progetto in Europa (Autostrada A22) e in USA (California Hydrogen Net). Una siffatta economia necessita di una nuova infrastruttura di produzione, stoccaggio e trasporto del nuovo combustibile che allo stadio base in natura non si presenta allo stato liquido come i combustibili fossili, ma allo stato gassoso necessitando del superamento di diversi problemi energetici e tecnologici associati.\nIntroduzione.\nSecondo il DOE, la produzione di idrogeno ammonta a 9 milioni di tonnellate all'anno, per il 95% prodotti tramite il \"reforming\" di metano con vapor d'acqua (efficienza energetica dell'80%, ma si producono 9\u00a0kg di CO2 per ogni kg di H2 ottenuto).\nIl tasso di crescita stimato per la produzione d'idrogeno \u00e8 del 10% annuo. Dal momento che lo stoccaggio dell'idrogeno e il suo trasporto sono molto onerosi, la maggior parte di esso viene di norma prodotta e utilizzata localmente (immediatamente) per il consumo interno, dalle stesse industrie che lo producono, in genere raffinerie di petrolio, oppure fabbriche appartenenti all'industria pesante.\nCorrentemente, la produzione dell'idrogeno avviene per il 48% da gas naturale, per il 30% dal petrolio (sottoprodotto della distillazione e \"reforming\" del gasolio), per il 18% dal carbone; l'elettrolisi dell'acqua viene impiegata per produrre soltanto il 4% dell'H2. Esistono progetti finanziati dal DOE che studiano la possibilit\u00e0 di separare l'idrogeno dall'ossigeno alle medie temperature (350\u00a0\u00b0C), in soluzioni di H2S, impiegando concentratori solari.\nNel 2005, il Dipartimento per l'Energia degli Stati Uniti ha fissato un obiettivo di costo per il 2015 pari a 2-3,00 $/Kg di idrogeno (dollari del 2005, non tassati), equivalenti a 2-3,00 $/gallone di benzina.\nLa produzione tramite elettrolisi, ha efficienze che variano dal 50 al 70% (a seconda della densit\u00e0 di potenza, temperatura e dei catalizzatori impiegati). Questa procedura si ritiene conveniente laddove si abbia un eccesso di potenza elettrica non immagazzinabile (ad esempio, innalzandola tramite condotte forzate da un bacino idrico inferiore a uno superiore), oppure dove non sia fattibile trasportare la corrente elettrica prodotta con linee elettriche. Nel caso si impieghino metodi di generazione che non producono anidride carbonica (eolico, solare fotovoltaico, nucleare), la bassa resa dell'elettrolisi risulta accettabile in una logica di riduzione delle emissioni globali di CO2\nSono in corso di ricerca e sviluppo nuovi metodi per la produzione di idrogeno: alcuni sono basati sulla coltivazione e produzione diretta da parte di microscopiche alghe azzurre modificate geneticamente, altre sull'azione di enzimi su substrati come la spazzatura urbana o la stessa acqua semplicemente esposta alla luce solare concentrata con specchi (ad alte temperature e con catalizzatori).\nEssendo in crescita sia la popolazione mondiale che l'agricoltura intensiva che l'alimenta, la domanda per un impiego massiccio dell'ammoniaca \u00e8 crescente. L\"'hydrocracking\" rappresenta un'area di ancora maggiore crescita, dal momento che il corrente aumento dei prezzi del petrolio incoraggia le compagnie petrolifere ad estrarre petrolio da sorgenti prime pi\u00f9 povere (con idrocarburi pi\u00f9 pesanti, ricchi in cere, bitume, olefine, nafta, e pi\u00f9 sporche in zolfo), come le sabbie della \"fascia bituminosa\" dell'Orinoco in Venezuela, oppure gli scisti bituminosi del Canada.\nNecessit\u00e0 dello sviluppo dell'economia ad idrogeno.\nL'elettricit\u00e0 ha rivoluzionato la qualit\u00e0 della vita umana sin dal tardo XIX secolo consentendo un pi\u00f9 facile utilizzo delle fonti energetiche disponibili. Invenzioni come la dinamo e l'illuminazione elettrica iniziarono a crescere dopo l'invenzione della corrente continua. Successivamente l'alternatore e la corrente alternata permisero la trasmissione di energia elettrica su grandi distanze a grande scala.\nCorrentemente, il bilanciamento del carico sulla rete energetica viene compensato variando la potenza prodotta dai generatori. Nonostante tutto, l'elettricit\u00e0 \u00e8 difficile da accumulare efficientemente per usi futuri.\nIl sistema pi\u00f9 ampiamente utilizzato (il pi\u00f9 efficiente sotto il profilo dei costi) per l'immagazzinamento di grandi quantit\u00e0 di energia di rete \u00e8 lo stoccaggio a acqua pompata, che consiste nel pompare acqua in una riserva o un lago chiusi da una diga (oppure con tubi in salita ed in discesa) e nel generare energia idroelettrica per soddisfare il picco. Questi sistemi non possono essere resi portatili o poco ingombranti. Un'altra alternativa di minore ingombro come il condensatore ha una densit\u00e0 energetica troppo bassa. Gli accumulatori hanno una densit\u00e0 energetica bassa ed inoltre sono lenti nelle fasi di scarica e ricarica. L'accumulo energetico in volani, a parit\u00e0 di dimensioni, pu\u00f2 risultare pi\u00f9 efficiente rispetto alle batterie, ma comporta problemi di sicurezza per via della possibilit\u00e0 di rottura esplosiva.\nContemporaneamente alla diffusione dell'elettricit\u00e0, si sviluppava un'altra fonte di energia portatile: idrocarburi derivati dal petrolio, che fornivano energia chimica ai motori a combustione interna, trasformandola in energia meccanica per molti tipi di veicoli come automobili, navi ed aerei. I motori a combustione interna, grazie alla maggiore autonomia, leggerezza, potenza e relativa efficienza del motore e all'alta densit\u00e0 energetica degli idrocarburi, si imposero sui vecchi tipi di locomozione, come la vecchia locomotiva a vapore, l'aria compressa, e le prime auto elettriche a batterie. L'alto rapporto potenza-peso di questi motori ne faceva l'unico metodo impiegabile nel primo aeroplano.\nLa probabile fine nel XXI secolo delle fonti pi\u00f9 economiche di idrocarburi e l'effetto serra dovuto alle emissioni di diossido di carbonio (CO2) hanno dato luogo alla ricerca di alternative agli idrocarburi fossili che non diano luogo a questi problemi.\nAlcuni pensano che le celle a combustibile, utilizzanti idrogeno come carburante, siano dal punto di vista della convenienza globale l'equivalente futuro del motore a combustione interna del XX secolo o del motore a vapore nel XIX secolo.\nL'idrogeno \u00e8 l'elemento pi\u00f9 abbondante nell'universo. Possiede anche un eccellente densit\u00e0 energetica, pi\u00f9 efficiente rispetto a quella del metano o dei tipici carburanti per il motore a combustione interna in rapporto al peso, cosa che ne consiglia l'impiego in razzi come lo \"space shuttle\".\nIn teoria l'unica emissione delle celle a idrogeno \u00e8 acqua pura. Inoltre le celle a idrogeno sono pi\u00f9 efficienti rispetto al motore diesel. In effetti, il motore a combustione interna ha un'efficienza del 20-35%, mentre la pila a combustibile ha un'efficienza elettrica che va dal 40 al 49%, ed in modalit\u00e0 di cogenerazione (elettricit\u00e0 e calore) gli impianti di celle a combustibile forse raggiungeranno un'efficienza energetica pari all'80-85%.\nAltre tecnologie innovative, in concorrenza con le pile a combustibile ad idrogeno, dimostrano un'efficienza elettrica vicina al 30-35%.\nFonti centralizzate di idrogeno progettate.\nGrossi generatori d'idrogeno ad alta efficienza combinati con un sistema di distribuzione (come le condotte del gas naturale ma in grado di affrontare le ulteriori sfide poste dal trasporto dell'idrogeno) e le pile a combustibile che funzionano con idrogeno possono essere in grado di sostituire gli odierni sistemi di distribuzione elettrica e di generazione, in aggiunta ai veicoli a carburanti fossili. Sistemi simili sono normalmente utilizzati nell'ambito del gas naturale per produrre elettricit\u00e0, come lo sviluppo suburbano di grossi quartieri dotati di sistemi di cogenerazione. La fonte energetica sfruttabile per la produzione dell'idrogeno potrebbe essere nucleare; gli aerogeneratori, l'energia idroelettrica; e finalmente i combustibili fossili (poco convenienti sotto il punto di vista della prevenzione dell'effetto serra). Ad esempio grossi generatori che producano idrogeno dal carbone genererebbero grandi quantit\u00e0 di inquinanti, ma renderebbero centralizzate le emissioni, dunque i sistemi di controllo delle emissioni (come la reiniezione della CO2 prodotta nei pozzi di petrolio o il recupero per formare e/o pietra calcarea) sarebbero pi\u00f9 facili da ispezionare e forse sarebbero meglio mantenuti rispetti ai sistemi montati sulle automobili (basati sulla marmitta catalitica al platino) gestiti da singoli individui. Comunque vi sono alcuni \"punti cruciali\" tecnologici che ostacolano lo sviluppo dell'economia ad idrogeno, che riguardano:\nProduzione di idrogeno.\nL'idrogeno puro non \u00e8 disponibile nel nostro pianeta. La maggior parte dell'idrogeno \"conveniente\" pu\u00f2 essere estratto da altre sostanze con procedure chimiche ed elettrolitiche, oppure pu\u00f2 essere prodotto da altri combustibili utilizzando sostanze ad elevato contenuto energetico, come i combustibili fossili (reforming del metano e carbone), ma questi metodi, oltre ad esaurire risorse non rinnovabili, generano CO2 in quantit\u00e0 maggiori rispetto ai motori convenzionali, aggravando l'effetto serra rispetto al loro utilizzo diretto negli autoveicoli. Inoltre i processi di produzione garantirebbero un guadagno energetico dubbio dal punto termodinamico, o al pi\u00f9 ancora da valutare attentamente, anzi in molti casi produrrebbero una perdita di efficienza che nel caso migliore \u00e8 di circa il'20%, per via dell'irreversibilit\u00e0 dei processi fisico-chimici di trasformazione dell'energia.\nL'idrogeno pu\u00f2 essere prodotto anche con l'elettrolisi dell'acqua utilizzando grandi quantit\u00e0 di energia elettrica.\nTale tecnologia, sebbene concettualmente molto semplice, viene applicata solo per utilizzi estremamente settoriali.\nProduzione in Italia: Mantova.\nIl maggiore produttore di \"idrogeno merchant\" (destinato alla vendita ad altre industrie, enti o privati), non destinato all'immediata produzione di ammoniaca oppure alla raffinazione del petrolio \u00e8 il Gruppo Sapio, in particolare nella sua raffineria di Mantova, dove si producono 450.000 metri cubi di Hformula_1 al giorno.\nIl futuro a breve termine.\nIl potenziale per un grande mercato e l'acuto incremento dei prezzi del petrolio hanno incoraggiato l'interesse per mezzi alternativi e pi\u00f9 economici per produrre idrogeno. Tra questi il governo USA finanzia lo studio per l'elettrolisi termochimica ad alta temperatura dell'acqua. Alcuni prototipi di reattori come il PBMR oppure il VHTR operano a temperature tra i 850 ed i 1000 gradi Celsius, molto pi\u00f9 caldi degli impianti civili esistenti. L'elettrolisi dell'acqua a quelle temperature converte meglio il calore iniziale in energia chimica sotto forma d'idrogeno, migliorando l'efficienza. Il processo funziona in laboratorio, ma non \u00e8 stato mai testato su scala commerciale.\nProduzione di idrogeno dall'acqua con calore a \"bassa qualit\u00e0\".\nEsistono vari processi per produrre idrogeno dall'acqua utilizzando calore a \"bassa temperatura\" (ossia calore tra i 60\u00a0\u00b0C e i 200\u00a0\u00b0C che non potrebbe essere utilizzato per produrre elettricit\u00e0 con efficienze superiori al 3-10% (per ragioni di termodinamica). Le fonti di questo calore possono essere la combustione della spazzatura differenziata, ad esempio (carta e polietilene, oppure in un'automobile, riscaldando con la marmitta catalitica un contenitore con la soluzione.\nImmagazzinamento dell'idrogeno.\nL'idrogeno ha anche una bassa densit\u00e0 (pari a 0,0708\u00a0g/cm\u00b3 a \u2212253\u00a0\u00b0C). Questo significa che \u00e8 necessario un serbatoio abbastanza capiente per immagazzinarlo, anche impiegando energia addizionale per comprimerlo, cosa che comporta problemi di sicurezza per l'alta pressione del gas.\nNei prototipi di automobili ad idrogeno vengono usate pressioni dell'ordine degli 80\u00a0MPa; per confronto si consideri che nelle automobili a metano sono usati circa 20\u00a0MPa.\nIl grosso e pesante serbatoio ridurrebbe l'efficienza del veicolo per via del maggiore peso da trasportare. Dal momento che \u00e8 una molecola piccola ed energetica, l'idrogeno diatomico tende a diffondere attraverso ogni materiale di rivestimento che venga utilizzato per il suo contenimento, portando all'imbibizione di idrogeno dello stesso materiale, oppure indebolendo il suo contenitore. Questo viene chiamato \"il problema dell'immagazzinamento\" o \"stoccaggio\".\nAltri proponenti si immaginano fonti di idrogeno locali in ambito rurale, anche se gli ostacoli che si frappongono ad eventuali grossi generatori di idrogeno ad alta efficienza in mezzo alla campagna sono meno gravi rispetto a quelli che si presenterebbero in ambito urbano.\nTrasporto dell'idrogeno.\nNon sembra che l'idrogeno sia il mezzo pi\u00f9 economico per il trasporto di energia su lunghe distanze nel futuro prossimo. I progressi nella tecnologia dell'elettrolisi e delle pile a combustibile non hanno affrontato i costi sottolineati.\nCondotte di gas naturale.\nLe condotte di gas naturale e le navi con serbatoi di gas naturale liquefatto sono molto pi\u00f9 costose e richiedono un mercato stabile con estese tubazioni di gas ed ampia presenza di elettrodomestici che impieghino il GNL (come scaldabagni e cucine). Per questo il gas naturale estratto dal North Slope, in Alaska viene reimmesso nel suolo piuttosto che inviato verso l'Oregon, ed \u00e8 questa la ragione per la quale il GNL dalla costa nordovest dell'Australia viene inviato via nave in Giappone e Cina.\nLinee elettriche.\nLe linee elettriche muovono l'energia a costi anche maggiori rispetto a quelli dei gasdotti di gas naturale; per questo, di solito le centrali elettriche si trovano a circa 160\u00a0km dalle utenze che servono. Le linee di lunga distanza vengono impiegate per bilanciare gli squilibri tra i vari punti dove l'energia elettrica viene prodotta e consumata ad una certa ora, muovendo una piccola porzione del totale generato. Ad esempio la California brucia circa 30 gigawatt di elettricit\u00e0, ed ha un collo di bottiglia nella trasmissione nord-sud (la \"500 kV Path 15\") pari a 5,4 gigawatt.\nCondotte dell'idrogeno ad alta pressione.\nLe condotte dell'idrogeno sono anche pi\u00f9 costose rispetto alle linee elettriche a lunga distanza. L'idrogeno a temperatura ambiente ha un volume tre volte maggiore rispetto al gas naturale a parit\u00e0 di energia trasportata, inoltre lo H2 accelera la comparsa di crepe nell'acciaio (imbibimento da idrogeno), che aumenterebbe i costi di manutenzione, le perdite, ed i costi materiali. Sembra che la differenza nei costi sia destinata ad aumentare con le nuove tecnologie: i cavi sospesi in aria possono impiegare tensioni maggiori con costi marginalmente superiori, ma le tubature ad alta pressione richiedono in proporzione pi\u00f9 materiale. Questo \u00e8 noto come \"problema del trasporto\" dell'idrogeno.\nCondotte miste idrogeno criogenico e ceramiche superconduttive.\nNel 2006 sono state proposte condotte miste interrate in profondit\u00e0, con un nucleo contenente idrogeno in pressione (liquefatto alla temperatura dell'azoto liquido), che dovrebbe circolare all'interno di una tubazione o di lunghe strisce avvolgenti in ceramica superconduttiva dell'elettricit\u00e0 (corrente continua), a sua volta foderate da plastiche isolanti e da una protezione esterna estremamente resistente (tubi in acciaio o kevlar). Le stime di portata energetica per ogni paio di condotte (una positiva a +50.000 volt e l'altra negativa a -50.000 volt) sono di 5 Gigawatt elettrici e di 10 Gigawatt sotto forma di idrogeno liquefatto (per combinazione di alta pressione e temperature dell'azoto liquido).\nCampi di impiego dell'idrogeno.\nUtilizzo dell'idrogeno.\nEsistono due utilizzi principali per l'idrogeno:\nAlimentazione di reazioni chimiche.\nL'idrogeno viene utilizzato in molte reazioni chimiche - come il processo Haber e l\"'hydrocracking\" - come descritto nella sezione precedente \"utilizzo dell'idrogeno\".\nMotori a combustione interna.\nL'idrogeno pu\u00f2 essere utilizzato a fini energetici nei motori a combustione interna, opportunamente progettati, con l'efficienza tipica di tali motori (media del 30%), buona potenza ed il vantaggio di una tecnologia gi\u00e0 matura e dai costi relativamente non elevati.\nPila a combustibile.\nLa pila a combustibile (o \"fuel cell\") \u00e8 un dispositivo in grado di utilizzare idrogeno producendo energia elettrica con una buona efficienza, ma con prototipi ancora costosi ed ingombranti. La realizzazione di una fuel cell richiede infatti metalli della serie chimica del platino (estremamente costoso) mentre gli altri materiali provati hanno dimostrato una vita utile troppo breve.\nDal momento che la diffusione dell'utilizzo dell'idrogeno come una fonte portatile di energia ha senso soltanto se impiegato in pile a combustibile (la semplice combustione con l'ossigeno atmosferico in motori a combustione interna produce inquinanti come i NOx, rumore, ed ha una minor resa energetica in termini di efficienza), le persone che auspicano una economia all'idrogeno sperano che i progressi nelle nanotecnologie e nella produzione in serie ridurranno questi problemi in modo da rendere queste pile efficaci in rapporto al loro costo.\nFonte energetica.\nL'altra premessa a questo tipo di economia \u00e8 che le celle a combustibile sostituiscano i motori a combustione interna e le turbine come mezzi primari per trasformare l'energia chimica in movimento e potenza elettrica. La ragione per aspettarsi questo cambiamento \u00e8 che le celle elettrochimiche sembrano essere pi\u00f9 efficienti rispetto ai motori (che disperdono molta energia sotto forma di calore ed attrito). Le celle a combustibile all'inizio del ventunesimo secolo sono molto costose, ma si lavora costantemente per renderle pi\u00f9 economiche.\nLe pile a combustibile sono sistemi redox (si avvalgono di reazioni chimiche di ossido-riduzione, isolando il flusso di elettroni, e convogliandolo verso motori o altri impieghi), e quindi possono impiegare anche idrocarburi oltre all'idrogeno puro.\nSe i costi delle celle divenissero competitivi rispetto ai motori diesel e alle turbine, tra i primi utilizzatori ci sarebbero le centrali elettriche alimentate a gas naturale (che sono poco inquinanti). Le centrali elettriche a gas naturale vengono costruite in gran numero da industrie molto competitive, i loro proprietari possono lavorare con alcune restrizioni operative (come tolleranze non ampie di variazioni di temperatura, basso tasso di salita della fornitura di potenza, ecc.), per loro il problema del rapporto potenza/peso non si pone e anche piccoli guadagni nell'efficienza energetica rappresentano per loro guadagni consistenti. Se la trasformazione del gas naturale in idrogeno per l'impiego nelle \"pile a combustibile\" si rivelasse economicamente pi\u00f9 vantaggioso che bruciare il gas naturale, gli impianti di potenza elettrica a gas lo farebbero progressivamente ma non si sa se vi sia alcuna discussione concreta su centrali elettriche a celle a combustibile.\nL'interesse collettivo verso l'idrogeno \u00e8 motivato anche dall'idea di potere utilizzare le celle a combustibile nelle auto. Queste possono avere un ottimo rapporto peso/potenza (ma ad esso si aggiungerebbe anche il peso dei motori elettrici), sono pi\u00f9 efficienti (ignorando i consumi del processo produttivo) rispetto ai motori a combustione interna, e non producono emissioni dannose. Se potessero essere fabbricate economicamente, le \"fuel cells\", sarebbero economicamente convenienti in una macchina ibrida avanzata (ovvero che combina l'energia elettrica prodotta da celle a.c. e quella erogata da batterie a sua volta da ricaricare direttamente o con l'energia solare di pannelli di un parcheggio, o con l'energia elettrica domestica da fonte eolica o da cogenerazione oppure direttamente con la corrente di casa).\nMetano come fonte e veicolo dell'idrogeno.\nSe il metano (o meglio il gas naturale) dovesse diventare la principale fonte d'idrogeno, sarebbe pi\u00f9 sensato stoccarlo e trasportarlo con serbatoi d'auto speciali, a metano compresso e far funzionare una serie di \"reformers\" e di pile a combustibile direttamente dal metano. Il sistema risultante impiega l'energia del metano pi\u00f9 efficientemente, produce meno CO2 totale, e richiede meno nuove infrastrutture. Un ulteriore vantaggio \u00e8 che il metano \u00e8 molto pi\u00f9 facile da trasportare e manipolare rispetto all'idrogeno. Il metano impiegato nelle \"fuel cells\" non deve per\u00f2 presentare tracce di metantiolo o etantiolo, le sostanze maleodoranti che vengono iniettate nella distribuzione di gas per aiutare gli utenti a scoprire subito eventuali le perdite, quindi con gli inevitabili rischi connessi al caso di perdite non avvertibili. I solfuri responsabili dell'odore infatti provocano l'avvelenamento (o \"disattivazione\") del catalizzatore nella membrana della pila a combustibile. Inoltre dal momento che la tecnologia per far funzionare i motori a combustione interna direttamente dal metano \u00e8 ben sviluppata, poco inquinante, ed allunga la vita del motore, \u00e8 pi\u00f9 probabile che il gas naturale compresso (GNC) venga usato per il trasporto in questo modo piuttosto che in celle a combustibile, almeno nel prossimo futuro.\nAutotrasporto.\nIl bilancio energetico dell'idrogeno applicato all'autotrazione, anche con la miglior tecnologia ovvero le celle a combustibile, lo rende per\u00f2 ancora svantaggioso rispetto ad altre tecnologie energetiche gi\u00e0 esistenti.\nCon le tecnologie attuali la generazione pi\u00f9 efficiente dell'idrogeno mediante reforming ha infatti una efficienza del 75 - 80 %. Altra energia viene persa per comprimerlo e trasportarlo. In totale l'energia spesa per kg di idrogeno \u00e8 pari a circa 50 MJ. Dato che l'energia di un kg di idrogeno \u00e8 di circa 141 MJ ne consegue che l'efficienza totale arriva al 60%.\nIl sistema di produzione e distribuzione pi\u00f9 efficiente dell'energia sembra essere invece quello elettrico, che pu\u00f2 arrivare al 95% di efficienza. I veicoli totalmente elettrici possono essere 3 - 4 volte pi\u00f9 efficienti di un veicolo ad idrogeno.\nValutazione e fattibilit\u00e0 dell'economia ad idrogeno.\n\"Conditio sine qua non\" per l'economia ad idrogeno.\nPer quanto detto precedentemente la futuribile economia dell'idrogeno sarebbe condizionata dal requisito di partenza della produzione dell'idrogeno in maniera termodinamicamente conveniente ovvero un guadagno netto di energia nel suo ciclo di produzione-utilizzazione ed allo stesso tempo anche non pi\u00f9 inquinante dell'attuale economia a combustibili fossili. Tutto condurrebbe quindi a utilizzare fonti non-fossili ovvero energie alternative come ad esempio le energie rinnovabili, l'energia nucleare), che impiegherebbe alcuni metodi (principalmente l'elettrolisi), anche se dubbi e perplessit\u00e0 rimangono sulla condizione di convenienza termodinamica.\nL'unico sistema di produzione di idrogeno economicamente sostenibile per\u00f2 \u00e8 il reforming di materie prime fossili.\nOstacoli e nodi cruciali per lo sviluppo dell'economia ad idrogeno.\nL'economia ad idrogeno ha molti ostacoli o punti cruciali abbastanza importanti da sormontare, anche se viene ampiamente vista come il modello pi\u00f9 viabile di sostituzione della economia a combustibili fossili:\nProblemi ambientali.\nCorrentemente circa il 48% dell'idrogeno gassoso viene creato grazie al reforming del gas naturale tramite il metodo della reazione di spiazzamento dell'acqua (natural gas/water gas shift), che \u00e8 stato spiegato in precedenza. Questo processo crea come sottoprodotto l'anidride carbonica (CO2), un gas serra. Questa viene abitualmente liberata nell'atmosfera, anche se sono state effettuate ricerche per la sua iniezione in giacimenti di idrocarburi depletati o acquiferi salini. \u00c8 stato proposto lo stoccaggio dell'anidride carbonica negli abissi marini. Anche la produzione di vapore acqueo dall'ossidazione dell'idrogeno a rigore non sarebbe pienamente ecocompatibile perch\u00e9 \u00e8 anch'esso un potente gas serra (pi\u00f9 potente della Co2) sia pure con un tempo di residenza in atmosfera di soli 8 giorni.\nSono stati posti alcuni interrogativi su problemi relativi a fuoriuscite accidentali di idrogeno. L'idrogeno molecolare tende a fuoriuscire lentamente da ogni tipo di suo mezzo di contenimento. \u00c8 stato ipotizzato che quantit\u00e0 significative d'idrogeno gassoso (H2) possano fuoriuscire dai serbatoi di idrogeno. In tal caso, anche per l'azione della radiazione ultravioletta, si potrebbero formare radicali liberi (H+) e (H.) nella stratosfera.\nQuesti radicali liberi potrebbero in seguito agire come catalizzatori del danno alla fascia dell'ozono. Un aumento sufficientemente grande della quantit\u00e0 di idrogeno stratosferico da perdite di H2 potrebbe esacerbare il cosiddetto \"buco nell'ozono\". Comunque, gli effetti di questo processo potrebbero non essere significativi; la quantit\u00e0 di idrogeno che si perde \u00e8 molto minore (di 10-100 volte) rispetto alla stima del 10%-20% posta come ipotesi da alcuni ricercatori. In Germania, ad esempio, il tasso di perdita \u00e8 dello 0,1% (minore a quello del gas naturale, che \u00e8 del 0,7%). Si calcola che al massimo, le perdite ammonterebbero al 1-2% dell'idrogeno contenuto nei serbatoi, anche con un uso ampio, da parte di privati non particolarmente sensibilizzati, utilizzando le odierne tecnologie. Inoltre stime attuali indicano che ci vorranno almeno 50 anni per instaurare un'economia ad idrogeno matura, e che le nuove tecnologie sviluppate nei prossimi anni potrebbero ridurre ulteriormente il tasso di perdita da serbatoi e condotte.\nLe leggi fisiche correlate alla conservazione dell'energia creano una situazione dove in primo luogo l'energia impiegata per creare, comprimere e refrigerare il carburante pu\u00f2 ridurre l'efficienza energetica finale del sistema a livelli inferiori rispetto a quelli dei sistemi di raffinazione del petrolio avanzati e dei motori a combustione interna pi\u00f9 efficienti (come i sistemi diesel accoppiati al motore elettrico ed al recupero dell'energia tramite bobine durante la frenata); questo \u00e8 particolarmente vero se l'idrogeno deve essere compresso ad alte pressioni oppure liquefatto a temperature inferiori a quelle dell'azoto liquido, come servirebbe per le applicazioni automobilistiche (in partenza l'elettrolisi dell'acqua \u00e8 di per s\u00e9 un processo inefficiente, che di solito richiede almeno il doppio dell'elettricit\u00e0 rispetto all'energia immagazzinata nell'idrogeno). Comunque, presi fuori dal sistema globale, anche i motori a combustione interna pi\u00f9 efficienti non sono molto efficienti in termini assoluti; inoltre, la benzina proviene da una fonte primaria non rinnovabile ed in via di esaurimento, e con le relative peculiari inefficienze energetiche, dal momento che il petrolio crudo deve essere trasformato in una raffineria per ottenere sia la benzina, che il cherosene, oppure il gasolio.\nCome alternativa alla generazione per via elettrolitica, l'idrogeno pu\u00f2 essere ottenuto dal metano (componente principale del gas naturale, procedura con un'efficienza energetica di circa l'80%), oppure da altri idrocarburi con un diverso grado di efficienza. Il metodo di conversione a idrocarburi d\u00e0 luogo a gas serra, ma, dal momento che la loro produzione si concentra in un unico luogo, e non viene quindi dispersa da milioni di veicoli, si ipotizza che si possano separare i gas e che sia possibile eliminarli in modo appropriato, ad esempio iniettandoli tramite il pozzo estrattivo in depositi geologici di petrolio oppure gas. Una stazione di pompaggio e re-iniezione sotterranea della CO2 viene sperimentata dalla compagnia norvegese Statoil nel mar del Nord, nel campo di Sleipner.\nAltri tipi di celle a combustibile non devono affrontare questi problemi.\nProblemi irrisolvibili.\nIl modo pi\u00f9 comune per immagazzinare l'idrogeno (ed in effetti l'unico modo di farlo efficientemente) \u00e8 quello di comprimerlo a circa 70\u00a0MPa di pressione (~10,000 PSI). Molti pensano che l'energia necessaria per comprimere il gas sia uno dei problemi nodali irrisolvibili nell'idea di costituire un'economia basata sull'idrogeno. Per esempio, se tutto il mondo impiegasse l'idrogeno molecolare (H2) nelle automobili, un quantitativo massiccio di energia sarebbe richiesto per comprimerlo ed immagazzinarlo, solo parzialmente recuperabile, per esempio tramite \"microturbine ad espansione di gas\" per la produzione di energia elettrica da impiegare a bordo dell'auto.\nSi ritiene che questo tipo di celle a combustibile saranno sempre molto costose, per via dei metalli di cui abbisognano, di solito circa 100 volte tanto per kW di potenza di trazione fornita rispetto ai motori a combustione interna convenzionali. Inoltre \u00e8 stato prospettato che le automobili alimentate da batterie al litio-ione oppure litio-polimero (come quelle dei telefoni cellulari) siano dei trasportatori energetici pi\u00f9 efficienti rispetto a quanto le automobili all'idrogeno potranno mai diventare, e che per le batterie Li-ion manchi soltanto il loro passaggio alla produzione industriale di massa per renderle competitive nei costi.\nEsistono altre perplessit\u00e0 riguardo al processo di produzione dell'idrogeno, un processo che pu\u00f2 richiedere una fonte d'idrogeno come l'acqua o il combustibile fossile. Il secondo consuma idrocarburi e produce CO2, mentre l'elettrolisi dell'acqua richiede molta elettricit\u00e0, che nel mondo (indubbiamente oggi, ma forse non in futuro) viene per lo pi\u00f9 generata con combustibili fossili come il gas naturale o l'olio combustibile oppure con l'energia nucleare.\nDelle varie forme di energia rinnovabile, l'energia idroelettrica \u00e8 la pi\u00f9 diffusa ed a buon mercato. L'energia eolica sta lentamente diffondendosi e diventando competitiva (specie nel nord dell'Europa). L'energia solare pur cos\u00ec abbondante ma bisognosa di aree estese (i deserti), ha dei problemi di costo delle celle al silicio amorfo, di durata per le celle polimeriche, e di mancanza di economie di scala per quanto riguarda la produzione e distribuzione. Dunque, le energie alternative sono da marginalmente pi\u00f9 costose a molto pi\u00f9 costose rispetto ai combustibili fossili ed al nucleare. In questo, l'attuale tecnologia del combustibile ad idrogeno non pu\u00f2 dirsi del tutto indipendente dal gas naturale, a meno che si consideri la possibilit\u00e0 di produrla in modo totalmente nucleare, con la conversione diretta (a circa 1000\u00a0\u00b0C) dell'acqua nei reattori VHTR.\nConvenienza economica e convenienza termodinamica.\nFermo restando le difficolt\u00e0 tecniche non ancora superate nelle tecnologie ad idrogeno sopra riportate, una riflessione di merito va fatta sul rapporto tra convenienza economica dell'intera economia ad idrogeno e convenienza termodinamica del processo di produzione-utilizzazione dell'idrogeno. La convenienza economica dell'economia ad idrogeno dipende dalla convenienza termodinamica, dalla convenienza cinetica delle reazioni di sintesi dell'idrogeno, ma anche da altri fattori quali il costo delle apparecchiature, il costo dei reagenti e il prezzo a cui vengono venduti i prodotti, per cui alla fine un processo di trasformazione complesso come quello richiesto dall'economia ad idrogeno a partire dall'economia a combustibili fossili sulla carta si pu\u00f2 rivelare economicamente non conveniente anche se conveniente dal punto di vista termodinamico oppure viceversa economicamente conveniente anche se non conveniente dal punto di vista termodinamico. Pur tuttavia sembra sensato attribuire una priorit\u00e0 alla convenienza termodinamica rispetto a quella economica se l'idrogeno dovesse essere prodotto da fonti fossili non rinnovabili destinate quindi ad esaurirsi ancora pi\u00f9 velocemente nel caso di inefficienza termodinamica nel processo di produzione/utilizzazione dell'idrogeno. Se invece l'idrogeno fosse prodotto direttamente da fonti rinnovabili, pur con una perdita di efficienza rispetto alla fonte primaria di energia, l'eventuale convenienza economica complessiva, comunque tutta da valutare, giocherebbe forse un ruolo non secondario nella scelta definitiva su quale modello di economia appoggiarsi.\nI progressi della ricerca per l'idrogeno nel mondo.\nL'economia a idrogeno pu\u00f2 essere vista sotto due profili: da una parte esistono luoghi in cui \u00e8 disponibile (o si costruisce) un sovrabbondante potenziale di generazione di energia elettrica, dall'altra parte esistono ricche citt\u00e0 come Londra, e regioni densamente popolate, che hanno bisogno di generare elettricit\u00e0 inquinando poco (ad esempio con la pila a combustibile) e di alimentare il trasporto pubblico con carburanti a basso tenore di inquinanti.\nArgentina e Cile.\nL'Argentina, e il Cile, potrebbero diventare grandi produttori di idrogeno per elettrolisi, sfruttando l'energia idroelettrica dei fiumi delle Ande e quella da eolico della Patagonia e della Pampa. In Cile, il produttore eolico spagnolo Enhol sta investendo 1.000 milioni di dollari per installare circa 250 aerogeneratori su 10.000 ettari, che produrranno una media stimata di 500\u00a0MW (l'eccesso potrebbe essere utilizzato dalla rete elettrica nazionale o tramite elettrolisi in idrogeno).\nAll'epoca dei velieri veloci \"clipper\", che trasportavano foglie di t\u00e8 dall'India verso la Gran Bretagna, si sfruttavano i potenti e costanti venti circumpolari antartici dei paralleli \"\"quaranta ruggenti\" e dei \"cinquanta urlanti\"\". Questi venti sono una risorsa energetica costante, gratuita, potente e sovrabbondante, ma impossibile da convogliare con linee elettriche pi\u00f9 lunghe di 1600\u00a0km. Il potenziale aero-elettrico della zona viene stimato da 100.000 MW a 1.000.000\u00a0MW (sufficienti per 0,1-1 miliardo di persone con consumi simili a quelli degli italiani). Si stanno costruendo impianti eolici in queste regioni proprio per produrre il prezioso gas idrogeno.\nAustria-Italia: Autostrada del Brennero.\nL'autostrada A22 del Brennero sarebbe dovuta diventare nel 2010 la prima autostrada ad idrogeno d'Europa, ovvero attivare una rete di distributori di idrogeno per autotrazione integrata con l'attuale distribuzione di carburanti.\nCorea del Sud.\nLa Corea del Sud sta investendo massicciamente in un piano integrato, che include il biogas, il solare, l'eolico, il nucleare. L'energia in eccesso proveniente dalla variabilit\u00e0 di queste fonti, potrebbe essere immagazzinata come idrogeno (previa elettrolisi)\nDanimarca.\nIn Danimarca la corrente elettrica prodotta con generatori eolici ha raggiunto lo straordinario obiettivo del 23% del fabbisogno nazionale. Nel maggio 2007 \u00e8 stata costruita la prima centrale europea a eolico-idrogeno.\nGermania.\nDopo 20 anni di ricerche sull'utilizzo dell'idrogeno in motori a combustione interna, dal 2008 il costruttore BMW comincer\u00e0 a produrre di serie, la serie 7 Hydrogen. La Hydrogen 7 ha un motore bivalente, ovvero pu\u00f2 essere azionato sia a idrogeno liquido che a benzina.\nIslanda.\nL'Islanda ha deciso di diventare la prima economia all'idrogeno del mondo attorno all'anno 2050. L'Islanda si trova in una situazione unica: importa tutto il petrolio necessario per alimentare le sue automobili e la flotta peschiera. L'Islanda ha enormi risorse rinnovabili di energia geotermica ed idroelettrica, cos\u00ec tanto che il prezzo locale dell'elettricit\u00e0 prodotta \u00e8 minore del prezzo degli idrocarburi usati per produrre quell'elettricit\u00e0.\nL'Islanda converte buona parte della sua elettricit\u00e0 in eccesso in beni esportabili e sostituti degli idrocarburi. Nel 2002, produceva 2000 tonnellate d'idrogeno per elettrolisi, principalmente da trasformare in ammoniaca (NH3), per fertilizzanti. L'ammoniaca viene prodotta, trasportata, ed usata in tutto il mondo, dato che il 90% del costo dell'ammoniaca \u00e8 quello dell'energia per produrlo. L'Islanda sta anche sviluppando un'industria di estrazione, raffinazione, fusione e profilatura dell'alluminio, con costi che sono principalmente quelli dell'elettricit\u00e0 impiegata. Queste due industrie possono cos\u00ec esportare buona parte (o tutto) il potenziale di elettricit\u00e0 geotermico dell'isola.\nMa nessuno di questi due processi riesce a rimpiazzare del tutto gli idrocarburi. La capitale Reykjav\u00edk ha una flotta pilota di autobus che vanno ad idrogeno, e sono in corso ricerche per alimentare i pescherecci della nazione con idrogeno. Praticamente, per esigenze industriali, chimiche ed economiche, \u00e8 probabile che l'Islanda finisca per importare petrolio di bassissima qualit\u00e0 (e basso prezzo) per poi processarlo con l'idrogeno per renderlo di buona qualit\u00e0, piuttosto che rimpiazzarlo del tutto.\nSecondo il World Watch Magazine, al contrario delle aspettative, la produzione di idrogeno dell'Islanda nel 2006 stava diminuendo\nItalia.\nDal 2007 a Bologna si stanno sperimentando autobus alimentati da una miscela di metano con idrogeno al 5-15% (miscela nota come hythane o idrometano). La produzione dell'idrogeno, in sperimentazione da parte dell'Universit\u00e0 di Bologna, avviene tramite energie pulite (come quella dei pannelli solari o l'eolico) e dai rifiuti con metodi che sfruttano batteri bio-ingegnerizzati.\nLa Provincia Autonoma di Trento sta sperimentando dal febbraio 2013, tramite Trentino Trasporti, due autobus ad idrogeno costruiti e sviluppati dalla newco Dolomitech. Gli Autobus sono stati utilizzati durante i mondiali di sci nordico in Val di Fiemme e successivamente nelle tratte interne alla Val di Fiemme e Primiero. \nLa Provincia autonoma di Bolzano ha deciso (nel 2012) di mettere in strada gi\u00e0 quest'anno la prima fetta di un ampio parco di autobus a idrogeno. Mentre a Bolzano sud si stanno ultimando i lavori di realizzazione del primo impianto di produzione di idrogeno su larga scala, alimentato da pannelli fotovoltaici, la Giunta provinciale ha dato il via libera ad un bando per l'acquisto di 5 autobus a fuel cell, facenti parte di un progetto pi\u00f9 ampio sostenuto dall'Unione europea. La Provincia di Bolzano \u00e8 entrata come partner in un consorzio nato su iniziativa europea che comprende anche Londra, Oslo, Milano e Aarau e che mira a testare le capacit\u00e0 e le prestazioni di 26 bus a idrogeno.\nDal giugno 2007 Monopoli ospita l'Universit\u00e0 dell'idrogeno, centro d'eccellenza \"no profit\" per la formazione, la ricerca e l'informazione sui temi delle nuove energie.\nDa ottobre 2009 una parte dell'Hotel San Rocco (Orta San Giulio, NO) \u00e8 riscaldata mediante un combustore alimentato a idrogeno, interamente sviluppato e realizzato in Italia dall'azienda Giacomini. Idrogeno e ossigeno si combinano mediante una reazione catalitica, quindi senza fiamma. Il calore liberato viene utilizzato per l'acqua di riscaldamento e l'unico altro prodotto della reazione \u00e8 vapore d'acqua che pu\u00f2 essere rilasciato in atmosfera. Il combustore non produce n\u00e9 CO2, n\u00e9 NOx; grazie all'energia elettrica prodotta da fonti rinnovabili, si pu\u00f2 realizzare un ciclo a zero emissioni. Altri progetti-pilota con il combustore a idrogeno sono in corso di realizzazione in Piemonte.\nLa Norvegia e l'eolico come \"fonte\" d'idrogeno.\nUn progetto pilota per dimostrare la fattibilit\u00e0 di un'economia ad idrogeno \u00e8 operativo gi\u00e0 dal 2004 nell'isola norvegese di Utsira. L'impianto combina l'energia eolica con la produzione d'idrogeno. Nei periodi in cui si presenta un \"surplus\" di energia eolica, l'energia eccedente viene usata per generare idrogeno attraverso l'elettrolisi. L'idrogeno viene stoccato, ed \u00e8 disponibile per la generazione di energia nei periodi in cui il vento \u00e8 meno forte.\nRegno Unito: autobus a idrogeno sperimentati a Londra.\nIl Regno Unito ha completato un programma pilota di celle a combustibile nel dicembre 2005. Iniziato nel gennaio 2004, il programma faceva funzionare due bus a pile a combustibile sulla linea 25 di Londra.\nStati Uniti.\nAlcuni fabbricanti di automobili degli Stati Uniti d'America si sono dedicati a sviluppare propulsori dall'idrogeno (in precedenza avevano intrapreso ricerche sui veicoli elettrici in California, un programma del tutto defunto). I critici sostengono che questo \"impegno\" sia semplicemente uno stratagemma per mettere da parte lo sviluppo di veicoli con motori pi\u00f9 efficienti alimentati sia a gasolio, che a benzina che a GPL. La distribuzione dell'idrogeno per usi di trasporto viene testata in mercati limitati attorno al mondo, specialmente in Islanda, Germania, California, Giappone e Canada.\nLa spedizione \"The Hydrogen Expedition\" sta lavorando sulla creazione di un'imbarcazione con celle a combustibile alimentate ad idrogeno con lo scopo di circumnavigare il globo, come mezzo per dimostrare la capacit\u00e0 ed affidabilit\u00e0 delle celle a combustibile.\nAlcuni ospedali in USA hanno installato celle che combinano l'elettrolisi con la produzione di elettricit\u00e0 per immagazzinare potenza da impiegare in situazioni di emergenza. Queste sono economicamente vantaggiose per le loro basse richieste di manutenzione, l'immediata possibilit\u00e0 di fornire potenza e la possibilit\u00e0 di sistemarle quasi ovunque nell'ospedale dato che sono per nulla rumorose ed inquinanti rispetto ai generatori diesel.\nVoci correlate.\nImpiego per il settore automobilistico\nProduzione e consumo di idrogeno\nAltre economie"}
{"id": "411709", "revid": "11694", "url": "https://it.wikipedia.org/wiki?curid=411709", "title": "Erythronium denscanis", "text": ""}
{"id": "411710", "revid": "1543377", "url": "https://it.wikipedia.org/wiki?curid=411710", "title": "Friendly Versilia", "text": "Il progetto Friendly Versilia nacque nel 1998 per iniziativa di Arcigay Pride! di Pisa, al fine di promuovere l'offerta turistica rivolta a gay e lesbiche in Versilia, e in particolar modo nelle cittadine di Viareggio e Torre del Lago Puccini. Oggi \u00e8 il pi\u00f9 rilevante fenomeno di turismo gay in Italia.\nStoria.\nGi\u00e0 nei primi anni sessanta, la marina di Torre del Lago e in particolare la spiaggia libera della Lecciona, a quel tempo spiaggia nudista, era meta di turismo LGBT, anche per via della vicina presenza del Festival Puccini, seguito da tanti gay amanti della musica lirica.\nLa storia di Friendly Versilia nacque il 26 febbraio 1998 quando arriv\u00f2 all'Arcigay Pride! di Pisa, una segnalazione da parte di un locale della Marina di Torre del Lago, i cui proprietari gay friendly erano seccati dai continui controlli che i carabinieri continuavano a fare solamente alle coppie omosessuali che sedevano ai tavoli. L'Arcigay intervenne allora sulla stampa e scrisse al Garante per la protezione dei dati personali, suggerendo che il Comune avrebbe fatto bene a \"incentivare il turismo gay, come iniziava ad accadere in altre parti d'Europa\".\nRiccardo Bertini, allora assessore al turismo del Comune di Viareggio, rispose positivamente, e fu cos\u00ec che nacque Friendly Versilia, in quanto \"circuito di promozione e qualificazione della presenza turistica gay e lesbica\" a Viareggio e Torre del Lago. Nel maggio 1998 venne stampata in ventimila copie la prima guida turistica rivolta alla clientela gay: aderirono il Consorzio degli Albergatori, un bar e alcuni ristoranti della zona. A presentare l'iniziativa furono Riccardo Bertini, Marialina Marcucci (vice presidente della Regione Toscana), Franco Grillini (allora presidente di Arcigay Nazionale) e Alessio De Giorgi (allora presidente dell'Arcigay di Pisa).\nLe polemiche e l'aggressione.\nNon mancarono per\u00f2 le polemiche, soprattutto dopo che la rivista \"Panorama\" vi dedic\u00f2 un ampio servizio: la destra cittadina tuon\u00f2 pi\u00f9 volte contro l'iniziativa, accusando gli organizzatori di voler creare un ghetto e arrivando a chiedere un referendum sul turismo gay.\nIl 1999 fu quindi un anno molto caldo per Friendly Versilia. Si apr\u00ec con un acceso dibattito in Circoscrizione di Torre del Lago sul turismo gay, con offese e insulti ai rappresentanti di Arcigay (tra loro Franco Grillini) e si chiuse ancor peggio. La sera del 19 agosto sulle rive del Lago di Massaciuccoli si doveva infatti tenere una serata di cabaret con alcuni artisti gay, tra cui Alessandro Fullin, organizzata da Arcigay nell'ambito di una rassegna finanziata dal Comune di Viareggio. Alcune persone erano per\u00f2 disposte a tutto pur di impedire l'iniziativa, perci\u00f2 dapprima un pezzo del palco venne gettato da sconosciuti nelle acque del lago, poi lo spettacolo venne interrotto e di fatto impedito con urla e minacce da una ventina di manifestanti.\n\u00c8 cos\u00ec che Torre del Lago fin\u00ec sulle pagine della stampa nazionale: \"Insulti e minacce, interrotto lo show gay. Aggressione in mezzo alla folla a Torre del Lago, tra i dimostranti alcuni consiglieri di An\" , titol\u00f2 in prima pagina \"La Stampa\"; \"Versilia, assalto alla festa gay. \"Finirete nei forni crematori\". Squadraccia in azione a Torre del Lago: urla e botte impediscono lo svolgimento di una serata di cabaret\", titol\u00f2 \"La Repubblica\". Di \"intollerabile atto di squadrismo\" parl\u00f2 infine \"l'Unit\u00e0\".\nMarco Marcucci, sindaco di Viareggio, firm\u00f2 su \"Il Tirreno\" un editoriale coraggioso, difendendo la scelta di sostenere l'iniziativa e dichiarando che \u00abil turismo omosessuale sar\u00e0 per Viareggio motivo di vanto\u00bb; intervennero stigmatizzando l'accaduto Massimo D'Alema, allora Presidente del Consiglio, e Laura Balbo, allora Ministro per le pari opportunit\u00e0. La vicenda fin\u00ec poi nelle aule del tribunale, per le denunce presentate dall'Arcigay.\nL'anno 2000 fu decisamente pi\u00f9 sereno per gli organizzatori di Friendly Versilia, che nel frattempo era diventata un'associazione d'imprese. Nell'anno del World Pride 2000 a Roma, la Circoscrizione di Torre del Lago prov\u00f2 a negare alla festa che stava per essere organizzata a ferragosto la concessione del suolo pubblico ma, con un gesto a sorpresa, Arcigay ritir\u00f2 la richiesta di autorizzazione e diede vita ad una festa sulla Marina di Torre del Lago, con uno show a sorpresa delle Hostess di Volo, gruppo milanese di drag queen, su un palco improvvisato su una piccola Ape Piaggio 50.\nSempre nel 2000, sorse un bed and breakfast gay a Torre del Lago, il primo di una lunga serie.\nLe polemiche si placano.\nNegli anni successivi, le polemiche si placarono molto lentamente e, anche se a tutt'oggi non sono ancora sopite, il clima si \u00e8 notevolmete rasserenato. La realt\u00e0 economica rappresentata oggi da Friendly Versilia rappresenta certamente un viatico per tanti che all'inizio rigettavano con sdegno l'idea che la comunit\u00e0 gay potesse uscire dalla clandestinit\u00e0 e organizzarsi con strutture ricettive gay e gay-friendly, facendo di Torre del Lago una nota destinazione gay.\nLo sviluppo edilizio del Viale a Mare di Torre del Lago \u00e8 senza precedenti e nel giro di 3-4 anni sorgono ristoranti, locali da ballo, bar e pub.\nTutta questa popolarit\u00e0 per\u00f2 segna anche l'accendersi di conflittualit\u00e0 con la popolazione locale, che ha visto nel giro di pochi anni invadere il piccolo paese da un'ondata di turismo, che ha il suo picco il sabato sera nella stagione estiva, quando la circolazione dei veicoli supera di gran lunga la capacit\u00e0 del limitato sistema viario. Per questo problema si sta studiando ancora al 2006 una valida soluzione.\nNel 2005 gli aderenti a Friendly Versilia formarono un Consorzio, mentre la Regione Toscana decise di concedere un finanziamento al progetto di una campagna di comunicazione in Italia e in Europa: \u00e8 stata una delle prime volte in Italia che un ente locale ha sposato un progetto di turismo gay.\nGli episodi di omofobia.\n\u00c8 dalla stagione 2006 che esplodono via via alcuni casi di violenza omofobica. \nNel giugno 2006, un cuoco di un bar gay viene aggredito da tre ragazzi che come suoneria del cellulare hanno \"Faccetta nera\".\nA inizio agosto viene annunciata una manifestazione della forza politica neofascista Forza Nuova contro il Friendly Versilia Mardi Gras, che per\u00f2 \u00e8 vietata dal questore.\nMa \u00e8 sulle cronache dei giornali di fine agosto che una ragazza lesbica racconta di essere stata violentata in pineta da due ragazzi viareggini. Esplode la polemica e Viareggio si mobilita, organizzando per il 16 settembre, nel significativo giorno dell'anniversario della liberazione della citt\u00e0 dal nazifascismo, una partecipata manifestazione di protesta.\nNel maggio 2007 un giovane gay pisano viene aggredito davanti ai locali da tre nordafricani. Nel luglio i proprietari di un bed and breakfast gay vengono minacciati di morte da alcuni vicini e presi di mira con atti vandalici, mentre ad agosto quattro ragazze lesbiche in soggiorno a Torre del Lago denunciano di essere state aggredite a calci dai loro vicini di appartamento perch\u00e9 facevano troppo rumore. Un piccolo episodio nel luglio 2010, quando un bagnino sulla spiaggia gay della Lecciona voleva impedire a una coppia gay di darsi un bacio, episodio che per\u00f2 ha trovato particolare eco sui mass media e che si \u00e8 concluso positivamente con le scuse della cooperativa che aveva in appalto la spiaggia e del bagnino stesso.\nL'apogeo.\nNel settembre 2006, il Consorzio Friendly Versilia fu l'organizzazione ospite del primo simposio in Italia dell'IGLTA, l'associazione di turismo gay internazionale.\nIl 2010 pu\u00f2 essere definito come l'anno dell'apogeo del Friendly Versilia, quando, tra l'altro, la sigla del Mamamia, \"Redefinition\" degli Infernal, e la sua coreografia diventano piano piano popolari a livello nazionale. Le stime parlavano di circa 100.000 turisti all'anno, sia dall'Italia che dall'estero.\nNel 2011 al Consorzio aderiva un totale di 49 imprese, tra cui 7 bar gay e discoteche, una spiaggia gay attrezzata, 4 ristoranti, 9 bed and breakfast di propriet\u00e0 e gestiti da gay o gay friendly, 20 alberghi e 2 campeggi gay-friendly, un tour operator ed altre attivit\u00e0 commerciali e culturali.\nLa crisi.\nDall'estate del 2011, conflitti col Comune di Viareggio, con l'Ente Parco e con la comunit\u00e0 di Torre del Lago, assieme a un generale peggioramento delle condizioni di sicurezza notturne nella Marina di Torre del Lago, portarono a ripetuti controlli delle autorit\u00e0, che anzich\u00e9 riuscire ad arginare i fenomeni malavitosi (ormai cospicui, essendo amplissimo l'afflusso di visitatori in un'area vasta e scarsamente controllabile per le ampie zone di macchia), si rivolsero contro gli esercenti, riscontrando soltanto allora numerose irregolarit\u00e0, e obbligandoli a pi\u00f9 riprese a sequestri e chiusure, con un drastico ridimensionamento delle attivit\u00e0 ricreative e della possibilit\u00e0 di trasmettere musica. Anche il locale simbolo, il Mamamia, fu costretto a ridimensionarsi chiudendo la terrazza, che era stata fino ad allora il fulcro dell'animazione, e anticipando notevolmente l'orario di chiusura.\nIn seguito a ci\u00f2 si cerc\u00f2 di dirottare gli avventori in altre strutture appositamente organizzate, come discoteche di Lucca, di Marina di Pisa e della stessa Torre del Lago (lo storico Frau Marlene). Problemi analoghi, con una certa ostilit\u00e0 (o perlomeno disinteresse) da parte delle istituzioni, si verificarono anche nel 2012, e se l'anno precedente il crollo del turismo nazionale e internazionale era stato in qualche modo arginato, il numero di visitatori \u00e8 andato poi fortemente decrescendo nelle stagioni successive, fino a una sconsolante estate 2014, la prima senza Mardi Gras, penalizzata anche dal maltempo e da ripetute aggressioni nei confronti dei visitatori nelle immediate vicinanze della Marina. Nel 2015, sebbene il Mamamia abbia ripreso l'attivit\u00e0 di intrattenimento come ai vecchi tempi, alla Marina di Torre del Lago le attivit\u00e0 ricreative, ristorative e turistiche restano pesantemente ridimensionate rispetto a cinque anni prima, con molti degli esercizi chiusi (compresi gli storici Boca Chica e Priscilla), in attesa di un rilancio.\nLa stagione estiva di Friendly Versilia si apre normalmente nell'ultima settimana di aprile e termina a fine settembre. Tra gli eventi ricorrenti, la settimana nazionale lesbica chiamata LesWeek a met\u00e0 luglio ed i concorsi nazionali di Miss Drag Queen Italia a fine luglio e di Mister Gay Italia e Miss Trans nella seconda met\u00e0 di agosto.\nUna nuova rinascita.\nNegli ultimi anni la comunit\u00e0 LGBTQ+ italiana ha cominciato a frequentare nuovamente la Versilia. I locali gay di Torre del Lago, quasi tutti dello stesso proprietario, hanno ripreso a fare serate tutta l'estate, ma anche in inverno. La Lecciona rimane una delle spiagge gay pi\u00f9 frequentate di tutta la Toscana.\nIl Friendly Versilia Mardi Gras.\nLa manifestazione principale del Friendly Versilia era il \"Mardi Gras\" (marted\u00ec grasso), termine scelto dagli organizzatori sia per un tributo alla tradizione di Viareggio, fortemente legata al Carnevale, ma soprattutto per il riferimento ad uno degli pi\u00f9 importanti al mondo, il Sydney Gay and Lesbian Mardi Gras, che ogni anno attira centinaia di migliaia di partecipanti da ogni angolo del mondo.Il Mardi Gras della Versilia si t\u00e8 tenuto normalmente intorno a ferragosto e attirava una media di 50.000 spettatori su quattro o cinque sere di spettacolo. La prima edizione risale al 1999, anche se per registrare ospiti di un certo rilievo occorre aspettare il 2001. La direzione artistica della manifestazione \u00e8 stata affidata dal 2002 al 2006 all'artista Fabio Canino, nel 2007 \u00e8 passata a Giorgio Bozzo, per poi tornare a Fabio Canino nel 2009. Ne 2013 si \u00e8 tenuta per l'ultima volta la manifestazione.\nEcco i principali artisti e le personalit\u00e0 che si sono succeduti:"}
{"id": "411712", "revid": "287204", "url": "https://it.wikipedia.org/wiki?curid=411712", "title": "Tricholomopsis rutilans", "text": "\"Tricholomopsis rutilans\" (Schaeff.) Singer, \"Schweiz. Z. Pilzk.\" 17: 56 (1939).\nIl Tricholomopsis rutilans \u00e8 un fungo commestibile di qualit\u00e0 mediocre appartenente alla famiglia delle Tricholomataceae.\nDescrizione della specie.\nCappello.\n4\u201316\u00a0cm di diametro; carnoso, convesso, campanulato, poi espanso, spesso umbonato; ricoperto di numerosissime squamette o punteggiature rosso-porporine o violetto-ciclamino, pi\u00f9 addensate al centro.\nLamelle.\nColore giallo-uovo, fitte, sottili, annesse.\nGambo.\n4-10 x 2,5\u00a0cm, giallo, cilindrico; prima pieno poi vuoto, talvolta ricoperto di squamette lanuginose porporine,\nsoprattutto verso l'apice.\nCarne.\nGiallo-pallida o crema, compatta.\nSpore.\nOvoidali, guttulate, bianche in massa, lisce, 6-8 x 4,5-5,2\u00a0\u00b5m.\nHabitat.\nCresce in estate-autunno su ceppaie di conifere, specialmente di pino, abbastanza comune.\nCommestibilit\u00e0.\nMediocre, sconsigliato.\nCommestibile di scarso pregio.\nEtimologia.\nDal latino \"rutilans\", per il suo colore vivace."}
{"id": "411713", "revid": "2014155", "url": "https://it.wikipedia.org/wiki?curid=411713", "title": "Cristoforo I di Danimarca", "text": "Biografia.\nEra figlio di Valdemaro II di Danimarca e della moglie Principessa Bereng\u00e1ria di Portogallo, e fratello di Abele e Eric IV. Venne eletto re alla morte del fratello maggiore Abele, nell'estate del 1252.\nIl re spese gran parte del suo regno cercando di combattere i suoi molti avversari. Accettando i figli di Abele come regnanti dello Jutland meridionale, riusc\u00ec ad evitare le loro pretese al trono, ma in compenso i distretti di confine divennero pi\u00f9 o meno indipendenti. Cristoforo dovette anche riconciliarsi con i re di Norvegia e di Svezia, che erano stati provocati dagli interventi di Abele e infine dovette cedere ad alcune delle richieste politiche dei magnati danesi. Sembra che il Danehof sia diventato un'istituzione durante il suo regno.\nCristoforo venne scomunicato dalla Chiesa Cattolica, mentre cercava di far canonizzare il fratello Eric IV di Danimarca, che venne presumibilmente fatto assassinare dal fratello Abele nel 1250. Gli uomini di Cristoforo avevano arrestato e umiliato l'orgoglioso e ipocrita Arcivescovo Jakob Erlandsen, dopo che questi si era rifiutato di riconoscere il figlio di Cristoforo, Eric, come suo successore di diritto. Ma la scomunica ebbe poco o nessun effetto, e Cristoforo venne sepolto in terra consacrata dal Vescovo di Ribe, quando mor\u00ec il 29 maggio 1259. \nAlcuni sostengono che il re mor\u00ec in modo molto \"inaspettato\", poco dopo aver preso la comunione, ma le prove che sia stato avvelenato non sono mai state offerte. Gli alleati di Cristoforo, comunque, apparentemente presero a chiamarlo \"Krist-Offer\" (\"Sacrificio di Cristo\").\nCristoforo (Kristoffer) spos\u00f2 Margaret Sambiria di Kassuben ed ebbe tre figli:"}
{"id": "411714", "revid": "7082", "url": "https://it.wikipedia.org/wiki?curid=411714", "title": "Canton Berne", "text": ""}
{"id": "411717", "revid": "287204", "url": "https://it.wikipedia.org/wiki?curid=411717", "title": "Football Club Chiasso", "text": "Il Football Club Chiasso S.A. (abbreviato FC Chiasso o semplicemente Chiasso) \u00e8 una societ\u00e0 calcistica svizzera con sede nella citt\u00e0 di Chiasso, in Cantone Ticino.\nFondata nel 1905, \u00e8 la maggiore societ\u00e0 sportiva della citt\u00e0 di appartenenza: annovera infatti 28 partecipazioni al massimo campionato elvetico, nelle sue varie formule e denominazioni. Ha inoltre vinto per due volte la seconda serie nazionale e per cinque volte la terza.\nStoria.\nGli inizi.\nIl Football Club Chiasso nacque il 16 ottobre 1905 presso l'osteria \"Grotto del Carlino\", su iniziativa di Felice Regli e Cesare Chiesa, impiegati presso il civico ufficio telegrafi delle Ferrovie Federali Svizzere, ai quali si aggiunsero Angelo Somaglino e Romeo Sorio, a loro volta dipendenti delle Ferrovie dello Stato.\nNei primi anni di vita l'attivit\u00e0 del club fu essenzialmente rivolta all'organizzazione della Coppa Chiasso, un torneo ad inviti che dal 1906 al 1908 vide confrontarsi sul terreno del \"Campo del Gas\" (inaugurato il 1\u00ba aprile 1906 e adottato sino al 1910 come terreno casalingo sociale) diverse squadre ticinesi e milanesi. Le tre edizioni disputate furono tutte vinte dal Milan (nell'ultima edizione del torneo, datata 1908, i rossoneri affrontarono e superarono in finale i nerazzurri dell'Inter, in una partita che gli annali calcistici considerano il primo derby assoluto tra le due compagini italiane.)\nIl 23 ottobre 1910 il Campo del Gas ospit\u00f2 (per la prima volta nella storia del Canton Ticino) un incontro valido per il campionato svizzero di calcio, in cui il Lugano si impose sul Chiasso per 3-1. Le due squadre sottocenerine, infatti, furono le prime selezioni ticinesi ad affiliarsi alla federazione nazionale, che le inser\u00ec in Serie C (il terzo e pi\u00f9 basso gradino della gerarchia calcistica nazionale). Il 12 marzo 1911 venne inaugurato un nuovo campo da gioco, sito in via Brogeda (poi ridenominata via Comacini negli anni 1930); nello stesso anno il club adott\u00f2 come colori sociali il rosso e il blu. \nIl periodo italiano.\nNel 1913 la dirigenza del Chiasso, ritenendo insufficiente il livello calcistico elvetico, decise di iscrivere il club al campionato italiano. I rossobl\u00f9 non poterono tuttavia prendere parte al campionato di Promozione 1913-1914 in quanto il Comitato regionale lombardo della FIGC (cui avevano fatto domanda d'affiliazione) aveva posto come condizione all'accettazione del club tra le proprie file l'obbligo di dotarsi di un campo di gioco proprio in territorio italiano. Tale obbligo fu soddisfatto allorch\u00e9, il 15 marzo 1914, fu inaugurato un campo a calcio sul sito dell'ex ippodromo di Mornello (frazione del comune di Maslianico): in tale data il Chiasso disput\u00f2 una partita contro la Juventus Italia di Milano, perdendola per 4-5, ma fornendo comunque una prestazione convincente.\nNel maggio 1914 i rossobl\u00f9 disputarono due amichevoli contro le due squadre classificatesi ai primi posti del campionato di Promozione (il secondo livello calcistico dell'epoca), appena promosse in Prima Categoria. Lo scopo di tale iniziativa era quello di definire il livello tecnico-agonistico acquisito dal club ticinese e stabilire con quali chance avrebbe potuto competere con le squadre di categoria superiore la stagione successiva. Sul campo di Mornello i rossobl\u00f9 vinsero ambedue le partite, sconfiggendo la Cremonese e il Savoia di Milano. Grazie a queste vittorie (e complice anche l'appoggio dell'avvocato Giovanni Mauro, presidente del comitato federale lombardo), il Chiasso fu ammesso in Prima Categoria, la massima serie calcistica italiana dell'epoca.\nLa permanenza del Chiasso nelle leghe italiane dur\u00f2 sino al 1923, anno durante il quale si decise il rientro nei ranghi della federazione elvetica.\nIl ritorno in Svizzera e la prima promozione in Serie A.\nIl 12 giugno 1927, battendo a Zurigo lo Sportclub Veltheim di Winterthur per 5-1 in una gara di spareggio, la squadra di confine ottenne la prima promozione nella massima categoria elvetica. Capitano e allenatore Egildo Raimondi. Era la squadra di Tullio Grassi e Giovanni \"Nino\" Lupi i quali furono i primi rossobl\u00f9 a vestire la maglia della Nazionale. I due fecero il loro esordio in rossocrociato il 6 ottobre 1929 a Praga (Cecoslovacchia - Svizzera 5-0). Nel 1931, a causa di una riduzione del numero delle squadre decisa a tavolino al termine della stagione, il Chiasso venne retrocesso. Fu, quello, un episodio che incise notevolmente sul morale della societ\u00e0. Per ritrovare, infatti, il Chiasso tra le elette del calcio svizzero bisogn\u00f2 attendere il 1948.\nGli anni d'oro.\nSmanioso di recuperare il tempo perso, il Chiasso fu protagonista negli anni che seguirono di un crescendo che port\u00f2 i rossobl\u00f9 a sfiorare a pi\u00f9 riprese il titolo: fu quarto nella stagione 1949-1950, secondo nel 1950-1951, terzo nel 1951-1952, quinto nel 1952-1953 ed ancora terzo nel 1957-1958, annata nella quale conquist\u00f2 il platonico ma pur sempre significativo titolo di \"campione d'inverno\". Tra i simboli di quella squadra Ferdinando \"Puci\" Riva, Francesco Chiesa, Aldo Binda, Caio Nessi, Francesco Bianchi ed Ivano Boldini. Riva e Chiesa vestirono pi\u00f9 volte la maglia rossocrociata. Il Comacini in pi\u00f9 di un'occasione venne preso d'assalto dai tifosi. Presidente di allora l'indimenticato Luciano Pagani.\nIl sali e scendi tra prima e seconda serie.\nCon l'inizio degli anni sessanta cominci\u00f2 il declino del club, contrassegnato da un continuo sali e scendi tra LNA e LNB. I chiassesi furono retrocessi nel 1960-1961 e nuovamente promossi l'anno successivo; ancora in LNB nel 1964-1965 e risalita nel 1971-1972, con l'inevitabile discesa due anni pi\u00f9 tardi.\nFrattanto, nel 1969, venne inaugurato il nuovo stadio Comunale. Nel 1976 (presidente Ernesto Parli) si tent\u00f2 una nuova impennata: arrivarono nomi del calibro di Altafini, Cappellini, Michaelsen, Prosperi e Luttrop. L'ascesa arriv\u00f2 puntuale nel 1977-1978 ma ben presto l'entusiasmo scem\u00f2 e una trafila di risultati negativi port\u00f2 il Chiasso nuovamente in LNB nel 1981-1982.\nIl club cambi\u00f2 allora timoniere. Alla presidenza giunse Bruno Bernasconi, il quale riusc\u00ec a riportare i colori rossobl\u00f9 in A al termine della stagione successiva. In quegli anni si distinsero tre giocatori provenienti dal vivaio: Marco Bernaschina (disput\u00f2 due gare ufficiali con la Nazionale e conquist\u00f2 il titolo svizzero con il ), Walter Pellegrini (si distinse nelle coppe europee allorquando indoss\u00f2 la maglia del Neuch\u00e2tel Xamax) e Vittorio Bevilacqua (che approd\u00f2 al Servette).\nIl 1983-1984 coincise con l'ennesima retrocessione. L'ultima promozione nella massima categoria fu ottenuta il 30 maggio 1992, presidente Roberto \"Jimmy\" Pagani, allenatore \"Didi\" Andr\u00e9. L'anno successivo ci fu il ritorno in B seguito dalla discesa, dopo 47 anni di appartenenza ininterrotta alla Lega Nazionale, in Prima Lega.\nTerzo millennio.\nGli anni che seguirono non furono felici per i colori rossobl\u00f9. Due promozioni in LNB furono seguite da una repentina discesa in Prima Lega. Nel 2002-2003 arriv\u00f2 la promozione nella neobattezzata Challenge League dove, con Marco Grassi (reduce da una prestigiosa carriera di giocatore che lo port\u00f2 ad indossare in 31 occasioni la maglia rossocrociata) alla presidenza e Paul Sch\u00f6nwetter in qualit\u00e0 di allenatore, la squadra di confine sfior\u00f2 il clamoroso ritorno nell'\u00e9lite del calcio elvetico, chiudendo la stagione 2003-2004 al terzo posto. Nelle tre stagioni successive i rossobl\u00f9, che nel 2005 avevano ingaggiato come nuovo tecnico Roberto Galia, arrivarono sempre al quarto posto finale.\nIl 24 febbraio 2006, ottemperando alle direttive della Swiss Football League, la gestione della prima squadra rossobl\u00f9 viene resa autonoma dal resto del club e avocata alla societ\u00e0 \"FC Chiasso 2005 S.A.\", costituita ad hoc; le giovanili vengono invece riunite in associazione.\nNel 2008, a causa di scelte societarie infelici e di grossi problemi finanziari, giunse la retrocessione in Prima Lega. Il \"purgatorio\" dur\u00f2 due stagioni e termin\u00f2 nel 2009-2010 quando, dopo un'intera stagione passata al comando della graduatoria, il Chiasso si laure\u00f2 campione svizzero di Prima Lega e ritrov\u00f2 il posto nella serie cadetta, sconfiggendo la formazione sangallese del Rapperswil-Jona nella doppia finale, vincendo per 1-0 (rete di Paulo Vogt) in casa e aggiudicandosi anche la gara di ritorno in trasferta con il risultato di 2-0 (con reti di Magnetti e di Sandro Reclari).\nNella stagione 2010-2011 ottiene una comoda salvezza in Challenge League grazie al settimo posto finale, mentre nella stagione 2011-2012 ingaggia una lunga lotta contro e per il secondo posto, all'epoca valido per disputare uno spareggio-promozione/relegazione contro la penultima classificata della Super League; un calo di rendimento nel finale di stagione preclude per\u00f2 l'obiettivo ai rossobl\u00f9, che chiudono in settima piazza.\nNell'estate antecedente la stagione 2012-2013 (nella quale il numero di squadre partecipanti alla Challenge League viene ridotto da 16 a 10) il tecnico Raimondo Ponte si dimette e viene sostituito da Livio Bordoli, che guida i rossobl\u00f9 a un ulteriore mantenimento della categoria. Il medesimo risultato viene conseguito nel 2013-2014 (a dispetto di un ridimensionamento del budget, passato da 1,5 a 1 milione di franchi svizzeri) con Gianluca Zambrotta in panchina e di seguito nel 2014-2015 (segnato dall'avvicendamento alla guida tecnica tra Zambrotta e Marco Sch\u00e4llibaum) e nel 2015-2016, iniziato sempre con Sch\u00e4llibaum in panchina e concluso, a seguito del suo passaggio all', da Giancarlo Camolese.\nPi\u00f9 problematica si rivela la stagione 2016-2017, ove il Chiasso (frattanto interessato da difficolt\u00e0 finanziarie a livello societario) si trova fin da subito nelle retrovie della classifica: alla 28\u00aa giornata, a seguito della pesante sconfitta esterna per 5-0 contro lo Sciaffusa, la societ\u00e0 decide di sostituire il tecnico Giuseppe Scienza (subentrato in estate a Camolese) con Baldassarre Raineri, il quale (complici le penalizzazioni comminate alle dirette concorrenti e ) porta il Chiasso al mantenimento della categoria.\nPer il 2017-2018 la squadra \u00e8 affidata allo spagnolo Guillermo Abascal Perez, prelevato dal settore giovanile del : il campionato, nonostante una penalizzazione di tre punti comminata dalla Swiss Football League per violazione del regolamento sulle licenze (successivamente confermata dal TAS di Losanna) vede i rossobl\u00f9 conseguire una tranquilla salvezza, laddove ben prima della fine della stagione il (ampiamente ultimo in classifica) annuncia la rinuncia alla licenza di campionato per la stagione successiva. A nove giornate dalla fine della stagione il tecnico Abascal, complici alcuni dissidi con l'amministrazione societaria, rescinde il contratto e di l\u00ec a poco passare ad allenare il ; come gi\u00e0 un anno prima la salvezza viene condotta in porto dal subentrante Baldassarre Raineri.\nAncor pi\u00f9 sofferte sono le stagioni 2018-2019 e 2019-2020: la prima vede i rossobl\u00f9 (guidati dapprima da Alessandro Mangiarratti e poi da Andrea Manzo) salvarsi per un solo punto sul ; nella seconda invece il Chiasso si rivela nettamente ultimo e a nulla vale l'avvicendamento in panchina tra Stefano Maccoppi (ingaggiato in estate 2019) e Alessandro Lupi, ma la salvezza arriva comunque a seguito dello scoppio della pandemia di COVID-19, con la Swiss Football League che decide di annullare i campionati dalla terza serie in gi\u00f9 e bloccare le retrocessioni dalla Challenge League.\nCronistoria.\nPartecipazione ai campionati nazionali.\nTra il 1913 e il 1923 il Chiasso prefer\u00ec affiliarsi alla FIGC e giocare i campionati gestiti dal Comitato Regionale Lombardo e dalla Lega Nord della F.I.G.C.. Se si eccettua la stagione 1913-1914, dove disput\u00f2 unicamente due partite attitudinali contro le prime due classificate della serie Promozione al fine di determinarne il merito sportivo, il Chiasso milit\u00f2 per quattro stagioni in Prima Categoria (1\u00ba livello) e una stagione in Seconda Divisione (2\u00ba livello).\nAllenatori.\nDi seguito la lista degli allenatori del FC Chiasso. Vengono indicate le date della prima e dell'ultima partita ufficiale. \u00c8 indicata la nazionalit\u00e0 per gli allenatori stranieri. Con un asterisco (*) sono indicati gli allenatori-giocatori.\nRosa 2020-2021.\n\"Aggiornata al 19 settembre 2019\".\nRivalit\u00e0 e gemellaggi.\nLa tifoseria del Chiasso ha rapporti di gemellaggio con la tifoseria del Sion (ex Red Side 96).\nHa rapporti di amicizia con la tifoseria del Pavia e con la tifoseria del Kriens.\nAttualmente le maggiori rivalit\u00e0 sono contro Lugano, Bellinzona, Servette e Neuchatel."}
{"id": "411719", "revid": "21307577", "url": "https://it.wikipedia.org/wiki?curid=411719", "title": "Ferrari F2000", "text": ""}
{"id": "411721", "revid": "120596811", "url": "https://it.wikipedia.org/wiki?curid=411721", "title": "Trip", "text": "Un'esperienza o alterazione psichedelica, chiamata anche col termine di origine anglosassone trip (che tradotto letteralmente in italiano significa \u00abviaggio\u00bb), indica specificamente una modificazione dello stato di coscienza psico-fisico dovuta all'assunzione di sostanze allucinogene, in particolare psichedelici come LSD, mescalina, DMT e psilocibina. In italiano \u00e8 spesso usata l'espressione \"in acido\".\nCon l'aggiunta dell'aggettivo \"bad\" (\"bad trip\"), si indicano in specifico le esperienze psicofisiche definibili come negative o spiacevoli per il soggetto, causate da \"set\" o \"setting\" errati. Nel gergo italiano di strada, la parola \"trip\" indica anche un blotter di LSD. \nDescrizione.\nGli effetti delle sostanze psichedeliche sono molteplici e a volte, essendo dipendenti da \"set\" e \"setting\", imprevisti. Le reazioni di soggetti inesperti durante il \"trip\" possono essere pericolose sia per la propria incolumit\u00e0 sia per quella degli altri. Gli effetti della sostanza o sostanze sull'individuo dipendono anche dalle condizioni fisiche e psichiche del soggetto (set), dal luogo e contesto in cui la si assume (setting), dalla quantit\u00e0 e qualit\u00e0 della stessa e dalla eventuale tolleranza del soggetto a quella data sostanza. Anche i contesti culturali possono portare a esperienze diverse, interpretazioni diverse e diverse modi di mettere le esperienze in parole.\nBad trip.\nSi parla di bad trip (cattivo viaggio) quando si ha a che fare con una esperienza di notevole disagio e di panico derivante dall'assunzione delle suddette sostanze psicoattive in contesti non rassicuranti o in condizioni psicologiche negative, con l'effetto di amplificare tali sensazioni. Le conseguenze non sono da sottovalutare in quanto potrebbero dar vita ad una crisi psichica e maturare la necessit\u00e0 di un trattamento psicologico. Il set \u2013 le condizioni interiori \u2013 e il setting \u2013 il luogo, il contesto, le persone con cui si \u00e8 \u2013 sono infatti fattori determinanti nella qualit\u00e0 e nelle caratteristiche di un'esperienza psichedelica, e se non vengono adeguatamente curati sopravviene la probabilit\u00e0 di avere un bad trip.\nLa scala Shulgin.\nAlexander Shulgin propose la seguente scala del grado d'intensit\u00e0.\nLivello definito comunemente \"baseline\": nessun effetto riscontrato dall'assunzione di una sostanza.\nStato di \"allerta\". Lieve alterazione della \"baseline\" non necessariamente dovuta all'assunzione di una sostanza (possibile placebo). I primi blandi effetti percebili in questo livello sono comunque facilmente controllabili e controvertibili.\nLo stato di \"allerta\" evolve verso una condizione di alterazione inequivocabile e quantificabile in termini di durata ma non di natura. \nAlterazione incontrovertibile e quantificabile sia in termini di tempo e di natura (si possono descrivere perfettamente gli effetti visivi o tattili o emotivi). Permane la capacit\u00e0 di autocontrollarsi, bench\u00e9 il soggetto tenda ad evitare di essere deviato dall'esperienza.\nTotale coinvolgimento nell'esperienza e incapacit\u00e0 di ignorare o controllare gli effetti della sostanza. Permane quasi del tutto l'integrit\u00e0 delle capacit\u00e0 cognitive.\nCondizione di trascendenza, definibile anche come \"esperienza di picco\", \"esperienza mistica\". Non \u00e8 semplicemente un livello superiore agli altri in termini di scala, quanto piuttosto una condizione indipendente e non comparabile quantitativamente. Questo stato non dipende dal tipo di sostanza (o dal tipo di tecnica o di processo) n\u00e9 dalla quantit\u00e0 assunta e non \u00e8 provocabile volontariamente n\u00e9 ripetibile a piacimento. Questo tipo di esperienza non solo trascende le capacit\u00e0 cognitive individuali, trascende anche la percezione della condizione umana."}
{"id": "411724", "revid": "125242962", "url": "https://it.wikipedia.org/wiki?curid=411724", "title": "Fruela I delle Asturie", "text": "Origine.\nFiglio del re delle Asturie, Alfonso I (figlio del duca di Cantabria, Pietro di Cantabria) e di Ermesinda, figlia del principe delle Asturie, Pelagio e di Gaudiosa.\nBiografia.\nNel 757, alla morte del padre, gli succedette sul trono del regno delle Asturie con il nome di Fruela I.\nSubito dopo, spos\u00f2 Munia, originaria delle regioni basche dell'\u00c1lava, catturata durante una campagna militare.\nSe i rapporti con i musulmani di al-Andalus furono relativamente tranquilli, la cosiddetta \"Cronaca di N\u00e9jera\" (o dello \"Pseudo-Alfonso\" o \"Cronaca leonese\" o \"Cronaca del Monaco di Silos\") parla invece di un'intensa attivit\u00e0 contro i musulmani.\nUna serie di vittorie quanto mai dubbie sarebbe da lui stata guadagnata, in particolare si parla di quella di Pontuvium, in Galizia, in cui 54.000 (!) suoi nemici sarebbero caduti e un figlio stesso dell'emiro \u02bfAbd al-Rahm\u0101n I, \u02bfUmar (Haumar), sarebbe stato fatto prigioniero e quindi giustiziato.\nRiform\u00f2 il clero del suo reame, proibendo ai chierici di sposarsi e obbligandoli a lasciare le loro spose, cosa che gli procur\u00f2 l'inimicizia di gran parte del clero.\nAccorgendosi che suo fratello Vimarano guadagnava le simpatie dell'aristocrazia lo uccise con le sue mani, accusandolo di capeggiare una cospirazione per detronizzarlo. Ci\u00f2 gli procur\u00f2 l'ostilit\u00e0 della nobilt\u00e0 che tram\u00f2 con successo il suo assassinio a Cangas de On\u00eds, eleggendo come suo successore al trono Aurelio, il primogenito dello zio Fruela di Cantabria, figlio di Pietro di Cantabria e fratello di Alfonso il Cattolico.\nFruela fond\u00f2 la citt\u00e0 di Oviedo, in cui \u00e8 sepolto insieme con sua moglie.\nMatrimonio e discendenza.\nVerso il 760, Fruela spos\u00f2 una giovane originaria dell'\u00c1lava, Munia, di cui non si conoscono gli ascendenti da cui ebbe due figli:\nEbbe anche un figlio da Hermesenda Romaes, figlia di Bernardo Romaes, Rom\u00e3o Bermudes."}
{"id": "411725", "revid": "161374", "url": "https://it.wikipedia.org/wiki?curid=411725", "title": "SS 106", "text": ""}
{"id": "411728", "revid": "121590033", "url": "https://it.wikipedia.org/wiki?curid=411728", "title": "Sovrani delle Asturie", "text": "Lista dei monarchi del Regno delle Asturie. Da questi sovrani, i primi nella penisola iberica a dotarsi del titolo regio, discende l'attuale cronologia dei Re di Spagna.\nRe delle Asturie (739-925).\nAlla sua morte, Alfonso III divise il regno tra i suoi figli: Fruela II mantenne il titolo di re delle Asturie ed ebbe la parte centrale del regno, Ordo\u00f1o II divenne re di Galizia, mentre Garcia I ottenne la corona di Le\u00f3n. Alla morte senza eredi del fratello Garcia I nel 914, Ordo\u00f1o II venne proclamato anche re di Le\u00f3n, tuttavia alla sua morte Fruela II spodest\u00f2 i figli di Ordo\u00f1o, riunificando per l'ultima volta il Regno delle Asturie. A Fruela II successe il figlio Alfonso con i titoli di re di Galizia e di Le\u00f3n e nel territorio originale delle Asturie venne ricostituito l'antico Principato delle Asturie come feudo del Regno di Le\u00f3n, e tale rimase sino all'abolizione del Regno nel 1833.\nEredit\u00e0 culturale.\nNei secoli successivi, i re delle Asturie vennero universalmente riconosciuti come gli iniziatori della \"Reconquista\" e i vari regni della penisola iberica, sentendosi diretti eredi di questi sovrani, mantennero la numerazione dei propri sovrani in continuit\u00e0 con quella dei principi e dei re asturiani. Questa tradizione perdura nell'attuale monarchia spagnola."}
{"id": "411730", "revid": "767487", "url": "https://it.wikipedia.org/wiki?curid=411730", "title": "Giornate della storia contemporanea di Braunau", "text": "Le giornate della storia contemporanea di Braunau sono un ciclo congressuale iniziato della \"societ\u00e0 per la storia contemporanea\" che dal 1992 ha luogo annualmente a Braunau am Inn, il villaggio austriaco che diede i natali ad Adolf Hitler. La direzione scientifica viene curata da Andreas Maislinger.\nDopo i congressi \"superamento del passato\", \"la resistenza nelle dittature\" e altri temi contemporanei generali, dal 2004 la societ\u00e0 ha cominciato a trattare temi riguardanti la regione dell'Innviertel e la confinante Baviera. Nel 2004 venne trattato il tema del \"piccolo traffico al confine\" fra Salzach e Inn negli anni dal 1933 al 1938.\nDal 23 al 25 settembre 2005 fu analizzata la radice storica del \"parlamento di Braunau\" del 1705, che ha unito per un breve tempo l'aristocrazia, il clero, la borghesia e i contadini sotto il motto \"\u00e8 meglio morire da bavarese che rovinarsi da austriaco\".\nNel 2006 al centro dell'attenzione fu posto Johann Philipp Palm, un libraio di Norimberga assassinato a Braunau nel 1806 per ordine di Napoleone, mentre nel 2007 si ricord\u00f2 Egon Ranshofen-Wertheimer, importante esperto di scienze di stato, nato a Ranshofen nel 1894 e morto a New York nel 1957, che fu diplomatico nella Societ\u00e0 delle Nazioni e nell'Organizzazione delle Nazioni Unite. \nNel 2008, in occasione del campionato europeo di calcio in Austria e Svizzera, la diciassettesima giornata della storia contemporanea di Braunau si occup\u00f2 della \"Fascinazione del calcio\"."}
{"id": "411731", "revid": "11694", "url": "https://it.wikipedia.org/wiki?curid=411731", "title": "Zedo\u00e0ria", "text": ""}
{"id": "411738", "revid": "125242867", "url": "https://it.wikipedia.org/wiki?curid=411738", "title": "Aurelio delle Asturie", "text": "Origine.\nEra figlio di Fruela (figlio del duca di Cantabria Pietro) e quindi nipote del re delle Asturie Alfonso I e cugino del re delle Asturie, Fruela I.\nBiografia.\nNel 768, fu prescelto dalla nobilt\u00e0 asturiana per succedere a Fruela I, assassinato in una rivolta di palazzo. \nIl suo fu un regno pacifico.Le cronache dell'epoca ci riportano la notizia dei primi sommovimenti sociali di contestazione anti signorile del Medioevo peninuslare. I servi si ribellarono ai loro signori ma furono sottomessi da Aurelio. La localizzazione di questa ribellione non si conosce ma \u00e8 chiaro che dovette avere grande importanza visto che le cronache menzionano soltanto fatti pi\u00f9 rilevanti. \nMor\u00ec di morte naturale a Langreo, senza lasciare alcuna discendenza. Gli succedette il marito della cugina, la figlia di Alfonso I, Adosinda, cio\u00e8, Silo, probabilmente, figlio d'una musulmana.\nDiscendenza.\nAurelio non solo non lasci\u00f2 discendenza, ma non si hanno neppure notizie su un suo eventuale matrimonio."}
{"id": "411740", "revid": "78273", "url": "https://it.wikipedia.org/wiki?curid=411740", "title": "George C. Marshall", "text": ""}
{"id": "411742", "revid": "21880", "url": "https://it.wikipedia.org/wiki?curid=411742", "title": "Stetsonia", "text": ""}
{"id": "411743", "revid": "2976210", "url": "https://it.wikipedia.org/wiki?curid=411743", "title": "Antifascista", "text": ""}
{"id": "411744", "revid": "2976212", "url": "https://it.wikipedia.org/wiki?curid=411744", "title": "Antifascisti", "text": ""}
{"id": "411746", "revid": "890371", "url": "https://it.wikipedia.org/wiki?curid=411746", "title": "Socialdemocratico", "text": ""}
{"id": "411747", "revid": "1543377", "url": "https://it.wikipedia.org/wiki?curid=411747", "title": "Godzilla", "text": "Godzilla (: ; in giapponese , ) \u00e8 un \"kaij\u016b\" (\"mostro misterioso\") del cinema giapponese, protagonista di una lunga serie di film a partire da \"Godzilla\" (1954). La sua fama si \u00e8 gradualmente espansa anche all'estero, tanto da divenire uno dei pi\u00f9 famosi mostri del mondo e della storia del cinema di fantascienza e fantastico, apparendo in videogiochi, romanzi, fumetti, serie televisive, ventinove film prodotti dalla Toho e tre film di Hollywood. Il personaggio viene spesso nominato \"Il Re dei Mostri\", un nomignolo coniato in \"Godzilla, King of the Monsters!\", la versione americana del film del 1954.\nGodzilla \u00e8 raffigurato come un enorme mostro marino preistorico, risvegliato e potenziato dalle radiazioni nucleari. Concepito quando il ricordo dei bombardamenti atomici di Hiroshima e Nagasaki e l'incidente del Daigo Fukuryu Maru era ancora vivido, il personaggio fu inteso come una metafora per le armi nucleari. Pi\u00f9 la serie progrediva, pi\u00f9 certi film raffigurarono Godzilla come un eroe, mentre altri mantenevano la caratterizzazione originale di un mostro distruttivo. Con la fine della guerra fredda, vari film girati dopo il 1984 cambiarono il simbolismo del personaggio da uno rappresentante delle armi nucleari a uno che rappresenta la dimenticanza del Giappone verso il suo passato imperialista e i disastri naturali.\nNelle varie storie in cui \u00e8 apparso, Godzilla \u00e8 stato affiancato da un grande numero di personaggi secondari. Si \u00e8 scontrato con avversari umani, come le Forze di autodifesa giapponesi, e altri mostri, da personaggi ricorrenti come King Ghidorah, Gigan e Mechagodzilla, a nemici apparsi solo una volta, come Biollante, Destoroyah e i MUTO. Godzilla si \u00e8 anche unito ad alleati come Mothra, Rodan e Angilas (sebbene questi personaggi fossero prima i suoi rivali), e prole come Minira e Godzilla Junior. Godzilla si \u00e8 anche battuto contro personaggi di altri media franchise come King Kong e i Fantastici Quattro.\nStoria.\nCreazione.\nIl concetto di Godzilla fu frutto dell'immaginazione del produttore di Toho Tomoyuki Tanaka che, nella primavera del 1954, si stava recando in aereo a Tokyo da Giacarta, dopo aver fallito nel tentativo di cominciare le riprese di un progetto cinematografico giapponese-indonesiano intitolato \"All'ombra dell'onore\".\nTanaka trascorse il volo cercando con ansia idee per un rimpiazzamento, poich\u00e9 il budget per il film era gi\u00e0 approntato. Gli venne l'ispirazione quando l'aereo pass\u00f2 sopra l'Atollo di Bikini, luogo in cui avvenne il test nucleare statunitense Castle Bravo. Tanaka dichiar\u00f2 decenni dopo che, sin dall'inizio, il tema del film sarebbe stato sulla natura che si vendica sull'umanit\u00e0 per aver creato la bomba atomica, dal momento in cui erano ancora vivide le memorie dei bombardamenti atomici di Hiroshima e Nagasaki e l'incidente del Daigo Fukuryu Maru, causato dallo stesso Castle Bravo, quest'ultimo avvenuto nel marzo di quell'anno.\nTanaka affid\u00f2 la sceneggiatura allo scrittore horror Shigeru Kayama e l'aspetto del mostro all'artista Kazuyoshi Abe. Entrambi questi collaboratori seguirono l'idea iniziale di Tanaka di raffigurare Godzilla come un incrocio tra un gorilla e una balena, mentre il direttore degli effetti speciali Eiji Tsuburaya propose di presentarlo come una piovra gigante. Traendo ispirazione da \"Il risveglio del dinosauro\", Tanaka infine decise di trasformare Godzilla in una creatura dinosauresca, che lui riteneva \"pi\u00f9 adatto ai giorni d'oggi\".\nSotto la direzione di Tsuburaya, lo scultore Teizo Toshimitsu e l'artista Akira Watanabe scartarono gli abbozzi troppo antropomorfi di Abe, e disegnarono degli schizzi basati sui dinosauri raffigurati in un'edicola di \"Life\". Decisero infine di combinare l'aspetto di un \"Iguanodon\" e un \"Tyrannosaurus\", aggiungendo le spine di \"Stegosaurus\" per ulteriormente distinguerlo da qualsiasi altro animale estinto o vivente. Da questi disegni, Toshimitsu cre\u00f2 tre sculture in miniatura da presentare a Tsuburaya, Tanaka e il regista Ishir\u014d Honda. La prima era dotata d'una pelle squamosa simile a quella d'un serpente, e enfatizzava i tratti del tirannosauro, avendo una testa grande. La seconda aveva una testa ridotta, gli arti inferiori pi\u00f9 muscolosi, e una pelle brufolosa simile a quella d'un rospo. La terza, nominata \"Godzilla alligatore\", manteneva le proporzioni della seconda, ma al posto della pelle brufolosa presentava una consistenza irregolare simile alle cicatrici cheloide presenti sui superstiti di Hiroshima. Fu infine quest'ultima a essere approvata e usata nel film.\nFilmografia.\nEsistono 32 film ufficiali appartenenti alla saga di Godzilla prodotti dalla giapponese Toho, suddivisi in quattro ere: \"Showa\", \"Heisei\", \"Millennium\" e \"Reiwa\". A essi si aggiungono il remake americano del 1998 e un film, del 2014, prodotto dalla Legendary Pictures e Warner Bros. A dicembre del 2014, la Toho ha confermato che avrebbe prodotto un nuovo lungometraggio, uscito nel 2016, chiamato \"Shin Gojira\" in Giappone, mentre il titolo in lingua inglese e italiana del film, inizialmente annunciato come \"Godzilla Resurgence\", \u00e8 \"Shin Godzilla\". Nell'agosto del 2016 \u00e8 stato inoltre annunciato un film animato su Godzilla, \"\" (in italiano \"Godzilla: Il pianeta dei mostri\"), diretto da Kobun Shizuno e Hiroyuki Seshita, sceneggiato da Gen Urobuchi e prodotto dalla Toho e dalla Polygon Pictures, uscito nel 2017.\nEra Sh\u014dwa (1954-1975).\nDopo l'uscita del primo film, la Toho inizi\u00f2 a produrre molti film su Godzilla. La prima serie prende il nome di Periodo Sh\u014dwa in Giappone, poich\u00e9 tutti questi film furono prodotti prima della morte dell'imperatore Hirohito nel 1989. Il periodo Sh\u014dwa si estende dal 1954 con \"Godzilla\" fino al 1975 con \"Distruggete Kong! La Terra \u00e8 in pericolo!\". Con l'eccezione di \"Godzilla\", \"Il re dei mostri\", \"Watang! Nel favoloso impero dei mostri\" e \"Distruggete Kong! La Terra \u00e8 in pericolo!\", la maggior parte dei film di questo periodo sono relativamente mirati a un pubblico giovanile. Da \"Ghidorah! Il mostro a tre teste\" in poi, Godzilla cominci\u00f2 a trasformarsi in un personaggio eroico, una transizione compiuta con la distribuzione de \"Il figlio di Godzilla\". \"Ghidorah! Il mostro a tre teste\" fu anche importante per l'introduzione di King Ghidorah, l'arcinemico ricorrente di Godzilla. I film \"Il figlio di Godzilla\" e \"Gojira Minilla Gabara - All kaij\u016b daishingeki\" erano mirati specificamente ai bambini, avendo come protagonista il cucciolo Minira. \"Godzilla contro i robot\" era notevole per il debutto di Mechagodzilla, un altro arcinemico e doppione robotico di Godzilla. La serie Sh\u014dwa s'intrecciava con un numero di film Toho di cui Godzilla non era protagonista. Di conseguenza, la serie introdusse molti personaggi secondari; tre di essi (Mothra, Rodan e Varan) erano apparsi prima nei loro propri film omonimi, mentre gli altri tre (Baragon, Manda e Gorosaurus) erano apparsi come personaggi secondari.\nDal 1954 fino al 1972, Godzilla fu interpretato da Haruo Nakajima. In sua assenza, il personaggio fu interpretato da altri attori come Katsumi Tezuka, Y\u016b Sekida, Ryosaku Takasugi, Seiji Onaka, Shinji Takagi, Isao Zushi e Toru Kawai. Eiji Tsuburaya fu responsabile degli effetti speciali dei primi sei film, per poi essere rimpiazzato nei successivi tre dal suo allievo Sadamasa Arikawa. Gli effetti degli ultimi sei film della serie furono gestiti da Teruyoshi Nakano.\nEra Heisei (1984-1995).\nDopo il disastro finanziario di \"Distruggete Kong! La Terra \u00e8 in pericolo!\" e un intervallo di nove anni, Toho gir\u00f2 \"Il ritorno di Godzilla\" nel 1984, cominciando la cosiddetta serie \"Heisei\". Il film serve come sequel diretto del film originale del 1954, e ignora gli altri eventi dell'era Sh\u014dwa. Pur essendo stato distribuito nel 1984, cinque anni prima della morte di Hirohito e la conclusione del periodo Sh\u014dwa, viene in ogni caso considerato l'inizio dell'era Heisei, poich\u00e9 \u00e8 il predecessore diretto di \"Godzilla contro Biollante\" (1989), che fu distribuito nel primo anno del regno di Akihito.\nI film Heisei sono notevoli per la loro stretta continuit\u00e0, e riportano Godzilla nel ruolo di temibile creatura distruttiva. La natura e la scienza dietro Godzilla sono molto pi\u00f9 discussi, mostrando una maggiore concentrazione sugli aspetti morali della genetica (in particolare nel secondo film della serie, \"Godzilla contro Biollante\"). \"Godzilla contro King Ghidorah\" diede per la prima volta un'origine concreta per Godzilla, raffigurandolo come un \"Godzillasauro\" mutato dalle scorie atomiche. Il personaggio fu interpretato da Kenpachiro Satsuma, che in precedenza aveva interpretato i mostri Hydrax e Gigan durante l'era Sh\u014dwa. Con l'eccezione di \"Il ritorno di Godzilla\", gli effetti speciali furono realizzati da Koichi Kawakita.\nEra Millennium (1999-2004).\nToho ricominci\u00f2 la serie per una seconda volta con \"Gojira ni-sen mireniamu\" (1999), innescando cos\u00ec la terza serie, nominata \"Millennium\". L'era Millennium viene trattata come una serie antologica in cui, con l'eccezione di \"Gojira \u00d7 Mekagojira\" e \"Gojira \u00d7 Mothra \u00d7 Mekagojira - T\u014dky\u014d SOS\", ogni film si svolge nella sua propria continuit\u00e0, essendo tutti sequel diretti del film originale del 1954.\nDopo la distribuzione di \"Gojira - Final Wars\" nel 2004 (il cinquantesimo anniversario di \"Godzilla\"), Toho dichiar\u00f2 che non avrebbe girato un altro film di Godzilla per i successivi dieci anni, e demol\u00ec il set usato nelle scene acquatiche di molti film precedenti. Yoshimitsu Banno, il regista di \"Godzilla - Furia di mostri\" (1971), acquist\u00f2 i diritti per fare un cortometraggio IMAX, il cui sviluppo si evolse nel film statunitense del 2014.\nTsutomu Kitagawa interpret\u00f2 Godzilla per la maggior parte dei film Millennium, tranne in \"Gojira, Mosura, Kingu Gidora: Daikaij\u016b s\u014dk\u014dgeki\", dove il personaggio fu interpretato da Mizuho Yoshida. In contrasto ai film delle ere Sh\u014dwa e Heisei, gli effetti speciali dell'era Millennium erano realizzati da molteplici direttori, inclusi Kenji Suzuki (\"Gojira 2000 Millennium\", \"Gojira \u00d7 Megaguirus - G sh\u014dmetsu sakusen\"), Makoto Kamiya (\"Gojira Mothra King Ghidorah - Daikaij\u016b s\u014dk\u014dgeki\"), Yuichi Kikuchi (\"Gojira \u00d7 Mekagojira\"), e Eiichi Asada (\"Gojira \u00d7 Mothra \u00d7 Mekagojira - T\u014dky\u014d SOS\", \"Gojira - Final Wars\").\nEra Reiwa (2016- ).\nNel dicembre del 2014, Toho annunci\u00f2 la produzione di un nuovo film di Godzilla per il 2016. Il film \u00e8 inteso come un \"reboot\" della serie, ed \u00e8 diretto da Hideaki Anno e Shinji Higuchi, entrambi veterani della serie anime \"Neon Genesis Evangelion\". Le riprese cominciarono a settembre del 2015 e finirono il mese dopo, mentre il novembre seguente inizi\u00f2 la lavorazione agli effetti speciali. \"Shin Godzilla\" \u00e8 stato distribuito in Giappone il 29 luglio 2016, ed \u00e8 stato un successo sia di critica che di botteghino.\nNell'agosto del 2016, Toho annunci\u00f2 che avrebbe prodotto un film animato di Godzilla per il 2017. L'animazione \u00e8 stata realizzata da Polygon Pictures, e la sceneggiatura scritta da Gen Urobuchi. I registi sono Kobun Shizuno e Hiroyuki Seshita. Il 26 marzo 2017 \u00e8 stato annunciato che ' sar\u00e0 il primo film di una trilogia animata, seguito da ' e \"\" del 2018.\nNell'ottobre 2020, Toho ha annunciato i piani per una serie anime intitolata \"Godzilla - Punto di singolarit\u00e0\" (\"Godzilla Singular Point\"), prevista ad uscire su Netflix in aprile 2021, rivelando le illustrazioni per Godzilla e i personaggi principali. Il progetto \u00e8 diretto da Atsushi Takahashi e scritto da Toh Enjoe, con la musica di Kan Sawada, i character design di Kazue Kato e le animazioni di Eiji Yamamori. La serie \u00e8 stata co-prodotta da Bones Inc. e Orange Co. e realizzata a tecnica mista (animazione tradizionale e CGI), e non ha alcuna relazione con la trilogia di film anime di Polygon. L'anime ha debuttato in Giappone il 25 marzo 2021 su Netflix, e il 1 aprile sulle principali reti televisive giapponesi.\nI film statunitensi.\nNel 1956, Jewell Enterprises Inc. acquist\u00f2 i diritti per \"Godzilla\" e produsse una versione \"americanizzata\" intitolata \"Godzilla, King of the Monsters!\". Il film scart\u00f2 la maggior parte dei temi politici dell'originale, e rimpiazz\u00f2 mezz'ora dei filmati giapponesi con nuove scene girate esclusivamente per la versione statunitense con Raymond Burr nei panni del giornalista Steve Martin, che interagisce con controfigure in modo da sembrare di far parte dell'originale giapponese. Tali \"americanizzazioni\" furono effettuate anche per \"Il trionfo di King Kong\" e \"Il ritorno di Godzilla\".\nNel 1957, il produttore Harry Rybnick tent\u00f2 di girare un remake hollywoodiano di \"Il re dei mostri\" intitolato \"The Volcano Monsters\", ma fu invece doppiato e distribuito nel 1958 col titolo \"Gigantis, the Fire Monster\", poich\u00e9 AB-PT Pictures and\u00f2 in bancorotta.\nNel 1965, Toho produsse \"L'invasione degli astromostri\" insieme allo studio americano United Productions of America, e fu la prima volta che Toho collabor\u00f2 con uno studio straniero.\nNegli anni 1980, Steve Miner propose a Toho di girare un film americano su Godzilla in 3D con un copione scritto da Fred Dekker intitolato \"Godzilla, King of the Monsters in 3D\", in cui Godzilla avrebbe distrutto San Francisco nel cercare il suo cucciolo. Sebbene avesse suscitato l'interesse di vari studi cinematografici, il progetto fu scartato a causa del budget elevato di cui avrebbe avuto bisogno. Il film avrebbe avuto un enorme testa robotica di Godzilla scolpita da Rick Baker e una marionetta animata a passo uno.\nTristar Pictures.\nNell'ottobre del 1992, TriStar Pictures acquist\u00f2 i diritti da Toho con l'intenzione di produrre una trilogia di film su Godzilla. Il regista Jan de Bont e gli sceneggiatori Terry Rossio e Ted Elliott svilupparono una sceneggiatura in cui Godzilla si sarebbe scontrato con un alieno mutaforme, il Grifone. De Bont abbandon\u00f2 il progetto dopo disaccordi con lo studio sul budget. L'incarico fu poi passato a Roland Emmerich e Dean Devlin.\n\"Godzilla\" fu distribuito nel maggio del 1998, e ricevette critiche negative da parte dei recensori e i fan della serie. Il film fu in ogni caso un successo moderato al botteghino, incassando 136 milioni di dollari negli Stati Uniti e 379 milioni nel resto del mondo. I sequel furono scartati, e al loro posto fu girato la serie animata \"\". Tristar mantenne i diritti fino alla loro scadenza nel 2003. Dopo il 2004, Toho cominci\u00f2 a marchiare l'incarnazione Tristar di Godzilla col nome \"Zilla\" per le sue future apparizioni.\nLegendary Pictures: il MonsterVerse.\nNel 2004, il regista Yoshimitsu Banno ebbe il permesso dalla Toho per produrre un cortometraggio IMAX di Godzilla. Il progetto pass\u00f2 poi alla Legendary Pictures dopo anni di inattivit\u00e0. Il film, che sarebbe stato un reboot, fu annunciato nel 2010 come un progetto condiviso con la Warner Bros. Pictures con Gareth Edwards nel ruolo di regista. Le riprese furono completate nel 2013 in Canada e gli Stati Uniti, e il film fu distribuito nel 2014.\n\"Godzilla\" fu ben accolto sia dai recensori che dai fan, incassando 200 milioni di dollari negli Stati Uniti e 529 milioni nel resto del mondo. Il suo successo incoraggi\u00f2 Toho a girare un reboot intitolato \"Shin Godzilla\" nel 2016. Legendary procedette con i sequel e un media franchise, denominato \"MonsterVerse\", con \"\" nel 2017, \"Godzilla II - King of the Monsters\" (\"Godzilla: King of the Monsters\") uscito nel 2019 e \"Godzilla vs. Kong\" (\"Godzilla vs. Kong\") previsto uscito nel 2021.\nCaratteristiche.\nNome.\n \u00e8 un \"portmanteau\" delle parole giapponesi per , e . Il personaggio infatti fu descritto durante la pianificazione del primo film come \"un incrocio tra un gorilla e una balena\", in riferimento alla sua grandezza e origine acquatica. Una voce popolare affermava che \"Gojira\" fosse il nomignolo di un macchinista che soffriva di obesit\u00e0 assunto dalla Toho. Questa storia fu smentita dalla vedova di Ishiro Honda.\nIl nome di Godzilla fu prima scritto in ateji come, dove i kanji sono usati per valore fonetico invece che per significato. La pronuncia giapponese del nome \u00e8 \"\u0261od\u0291i\u027da\"; la versione inglese di ci\u00f2 \u00e8 \"\u0261\u0252d\u02c8z\u026al\u0259\", con la prima sillaba pronunciata come \"god\" (dio) e il resto facendo rima con \"gorilla\". Nel sistema Hepburn, il nome di Godzilla \u00e8 trascritto come \"Gojira\", mentre nel sistema Kunrei \u00e8 \"Gozira\".\nDurante lo sviluppo della versione americana di \"Il re dei mostri\" (1955), Godzilla fu rinominato \"Gigantis\", una mossa innescata dal produttore Paul Schreibman, che intendeva creare un nuovo personaggio.\nAspetto e abilit\u00e0.\nNel contesto dei film giapponesi, l'esatta origine di Godzilla tende a variare, ma viene raffigurato spesso come un enorme mostro marino preistorico risvegliato e potenziato dalle radiazioni nucleari. Bench\u00e9 i dettagli specifici della sua apparenza fisica abbiano subito numerosi cambiamenti estetici col passare degli anni, l'impressione generale \u00e8 rimasta costante. Il suo aspetto ricorda molto quello del tirannosauro e dell'iguanodonte, ma con una postura pi\u00f9 eretta, simile alle raffigurazioni di entrambe le specie di Zden\u011bk Burian e Rudolph Zallinger. Le sue mani sono fornite di quattro dita munite di artigli e di un pollice opponibile, e la schiena presenta delle placche ossee. Tre di queste, in particolare (le pi\u00f9 grandi), presentano una forma a foglia d'acero mantenuta nella maggior parte dei suoi film. Il personaggio viene spesso raffigurato con la pelle verde nei fumetti, nei cartoni animati e nei poster dei film, ma i costumi utilizzati nei film erano spesso dipinti in grigio antracite con spine di colore avorio.\nGodzilla si nutre di energia nucleare, che digerisce in una ghiandola al plasma localizzata al posto dello stomaco. Durante i combattimenti, Godzilla pu\u00f2 innescare una reazione nucleare nella ghiandola, sparando l'energia prodotta dalla bocca nella forma di un \"raggio atomico\", la sua arma principale. Questo raggio assume nei vari film colorazioni differenti, passando dal bianco al rosso e all'azzurro, il pi\u00f9 comune. L'energia in eccesso viene scaricata dalle sue spine dorsali, illuminandole. Gli artisti degli effetti speciali di Toho hanno utilizzato numerose tecniche per raffigurare il raggio, inclusi fiamme reali, disegni superimposti e la CGI.\nGodzilla dimostra anche una forza fisica immensa. Haruo Nakajima, l'attore che interpret\u00f2 Godzilla nei primi film, era una cintura nera in judo, e utilizz\u00f2 le sue capacit\u00e0 per coreografare le scene di battaglia. Kenpachiro Satsuma, che indoss\u00f2 il costume di Godzilla dal 1984 al 1995, invent\u00f2 il cosiddetto \"Godzilla kenp\u014d\" per la sua raffigurazione, che un\u00ec i movimenti di Godzilla con quelli del karate. Riesce a respirare sott'acqua, e viene descritto nel film originale come una forma transizionale tra un rettile marino e terrestre. Il personaggio \u00e8 praticamente immune alle armi convenzionali, grazie alla sua pelle dura e la sua capacit\u00e0 di rigenerarsi. Siccome \u00e8 sopravvissuto a un'esplosione nucleare, non pu\u00f2 essere abbattuto da qualsiasi ordigno meno potente. Altri film e media hanno raffigurato Godzilla con ulteriori capacit\u00e0, incluso un impulso atomico, magnetismo, precognizione, velocit\u00e0 sovrumana, occhi laser, e persino il volo.\nLe motivazioni di Godzilla variano da film e film a seconda delle necessit\u00e0 narrative. Bench\u00e9 detesti gli umani, lotter\u00e0 accanto a loro contro minacce comuni. Il personaggio per\u00f2 non si sforza specificamente a proteggere le vite umane, e pu\u00f2 tradire i suoi alleati umani una volta che non ne ha pi\u00f9 bisogno. Non si nutre di umani, sostenendosi invece con energia nucleare. In risposta a una domanda se Godzilla fosse \"buono o cattivo\", il produttore Shogo Tomiyama lo paragon\u00f2 a un dio della distruzione Shinto, un'entit\u00e0 senza allineamento morale che non pu\u00f2 essere giudicata in base agli standard umani.\nNei film giapponesi, a Godzilla e agli altri mostri vengono dati pronomi neutrali equivalenti all'inglese \"it\", mentre nei doppiaggi inglesi e italiani viene esplicitamente descritto col genere maschile. Nel film statunitense del 1998, il mostro viene indicato come maschio, e depone delle uova attraverso la partenogenesi; anche nei film del MonsterVerse viene indicato come maschio.\nRuggito.\nGodzilla ha un ruggito disillabo particolare (trascritto in vari fumetti come \"Skreeonk!\") che fu creato dal compositore Akira Ifukube. Produsse il suono sfregando la corda di un contrabasso con un guanto coperto di resina di pino, per poi rallentare il playback. Nella versione americana di \"Il re dei mostri\" (1955) intitolato \"Gigantis the Fire Monster\", l'iconico ruggito di Godzilla fu sostituito con quello del mostro Angilas. Da \"Il ritorno di Godzilla\" (1984) a \"Godzilla contro King Ghidorah\" (1991), a Godzilla fu dato un ruggito pi\u00f9 baritono e minaccioso, ma questo cambiamento fu annullato da \"Godzilla contro Mothra\" (1992) in poi. Per il film statunitense del 2014, i progettisti del suono Ethan Van der Ryn ed Erik Aadahl rifiutarono di svelare la fonte dei suoni che usarono per il ruggito di Godzilla, ma rivelarono che un brano di musica dei Rolling Stones ne fu un elemento. Aadahl descrisse che intendeva che le due sillabe del ruggito rappresentassero due stati emotivi nel mostro, la prima esprimendo la sua furia, mentre la seconda evocava la sua anima.\nGrandezza.\nLa grandezza di Godzilla varia a seconda della licenza artistica. I set in miniatura e i costumi sono tipicamente costruiti a una scala da 1:25 a 1:50 e filmati a 240 fotogrammi al secondo per dare l'illusione di grandezza. In \"Godzilla\" (1954), la creatura fu rappresentata con un'altezza di 50 metri, permettendo cos\u00ec al mostro di poter essere visibile sulla panoramica di Tokyo a quell'epoca. Nel doppiaggio della versione statunitense del film, Godzilla viene descritto come una creatura alta 122 metri, poich\u00e9 il produttore Joseph E. Levine riteneva che 50 metri non fossero abbastanza spettacolari. Dato che gli edifici costruiti in Tokyo dopo gli anni 1950 superarono i 50 metri d'altezza, Godzilla fu spesso ingrandito fino al punto di raggiungere i 100 metri, permettendogli cos\u00ec di distruggere il Palazzo del governo metropolitano di Tokyo in \"Godzilla vs. King Ghidorah\" (1991). Nel film statunitense \"Godzilla\" (2014), Godzilla misura 108,9 metri d'altezza, rendendolo l'incarnazione pi\u00f9 grande fino a quel momento. Il regista Gareth Edwards disse che voleva che il mostro fosse abbastanza grande da poter essere visto in qualsiasi punto della citt\u00e0, ma non cos\u00ec enorme da non poter nascondersi. Il Godzilla del film \"Shin Godzilla\", raggiunge i 118,5 metri, nel film \"Godzilla II - King of the Monsters\" raggiunge i 119.8 m, mentre il Godzilla del film \"\" \u00e8 l'incarnazione pi\u00f9 alta del mostro con i suoi 300 metri d'altezza.\nRappresentazione.\nGodzilla \u00e8 stato tradizionalmente rappresentato attraverso un attore in un costume di lattice, ma il personaggio \u00e8 stato realizzato anche attraverso l'animatronica, passo uno, e CGI.\nTraendo ispirazione da \"King Kong\", il direttore artistico Eiji Tsuburaya intendeva inizialmente rappresentare Godzilla attraverso la tecnica passo uno, ma una mancanza di animatori esperti in Giappone rese l'utilizzo d'un costume pi\u00f9 pratico. Il primo costume consisteva d'una cavit\u00e0 fatta da cavi e bamb\u00f9 rinforzati con una tela metallica, e riempito di tessuto e cuscini ricoperti in lattice. Il punto d'entrata del primo costume fu chiuso con degli uncinetti, ma costumi usati nei film seguenti furono fabbricati con una cerniera. Il peso del primo costume superava i 100\u00a0kg. Prima del 1984, la maggior parte dei costumi di Godzilla erano costruiti da zero, risultando cos\u00ec in varie differenze cosmetiche in ogni sua apparizione.\nI cambiamenti pi\u00f9 notevoli durante gli anni 1960 e anni 1970 furono l'eliminazione delle zanne sporgenti, le orecchie esterne e il quarto dito del piede, tratti che per\u00f2 tornarono da \"Il ritorno di Godzilla\" (1984) in poi. La raffigurazione fisica pi\u00f9 costante fu mantenuta da \"Godzilla contro Biollante\" (1989) fino a \"Gojira VS Destroyer\" (1995), in cui al personaggio furono date una faccia felina e una doppia fila di denti.\nMolti attori nei panni di Godzilla subirono varie difficolt\u00e0 nei loro ruoli, inclusi il peso del costume, la mancanza di ventilazione e la visibilit\u00e0 diminuita. Kenpachiro Satsuma, che interpret\u00f2 Godzilla dal 1984 al 1995, descrisse in particolare come i costumi che indossava fossero ancora pi\u00f9 pesanti e caldi dei loro predecessori, poich\u00e9 erano forniti di strumenti animatronici. Satsuma stesso soffr\u00ec di numerose crisi mediche durante la sua occupazione del ruolo, inclusi la deprivazione d'ossigeno, l'affogamento parziale, scosse elettriche, e lacerazioni sulle gambe quando i rinforzi metallici del costume penetravano l'imbottitura del costume.\nIl problema della ventilazione fu parzialmente risolto da \"Gojira VS Spacegojira\" (1994) in poi, con l'aggiunta d'un condotto d'aria nel costume. Nel film \"Il ritorno di Godzilla\" (1984), in certe scene fu adoperato un Godzilla robotico alto cinque metri nominato \"cybot\" per le inquadrature ravvicinate. Il cybot consisteva in un endoscheletro idraulico ricoperto di una pelle di poliuretano che conteneva tremila componenti di computer che gli permettevano di annuire e muovere le labbra e le braccia.\nIn \"Godzilla\" (1998), l'artista Patrick Tatopoulos fu assegnato a creare un Godzilla incredibilmente veloce. Fu prima progettato affinch\u00e9 il mostro venisse raffigurato attraverso il \"motion capture\", ma risult\u00f2 troppo simile a un uomo in costume. In seguito, Tatopolous lo disegn\u00f2 come un'iguana smilza e bipede raffigurata attraverso la CGI. In certe scene, il mostro viene raffigurato da attori in costume, come nei film Toho, ma con l'aggiunta di estenditori sulle gambe, poich\u00e9 il nuovo Godzilla aveva una postura orizzontale invece che eretta. Fu costruito anche un Godzilla animatronico con una scala di 1:6, superando in grandezza il \"T-Rex\" animatronico di \"Jurassic Park\".\nNel film \"Godzilla\" (2014), il personaggio fu raffigurato interamente in CGI. L'aspetto del personaggio fu deliberatamente tratto dall'originale giapponese, ma con un'enfasi sul renderlo pi\u00f9 dinamico di un uomo in costume. Nel concepire il nuovo Godzilla, gli artisti del film studiarono i movimenti degli orsi, dei draghi di Komodo, dei leoni e dei lupi, usandoli come punti di riferimento per la struttura corporea del personaggio. Alcuni movimenti di Godzilla furono realizzati attraverso la motion capture dell'attore T.J. Storm.\nIn \"Shin Godzilla\" (2016), nonostante un primo annuncio in cui venne comunicato che il mostro protagonista sarebbe stato realizzato con un misto tra suitmation e CGI, viene presentato il primo Godzilla nipponico interamente in computer grafica per tutta la durata del film. Mansai Nomura ha interpretato il kaiju grazie alla motion capture.\nBiografia.\nNei film Toho.\nUn dinosauro anfibio sopravvissuto alla estinzione dei suoi simili viene risvegliato dai test nucleari subacquei statunitensi nel 1954, e comincia ad attaccare i pescherecci presso l'isola di Odo nel Giappone meridionale. Gli isolani lo identificano come \"Godzilla\", un mostro marino del loro folclore, e presto il mostro si dirige verso Tokyo, causando gravi danni strutturali e irradiando la zona. Impervio alle armi convenzionali delle Forze di autodifesa giapponesi, Godzilla viene finalmente sconfitto quando lo scienziato Daisuke Serizawa attiva il suo micidiale distruttore di ossigeno nel mare, corrodendo il corpo del dinosauro fino all'osso. Viene dichiarato dopo che \u00e8 improbabile che Godzilla fosse l'unico della sua specie, e che c'\u00e8 il rischio che ne arrivi un altro se si continuasse a effettuare test nucleari.\nEra Sh\u014dwa.\nUn anno dopo gli eventi di \"Godzilla\", un altro membro della sua specie viene avvistato lottando contro un altro mostro, Angilas. I due combattenti si dirigono verso Osaka, dove Godzilla uccide il suo avversario per poi essere seppellito sotto una montagna di ghiaccio. Il dinosauro si libera dalla sua prigione ghiacciata otto anni dopo per poi scontrarsi con King Kong e Mothra. La sua faida contro il Giappone svanisce con l'arrivo del drago spaziale King Ghidorah, che costringe il re dei mostri ad allearsi con i suoi rivali Rodan e Mothra.\nNelle sue avventure successive, adotta un figlio nominato Minilla, e viene trasferito insieme a lui ed altri mostri all'isola dei mostri. Si scontra con vari avversari extraterrestri, inclusi Hydrax, Gigan e il suo \"doppelg\u00e4nger\" robotico Mechagodzilla, fino a che, nel 1999, viene costretto dagli alieni Kilaak a distruggere le citt\u00e0 capitali della Terra. Godzilla e gli altri mostri alla fine si liberano dalla loro influenza, per poi affrontare King Ghidorah per un'ultima volta e ritirarsi pacificamente all'isola dei mostri.\nEra Heisei.\nNe \"Il ritorno di Godzilla\" (1984), un sequel diretto del primo film che ignora la continuit\u00e0 dei film precedenti, l'origine del secondo Godzilla rimane ambiguo. La sua genesi viene svelata in \"Godzilla contro King Ghidorah\", che rivela che Godzilla abbia origine come un \"godzillasauro\" che \u00e8 stato gravemente ferito da soldati statunitensi sull'isola di Lagos nel 1944 durante la Campagna delle isole Gilbert e Marshall. Il dinosauro ferito viene trasportato nel mare di Bering da viaggiatori del tempo, sperando che cos\u00ec facendo si sarebbe impedita la creazione di Godzilla, poich\u00e9 Lagos sarebbe poi stato usato come sito dei test nucleari. Godzilla viene comunque creato quando un sommergibile nucleare sovietico affonda presso il dinosauro negli anni settanta, esponendolo alla radioattivit\u00e0. Il nuovo Godzilla si risveglia nel 1984, quasi scatenando una guerra nucleare quando distrugge un sottomarino sovietico, che il Cremlino inizialmente crede sia opera degli Stati Uniti.\nDopo aver distrutto un centro nucleare e Shinjuku, Godzilla viene adescato sul monte Mihara, dove cade nel vulcano. Viene liberato cinque anni dopo, scontrandosi col suo clone ibrido Biollante, per poi cadere in coma nel mare dopo essere stato infettato dal Batterio Anti-Nucleare. Godzilla supera la sua infermit\u00e0 tre anni dopo quando assorbe l'energia di un sottomarino nucleare, che lo fa crescere ancora di pi\u00f9. Dopo aver lottato contro King Ghidorah, Mothra e Battra, Godzilla si batte con Mechagodzilla, un robot creato dall'Onu, durante la ricerca del cucciolo Godzilla Junior. Godzilla viene quasi ucciso, ma riesce ad assorbire l'energia di Rodan per potenziarsi ulteriormente e sconfiggere il robot. Godzilla e Junior vivono brevemente in pace su Birth Island, ma l'isola in seguito affonda a causa di una esplosione nucleare dovuta a depositi di uranio sotterranei. Il risultante livello elevato di radioattivit\u00e0 causa un sovraccarico energetico in Godzilla, cos\u00ec rischiando la possibilit\u00e0 di un \"meltdown nucleare\". Godzilla si riunisce con Junior a Tokyo, dove entrambi vengono assaliti da Destoroyah, un mostro creato dallo stesso distruttore di ossigeno che uccise il primo Godzilla.\nNella battaglia successiva, Godzilla riesce ad avere la meglio su Destoroyah dopo che quest'ultimo ferisce gravemente Junior. Godzilla alla fine cede alle radiazioni che consumano il suo corpo, ma esse vengono assorbite da Junior, che raggiunge le dimensioni di suo padre adottivo.\nEra Millennium.\nI film della cosiddetta \"era Millennium\" sono notevoli per il fatto che, con una sola eccezione, non formano una continuit\u00e0 fra di loro, essendo tutti individualmente sequel diretti del primo film.\nIn \"Gojira 2000 - Millennium\", il re dei mostri si imbatte in un alieno che tenta di conquistare la Terra adattandosi al suo clima attraverso l'utilizzo del fattore rigenerante di Godzilla. Le cellule di Godzilla per\u00f2 sopraffanno l'alieno, trasformandolo nel mostro Orga. I due si scontrano affinch\u00e9 Godzilla uccide Orga quando quest'ultimo cerca di inghiottirlo.\nIn \"Gojira \u00d7 Megaguirus - G sh\u014dmetsu sakusen\", gli attacchi di Godzilla costringono i Giapponesi a trasferire la loro capitale da Tokyo a Osaka. Le Forze di autodifesa giapponesi formano un ramo dedicato a lottare contro Godzilla nominato \"G-Graspers\", che crea il \"Dimension Tide\", un ordigno capace di formare un buco nero in miniatura che in teoria dovrebbe sconfiggere Godzilla. L'ordigno permette a delle libellule preistoriche di entrare nel presente, e quindi di usare il sangue risucchiato da Godzilla per nutrire la loro regina colossale, Megaguirus. Godzilla distrugge Megaguirus e riesce a sopravvivere all'impatto col Dimension Tide.\nIl Godzilla di \"Gojira Mothra King Ghidorah - Daikaij\u016b s\u014dk\u014dgeki\" \u00e8 una reincarnazione del primo Godzilla, risvegliato ed animato dalle anime dei defunti della seconda guerra mondiale per punire il Giappone moderno per la sua dimenticanza del suo passato. La sua furia viene opposta dai tre mostri guardiani di Yamato; Baragon, Mothra e King Ghidorah.\nLe ossa del primo Godzilla vengono riesumate in \"Gojira \u00d7 Mekagojira\" per formare la base del cyborg Kiryu, una macchina da guerra creata per sconfiggere Godzilla. Godzilla viene finalmente abbattuto quando Kiryu si allea con Mothra.\nIn \"Gojira - Final Wars\", ambientato in un lontano futuro, Godzilla viene liberato dalla sua prigione in Antartide per contribuire alla difesa della Terra contro gli Xiliani e i loro alleati mostri. Si reca verso Tokyo, sconfiggendo una armata di mostri per poi imbattersi contro il Mostro X, che si rivela poi di essere il drago Kaiser Ghidorah. Godzilla lo sconfigge dopo un'ardua lotta, e si ritira nel mare insieme al suo figlio adottivo Minilla.\nEra Reiwa.\n\"Shin Godzilla\" rappresenta un'eccezione rispetto ai precedenti film, in quanto non si ricollega al primo film ma \u00e8 un \"reboot\" a tutti gli effetti; in questa pellicola, infatti, Godzilla attacca il Giappone per la prima volta.\nLa trilogia anime composta da ' (2017), ' (2018) e \"\" (2018) \u00e8 ambientata in un futuro in cui Godzilla regna sull'ecosistema dopo che l'umanit\u00e0 ha abbandonato la Terra per mezzo secolo di sconfitte contro i kaiju. Il giovane Haruo, che ha visto i suoi genitori venire uccisi da Godzilla quando aveva 4 anni, guida una fazione sul pianeta nel tentativo di riconquistarlo.\nNei film statunitensi.\nTristar Pictures.\nNel film del 1998, Godzilla \u00e8 un'iguana mutata dai test nucleari nella Polinesia Francese, ed \u00e8 noto come Zilla. La creatura si reca a New York, dove cova duecento uova a Madison Square Garden. Dopo uno scontro con dei sottomarini, Godzilla torna al suo nido ormai incenerito. Il mostro tenta di inseguire furiosamente i colpevoli di tale atto, causati dal dottor Niko Tatopoulos, l'agente segreto francese Philippe Roach\u00e9, la reporter Audrey Timmonds e il video-reporter Victor \"Animal\" Palotti, ma viene intrappolato nel ponte di Brooklyn, permettendo alle forze militari di ucciderlo. Tuttavia, un uovo sopravvissuto alla carneficina si schiude nella scena finale del film.\nNella serie televisiva animata ', il dottor Niko Tatopoulos scopre l'ultimo cucciolo di Zilla (soprannominato Zilla Junior), il quale considera l'umano come padre adottivo, in quanto \u00e8 stato il primo essere vivente ad entrare in contatto con lui. Negli episodi seguenti, Tatopoulos forma una squadra per assistere Zilla nella lotta contro varie minacce globali. La maggior parte dei nemici che compaiono sono animali mutati, ma occasionalmente si presentano anche extraterrestri, robot, e in un paio di occasioni esseri con origini soprannaturali. Tra essi troveranno anche una femmina di Drago di Komodo gigante, Komodithrax, che avr\u00e0 un uovo con Zilla Junior. Nel corso della serie, inoltre, una razza aliena chiamata Tachyons recupera il corpo dello Zilla originale e lo trasforma in un cyborg noto come Cyber-Godzilla. Zilla Junior inizialmente si rifiuta di combattere contro il padre biologico, finendo anch'esso sotto il controllo degli alieni e spedito insieme ad altre creature a distruggere il pianeta. La squadra di Tatopoulos riuscir\u00e0 tuttavia a salvare Zilla Junior dal controllo dei Tachyons, permettendogli di affrontare Cyber-Godzilla e ucciderlo definitivamente.\n\"MonsterVerse\".\nNella serie e universo cinematografico \"MonsterVerse\", Godzilla viene raffigurato come un predatore alfa preistorico risalente a un'era in cui i livelli di radioattivit\u00e0 sulla Terra erano pi\u00f9 elevati. Col diminuire delle radiazioni, Godzilla si mise in letargo sotto l'Oceano Pacifico fino agli anni 1950, quando viene risvegliato dai test nucleari statunitensi.\nNel film del 2014, l'esistenza di Godzilla rimane un segreto finch\u00e9 esso non si rivela per scontrarsi con i MUTO, una coppia di parassiti che si nutrono di energia nucleare. Il dottor Serizawa, membro dell'agenzia di criptozoologia Monarch, definisce Godzilla un potere inviato dalla natura quando essa sente un forte squilibrio imminente, in questo caso i MUTO. Nel primo scontro, Godzilla ha inizialmente la meglio contro la femmina, ma il sopraggiungere del maschio in difesa della compagna ribalta l'esito della battaglia. Mentre le forze armate fanno saltare in aria il nido con le uova dei MUTO, il sauro atomico mette fuori gioco il maschio impalandolo con la coda contro le travi di un grattacielo, e infine uccide la femmina sparandogli il raggio atomico direttamente in bocca, decapitandola. Dopo lo scontro, l'esausto Godzilla si accascia a terra tra le rovine, apparentemente morto, prima che un'esplosione devasti la citt\u00e0. Il giorno dopo, tuttavia, esso si rialza e torna nell'Oceano Pacifico, venendo ribattezzato dai media col titolo di \"Re dei Mostri\".\nNel film \"\" (2017), ambientato quarant'anni prima del film di Godzilla del 2014, il personaggio appare su delle pitture rupestri nella scena dopo i titoli di coda, assieme a King Ghidorah, Rodan, e Mothra, profetizzando gli avvenimenti di \"Godzilla II - King of the Monsters\" (2019), e al termine si ode il suo ruggito.\nIn \"Godzilla II - King of the Monsters\", Godzilla ritorna in superficie dopo il risveglio di King Ghidorah, suo nemico naturale. Il sauro atomico viene inizialmente sopraffatto dal rivale, il quale sottomette al suo volere tutti i Titani della Terra, compreso Rodan. Ripresosi dalla precedente battaglia, Godzilla si scontra nuovamente con Ghidorah e con Rodan, e stavolta viene aiutato da Mothra, con cui ha una relazione simbiotica. Prima di venire disintegrata da Ghidorah, Mothra trasmette tutta la sua forza a Godzilla, che brucia Ghidorah con impulsi termonucleari e infine lo uccide definitivamente con il suo raggio atomico. Rodan e gli altri Titani convergono su Godzilla e si inchinano a lui, riconoscendolo come unico re dei mostri.\nIn \"Godzilla vs. Kong\" (2021), cinque anni dopo la sconfitta di Ghidorah, Godzilla sembra aver perso il controllo e attacca inspiegabilmente una sede della Apex Cybernetics in Florida, apparendo ora ostile all'umanit\u00e0. Nel frattempo, Kong viene sedato e incatenato su una nave per portarlo al presunto ingresso della Terra Cava, luogo di origine di tutti i Titani, in modo che guidi verso una misteriosa fonte di energia. In mezzo all'oceano, Godzilla percepisce la presenza di Kong come quella di un titano rivale nel suo territorio e attacca la nave. Il re dei mostri mette Kong al tappeto e, credendolo morto, si ritira. Successivamente si scopre che gli attacchi di Godzilla erano causati dai test della Apex di un gigantesco robot con le sembianze del sauro atomico, soprannominato MechaGodzilla; il mecha \u00e8 stato costruito sotto gli ordini del capo della Apex, Walter Simmons, convinto che i titani siano una minaccia e vadano sterminati, e pilotato telepaticamente grazie all'utilizzo del sistema neurale ricavato da una testa di Ghidorah, che Godzilla aveva strappato durante un loro precedente scontro. Nell'ecosistema sotterraneo, Kong trova una grande ascia ricavata da una placca dorsale di Godzilla e in grado di caricarsi della sua energia; avvertendo sia l'ennesima attivazione di MechaGodzilla che il ritrovamento dell'ascia da parte di Kong, Godzilla si reca a Hong Kong per poi dirigere il suo fiato atomico verso il terreno e colpire Kong nella Terra Cava. Il gorilla torna in superficie e lotta contro il sauro atomico. Nonostante un'iniziale situazione di equilibrio, alla fine \u00e8 Godzilla a prevalere, e Kong perde conoscenza. Successivamente per\u00f2, MechaGodzilla perde il controllo e fugge dalla struttura dopo essere stato potenziato dall'instabile fonte di energia rinvenuta nella Terra Cava. Godzilla combatte cos\u00ec contro il robot, che tuttavia si rivela superiore al titano. Kong, ripresi i sensi, fa squadra con Godzilla e insieme lottano contro MechaGodzilla. Durante lo scontro, Godzilla carica col suo fiato atomico l'ascia di Kong, con cui quest'ultimo distrugge definitivamente il robot. Dopo lo scontro, Godzilla e Kong si scambiano uno sguardo, e il sauro torna negli abissi.\nMedia correlati.\nGodzilla \u00e8 apparso in numerosi videogiochi basati sulla serie, principalmente di genere azione e picchiaduro, come \"Godzilla\" e \"Kaijuu-Oh Godzilla\" per Game Boy, \"The Movie Monster Game\" per Commodore 64 e Apple II, ' e ' per NES, ' per TurboDuo, \"Super Godzilla\" per Super Nintendo, ' per Super Famicom, ' per Sega Game Gear, \"Godzilla Generations\" e ' per Dreamcast, \"Godzilla Trading Battle\" per PlayStation, una trilogia composta da ' (GameCube e Xbox), ' (PlayStation 2 e Xbox), e \"\" (PlayStation 2, DS e Wii), e \"Godzilla\" per PlayStation 3 e PlayStation 4.\nOltre ai manga basati sui film della serie, nel corso degli anni sono state pubblicate delle serie a fumetti dalle case editrici Marvel (dal 1977 al 1979, in cui il personaggio si scontra con supereroi come lo S.H.I.E.L.D., i Fantastici Quattro, e i Vendicatori) e Dark Horse Comics (dal 1987 al 1999). Random House ha anche pubblicato una serie di libri originali scritti da Scott Ciencin e Marc Cerasini, mentre Legendary Comics un romanzamento del film del 2014 scritta da Max e Greg Borenstein.\nIl personaggio \u00e8 apparso in televisione nella serie tokusatsu \"Zone Fighter\" (1973), come aiutante del protagonista omonimo, e nella longeva serie televisiva \"Godzilla Island\" (1997-1998). Sono stati realizzati anche una serie di quattro OAV in stile chibi intitolati \"GodzillLand\" (\u30b4\u30b8\u30e9\u30f3\u30c9 \"Gojirando\") e due cartoni del sabato mattina di produzione statunitense: \"Godzilla\" (1978-1979) prodotta da Hanna-Barbera, e \"\" (1998-2000), sequel diretto del film del 1998. Una serie anime intitolata \"Godzilla - Punto di singolarit\u00e0\" (\"Godzilla Singular Point\"), co-prodotta da Bones e Orange, \u00e8 stata distribuita su Netflix in Giappone dal 25 marzo 2021.\nAccoglienza.\nLa rivista \"Play Generation\" classific\u00f2 Godzilla come il protagonista pi\u00f9 gigantesco dei videogiochi usciti su PlayStation 2 tenendo conto della sua apparizione in \"\".\nInfluenza culturale.\nGodzilla \u00e8 uno dei simboli pi\u00f9 riconoscibili della cultura popolare giapponese, e rimane un personaggio importante del cinema giapponese, rappresentando la sottocategoria \"kaij\u016b\" del genere \"tokusatsu\". I tratti quasi antropomorfi di Godzilla, insieme ai suoi movimenti, lo resero simpatico agli occhi del pubblico giapponese, malgrado la sua natura furiosa. Il pubblico ha risposto positivamente al personaggio, poich\u00e9 agisce spinto dalla rabbia e da un istinto di auto-conservazione, e perch\u00e9 dimostra le conseguenze dell'abuso della scienza.\nNel 1996, Godzilla ricevette il MTV Lifetime Achievement Award, e nel 2004 gli fu dato una stella sulla Hollywood Walk of Fame per commemorare il suo cinquantesimo anniversario. Il suo impatto sulla cultura popolare risulta in numerose parodie e tributi, come per esempio \"Bambi Meets Godzilla\", considerato uno dei \"50 miglior cartoni\", vari episodi di \"Mystery Science Theater 3000\" e la canzone \"Godzilla\" dei Blue \u00d6yster Cult. Godzilla \u00e8 stato persino usato nelle pubblicit\u00e0, come ad esempio quella della Nike, dove Godzilla si scontra in una partita di pallacanestro contro Charles Barkley. In Italia, Godzilla fece un'apparizione accanto ad Aldo, Giovanni e Giacomo nel 2008 per una pubblicit\u00e0 di Wind Telecomunicazioni.\nLa fama di Godzilla influenz\u00f2 la comunit\u00e0 scientifica nel 1997, con la scoperta del celofiside \"Gojirasaurus\", nominato da Kenneth Carpenter, lui stesso un fan del personaggio. Prima di essere formalmente nominato, al coccodrillo marino giurassico \"Dakosaurus\" fu dato il nomignolo \"Godzilla\". Vari paleontologi hanno scritto trattati parodici sulla biologia di Godzilla; Kenneth Carpenter lo classific\u00f2 come un ceratosauro in base al suo cranio, quattro dita e gli osteodermi lungo il dorso, mentre Darren Naish ne era pi\u00f9 scettico, notando la morfologia anomala del personaggio.\nL'ubiquit\u00e0 del personaggio nella cultura popolare ha spesso condotto alla supposizione che Godzilla sia di pubblico dominio, col risultato di processi da parte di Toho per proteggere il loro bene aziendale. Nell'aprile del 2008, la Toho fece causa alla Subway dopo che l'azienda us\u00f2 un mostro simile a Godzilla in una delle sue pubblicit\u00e0, dovendo pagare 150.000 dollari in compenso. Lo stesso accadde alla Honda dopo che distribu\u00ec una pubblicit\u00e0 per la Honda Odyssey raffigurando un mostro sputafuoco. Fu fatta causa anche alla Sea Shepherd Conservation Society quando battezz\u00f2 uno dei suoi battelli \"Gojira\", e fu costretta a rinominarla \"Brigitte Bardot\" nel 2011. Il gruppo musicale francese Gojira fu costretto ad adottare il loro nome quando Toho li costrinse a non usare \"Godzilla\". Nel maggio del 2015, Toho fece causa allo studio cinematografico Voltage Pictures, dopo che essi distribuirono pubblicit\u00e0 per il film \"Colossal\" con Anne Hathaway con immagini di Godzilla."}
{"id": "411749", "revid": "124585574", "url": "https://it.wikipedia.org/wiki?curid=411749", "title": "Lago di Neuch\u00e2tel", "text": "Il lago di Neuch\u00e2tel (in tedesco: \"Neuenburgersee\" , in francese: \"lac de Neuch\u00e2tel\" o (desueto) \"lac d'Yverdun\"; in italiano anche: \"lago di Neocastello\" o (desueto) \"lago di Nuovo Castello\"; detto altres\u00ec in italiano (desueto) \"lago di Iverdun\") \u00e8, con una superficie di 217,9 km\u00b2, il pi\u00f9 grande tra i laghi interamente svizzeri.\nGeografia.\nSituato in Svizzera, \u00e8 circondato dai cantoni di Neuch\u00e2tel, Vaud, Berna e Friburgo.\nI suoi principali affluenti sono il Canale della Thielle ed il canale della Broye, che lo collega al lago di Morat. Serve, insieme al lago di Morat, da bacino di compensazione per le acque dell'Aar.\nIl lago di Neuch\u00e2tel misura 38,3\u00a0km di lunghezza e ha una larghezza massima di 8,2\u00a0km. La sua profondit\u00e0 massima \u00e8 di 152\u00a0m e la sua capacit\u00e0 \u00e8 stimata in 14\u00a0km\u00b3.\nSulla sua riva nord si trova il Canton Neuch\u00e2tel, all'estremit\u00e0 ovest le citt\u00e0 di Yverdon-les-Bains e Grandson, al centro della riva sud si trova la localit\u00e0 di Estavayer-le-Lac.\nAttivit\u00e0.\nSulle rive del lago sono presenti numerosi vigneti. Si producono lo chasselas e il pinot noir con il quale si fa un ros\u00e9 chiamato \"\u0152il-de-Perdrix\".\nIl turismo \u00e8 ugualmente importante nella regione, ma \u00e8 concentrato soprattutto nelle grandi citt\u00e0 che circondano il lago: Yverdon-les-Bains, Neuch\u00e2tel, Estavayer-le-Lac."}
{"id": "411750", "revid": "5809", "url": "https://it.wikipedia.org/wiki?curid=411750", "title": "Saloth Sar", "text": ""}
{"id": "411751", "revid": "287204", "url": "https://it.wikipedia.org/wiki?curid=411751", "title": "Lago di Neuchatel", "text": ""}
{"id": "411753", "revid": "770685", "url": "https://it.wikipedia.org/wiki?curid=411753", "title": "Europarlamentare", "text": "Europarlamentare, anche eurodeputato, membro dell'Europarlamento (MEP) o deputato del Parlamento europeo, \u00e8 la carica ricoperta da chi \u00e8 eletto al Parlamento europeo, una delle due istituzioni dell'Unione europea che detengono il potere legislativo. \u00c8 l'equivalente europeo dei legislatori a livello nazionale (deputati), nelle camere basse o nei Parlamenti unicamerali. Europarlamentare e eurodeputato sono le dizioni maggiormente attestate nei Paesi di lingua neolatina; in altre regioni, invece, si predilige la denominazione di membro del Parlamento europeo (in inglese MEP ossia \"Member of the European Parliament\").\nQuando fu istituito per la prima volta il Parlamento europeo, gli europarlamentari erano nominati tra i deputati dei Parlamenti nazionali degli stati membri; dal 1979, invece, gli europarlamentari sono eletti con suffragio universale diretto. Ogni nazione stabilisce le proprie modalit\u00e0 di elezione, ed in alcuni paesi il sistema elettorale \u00e8 stato modificato nel tempo e nelle varie regioni. Tutti gli stati utilizzano attualmente il sistema proporzionale.\nDescrizione.\nTutti gli europarlamentari, tranne i non iscritti, fanno parte di gruppi politici trans-nazionali, organizzati secondo alleanze politiche. Ad esempio, il Partito Laburista del Regno Unito ha fatto parte dell'Alleanza Progressista dei Socialisti e dei Democratici, mentre il Partito Conservatore ha fatto parte del Partito Popolare Europeo finch\u00e9, nel luglio 2009, non ha costituito un nuovo gruppo, il Gruppo dei Conservatori e dei Riformisti Europei.\nLa disciplina all'interno del gruppo \u00e8 generalmente pi\u00f9 lasca rispetto ai parlamenti nazionali, in quanto le delegazioni nazionali o i membri individuali talvolta voltano contro la linea espressa dal gruppo, su particolari argomenti. Inoltre, la posizione presa da un gruppo su qualsiasi materia \u00e8 determinata tramite discussione all'interno del gruppo stesso, e non \u00e8 decisa dalla direzione del partito. I singoli membri hanno pertanto considerevole influenza sullo sviluppo della politica all'interno del Parlamento europeo.\nOltre il lavoro nel proprio gruppo di appartenenza, i singoli europarlamentari hanno anche alcuni diritti e poteri individuali all'interno del Parlamento:\nFunzioni.\nUna settimana per ogni mese la riunione del Parlamento europeo si tiene a Strasburgo, mentre le restanti tre settimane sono riservate per gli incontri dei comitati, dei gruppi o delle riunioni parlamentari a Bruxelles. L'obbligo di trascorrere una settimana al mese a Strasburgo fu imposta al Parlamento dai governi degli Stati membri al summit di Edimburgo nel 1992.\nOltre a questo, un europarlamentare pu\u00f2 far parte di una delegazione internazionale e tenere incontri con delegazioni esterne che sono in visita a Bruxelles o a Strasburgo, oltre che visitare comitato o parlamenti di nazioni o regioni esterne all'UE. Ci sono alcuni parlamenti internazionali i cui membri partecipano all'Assemblea Parlamentare Unita ACP-UE, all'Assemblea Parlamentare Euro-Mediterranea, all'Assemblea Parlamentare Americana Euro-Latina e, in seguito, l'Assemblea Parlamentare Euromed. Questo lavoro comprende incontri parlamentari tutto l'anno, e incontri dei comitati multilaterali molti frequenti. I membri compongono anche parte delle missioni europee di osservazione sulle elezioni.\nVi \u00e8 inoltre la necessit\u00e0 di mantenersi in contatto con i parlamenti nazionali della propria nazione di origine, o con organizzazioni locali, politici locali e nazionali, sindacati, imprenditori o consigli locali.\nGli europarlamentari possono impiegare alcuni assistenti per essere aiutati nel loro compito, tipicamente tre o quattro persone divise tra il loro ufficio nella nazione di partenza, e nell'ufficio nel Parlamento.\nDato che i deputati europei siedono in un Parlamento con meno poteri dei Parlamenti nazionali, il loro profilo pubblico nella loro madrepatria \u00e8 tipicamente minore di quello dei parlamentari nazionali.\nAlcuni deputati scelgono di trasferirsi a Bruxelles insieme alla famiglia anzich\u00e9 continuare a vivere nella loro nazione di origine, per poter trascorrere pi\u00f9 tempo con i familiari.\nPoteri.\nL'adozione di gran parte della legislazione europea (ma non nella sua interezza, anomalia che sar\u00e0 rettificata con l'entrata in vigore del Trattato di Lisbona) richiede l'approvazione sia da parte del Parlamento europeo che del Consiglio dei ministri. Con la procedura di codecisione, essi hanno diritto a rileggere tre volte le proposte legislative proposte dalla Commissione europea ed a modificarle, ma devono infine approvare un testo in forma identica affinch\u00e9 l'approvazione sia valida. Questo fatto si configura in un bicameralismo a livello europeo.\nGli europarlamentari eleggono anche il Presidente della Commissione, partendo dalle proposte del Consiglio europeo, e, dopo aver sentito pubblicamente i candidati, approvano la Commissione nella sua interezza. Il Parlamento pu\u00f2 anche sciogliere la Commissione con un voto di sfiducia (cosa che \u00e8 avvenuta nel 1999, quando la Commissione presieduta da Jacques Santer si dimise dopo il voto di sfiducia parlamentare). Gli europarlamentari possono proporre domande per il \"question time\" o per avere risposta scritta.\nGli accordi internazionali in vigore nell'Unione europea (come l'OMC, accordi commerciali, etc.) devono essere approvati dal Parlamento europeo, come anche l'ingresso di nuovi stati membri dell'UE.\nIl bilancio annuale dell'UE viene deciso dal Parlamento, con tetti per le spese nei diversi ambiti decisi unitamente da Parlamento e Consiglio europeo, rispettando i limiti di spesa decisi dagli accordi unanimi tra gli stati membri.\nIl Parlamento elegge anche l'Ombudsman europeo, e tiene udienze con i candidati alla Presidenza ed alle amministrazioni della Banca centrale europea, della Corte dei conti europea e di altre agenzie europee.\nElezione.\nA partire dal 1\u00ba gennaio 2007 (quando Romania e Bulgaria sono entrate nell'UE), vi erano 785 europarlamentari; il loro numero \u00e8 tuttavia sceso a 736 con le elezioni europee del 2009, anche se tale numero \u00e8 risalito a 751 in seguito all'entrata in vigore del Trattato di Lisbona e alle successive elezioni europee del 2014, con il quale il Parlamento ha acquisito nuovi poteri legislativi: la gestione di agricoltura, politica energetica, fondi strutturali \u00e8 affidata alla procedura di co-decisione tra lo stesso Parlamento e il Consiglio dei Ministri. Ciascuno stato pu\u00f2 vantare, all'interno di esso, un numero minimo di 6 deputati e un massimo di 99 (in base alla grandezza demografica di ogni paese). Le elezioni si svolgono ogni cinque anni, con suffragio universale; non vi \u00e8 un sistema di voto uniforme all'interno dell'UE: ogni stato membro \u00e8 libero di scegliere il proprio sistema, che \u00e8 soggetto a tre restrizioni: \nLa ripartizione dei seggi ad ogni singolo stato \u00e8 basata sul principio della proporzionalit\u00e0 digressiva, in modo tale da prendere in considerazione la popolazione delle singole nazioni, ma di assegnare agli stati pi\u00f9 piccoli pi\u00f9 europarlamentari di quanti sarebbero giustificati dalla semplice popolazione di ogni stato. Dato che il numero di europarlamentari assegnati ad ogni nazione \u00e8 cresciuto con i vari trattati, non vi \u00e8 una formula precisa per la ripartizione dei seggi tra gli stati membri. Nessun cambiamento nella configurazione pu\u00f2 comunque avvenire senza il consenso unanime di tutti i governi nazionali.\nLe elezioni pi\u00f9 recenti sono state quelle del 2019, tenutesi nel mese di maggio; esse sono state le pi\u00f9 grandi elezioni transnazionali simultanee mai tenutesi al mondo, dato che l'attuale Parlamento rappresenta circa 500 milioni di cittadini europei.\nMandato.\nIl Parlamento europeo ha un notevole ricambio dei suoi membri, se comparato con i parlamenti nazionali. Dopo le elezioni europee del 2004, ad esempio, la maggioranza degli europarlamentari eletti non era gi\u00e0 stato membro del Parlamento nella precedente legislatura; il record per il pi\u00f9 lungo mandato ininterrotto come parlamentare europeo attualmente appartiene a Hans-Gert P\u00f6ttering, che ha ricoperto tale carica con continuit\u00e0 dal 1979 (anno delle prime elezioni europee) al 2014.\nMembri.\nPassato dei membri.\nCirca un terzo degli europarlamentari ha precedentemente ricoperto il ruolo di deputato nazionale, e pi\u00f9 del 10% \u00e8 stato ministro. Nel 1999, ad esempio, furono eletti tre ex primi ministri e tre ex membri della Commissione europea. Molti altri europarlamentari hanno invece solo esperienza politica a livello locale o regionale.\nL'attuale Parlamento europeo comprende deputati che in precedenza sono stati giudici, sindacalisti, professionisti nel mondo dei media, attori, soldati, cantanti, sportivi e attivisti politici.\nMolti europarlamentari, alla fine del mandato, ricoprono altri ruoli politici. Molti di loro svolgono, o hanno svolto recentemente, un ruolo di primo piano sulla scena politica nazionale ed europea.\nDoppio mandato.\nIl cosiddetto \"doppio mandato\", con il quale una sola persona pu\u00f2 essere membro sia del proprio Parlamento nazionale, sia di quello europeo, \u00e8 stato ufficialmente scoraggiato da molti partiti politici e Stati membri, ed \u00e8 proibito dal 2009. Nella legislatura 2004-2009, vi erano comunque pochi casi di \"doppio mandato\", come ad esempio quelli di Emma Nicholson e Sarah Ludford (membri dei liberal-democratici inglesi e con un posto anche alla Camera dei Lord). Incredibilmente, Ian Paisley e John Hume riuscirono a detenere addirittura un \"triplo mandato\": europarlamentari, membri della Camera dei Comuni inglese, e membri dell'Assemblea Nord-Irlandese.\nParit\u00e0 di genere.\nNel 2004 gli europarlamentari eletti erano per il 30,2% donne (poco meno del doppio rispetto al 1979), una percentuale pi\u00f9 alta di quella registrata nella maggior parte dei parlamenti europei. Il dato comunque, varia considerevolmente da nazione a nazione. Nel 2009 la percentuale \u00e8 salita al 35% e nel 2014 \u00e8 aumentata al 37%.\nPagamento e privilegi.\nStipendio.\nFino al 2009, gli europarlamentari erano pagati dagli stati di appartenenza esattamente come i parlamentari delle camere basse dei Parlamenti nazionali. Di conseguenza, vi era una grande variabilit\u00e0 tra gli stipendi dei vari europarlamentari. Nel 2002, i membri italiani del parlamento europeo guadagnavano 130.000\u20ac, mentre quelli spagnoli percepivano circa un quarto, 32.000\u20ac.\nNel luglio 2005, il Consiglio decise di attuare uno statuto singolo per tutti gli europarlamentari, a seguito di una proposta del Parlamento. Pertanto, dal primo giorno della settima legislatura (dal 2009), tutti gli europarlamentari ricevono un salario mensile di base pari al 38,5% dello stipendio dei giudici della Corte europea, cio\u00e8 7.655\u20ac. Questo rappresenta un taglio per gli europarlamentari di alcune nazioni (come Italia, Germania e Austria), un aumento per altri (in particolare quelli dell'Europa orientale). Gli accordi sulle spese pi\u00f9 criticate saranno inoltre riformati.\nSpese e riforme recenti.\nPrima delle riforme del 2009, i commentatori di diversi stati membri (principalmente Danimarca, Svezia e Regno Unito) accusavano gli europarlamentari di godere di consistenti privilegi in quanto a spese personali. Queste critiche erano incentrate principalmente su due argomenti:\nPer quanto riguarda la cifra conferita, essa era all'incirca equivalente a quella pagata ad un deputato del Regno Unito: con riferimento al 2002,\nPrestando attenzione a come vengono pagati, spesso i voli degli europarlamentari da e per Bruxelles vengono criticati perch\u00e9 sottoposti a tariffa forfettaria, senza badare a spese. Il prezzo pagato \u00e8 comunque relativo all'economy class, non alla prima, ma in ogni caso la spesa \u00e8 maggiore rispetto alle tariffe di mercato, anche se comunque non vi sarebbero voli low-cost da e per Bruxelles. Questa situazione \u00e8 comunque cambiata grazie al Parlamento europeo eletto nel 2009, il quale ha deciso di rimborsare solo il prezzo relativo alle tariffe di mercato.\nUn altro aspetto che desta preoccupazione \u00e8 che i conti degli europarlamentari sono verificati su base periodica, non generale. Ritenendo tale misura insufficiente, alcuni europarlamentari hanno messo i propri conti a disposizione per chiunque volesse verificarli.\nInteressi finanziari.\nGli europarlamentari dichiarano i loro interessi finanziari, che sono pubblicati annualmente in un registro e consultabili in internet.\nImmunit\u00e0.\nIn base al protocollo dell'Unione europea sui privilegi e le immunit\u00e0, gli europarlamentari, nel loro Paese, godono delle medesime immunit\u00e0 dei deputati nazionali. Negli altri Stati membri, gli europarlamentari non possono essere arrestati o indagati, a meno che non siano colti in flagrante. Tale immunit\u00e0 pu\u00f2 essere revocata dal Parlamento europeo su richiesta del Paese che desidera procedere contro l'europarlamentare in questione, come accaduto a Marine Le Pen che perse la sua immunit\u00e0 dopo aver postato su Twitter delle immagini delle decapitazioni da parte dell'Isis.\nElezione di stranieri.\nI cittadini europei sono eleggibili nel Paese in cui risiedono (tale status \u00e8 legato alle leggi dello Stato di residenza), e non devono per forza esserne cittadini. Ecco gli europarlamentari eletti in un Paese diverso da quello di nascita;\nOsservatori.\n\u00c8 tradizione che le nazioni candidate all'ingresso nell'Unione europea inviino un gruppo di osservatori al Parlamento europeo prima dell'ingresso ufficiale; il numero di osservatori e il metodo di nomina (spesso da parte dei Parlamenti nazionali) \u00e8 stipulato nel Trattato di Accesso.\nGli osservatori possono partecipare ai dibattiti su invito, ma non possono votare o esercitare altri compiti ufficiali. Quando le nazioni divengono poi membri ufficiali, questi osservatori diventano deputati europei per il periodo temporaneo tra l'ingresso e le successive elezioni europee. Dal 26 settembre 2005 al 31 dicembre 2006 la Bulgaria ebbe 18 osservatori al Parlamento, mentre la Romania ne ebbe 35. Essi furono selezionati dai governi e dai partiti di opposizione come stabilito dai parlamenti nazionali. Dopo il 1\u00ba gennaio 2007, data di ingresso dei due Paesi nell'UE, gli osservatori divennero deputati a pieno titolo (con alcuni cambiamenti di personale)."}
{"id": "411764", "revid": "767487", "url": "https://it.wikipedia.org/wiki?curid=411764", "title": "Moderato", "text": "Moderato \u00e8 un termine musicale italiano che prescrive un movimento alquanto lento e ne prescrive un'esecuzione sostenuta e poco mossa.\nCon movimento a velocit\u00e0 intermedia si hanno 80 semiminime al minuto, per l'andante (60 semiminime al minuto) e per l\"'allegretto\" (100 semiminime al minuto). \nNegli anni '50 \"moderato\" equivaleva ad un \"tempo\" di 80 semiminime al minuto. Nei metronomi elettronici della fine del XX secolo \"moderato\" indicava da 84 fino a 108 semiminime al minuto (ossia una media di 96). Attualmente per \"moderato\" s'intende la media di circa 80 battute al minuto."}
{"id": "411772", "revid": "6923", "url": "https://it.wikipedia.org/wiki?curid=411772", "title": "Pedro Fernandes de Queir\u00f3s", "text": "Spesso conosciuto con un nome spagnolo, Pedro Fern\u00e1ndez de Quir\u00f3s, egli nacque ad \u00c9vora. Da giovane entr\u00f2 nella marina Spagnola e ben presto divenne un esperto marinaio e navigatore. Nel 1595 fece servizio come pilota con \u00c1lvaro de Menda\u00f1a de Neira nelle sue esplorazioni del Pacifico sud-ovest.\nFu un devoto cattolico, e durante una visita a Roma nel 1600, egli ottenne il sostegno del Papa Clemente VIII per ulteriori esplorazioni. Si rec\u00f2 in Per\u00f9 nel 1603 con l'intenzione di scoprire la Terra Australis, la mitica \u201cgrande terra del sud\u201d, e quindi di consegnarla al governo della Spagna e della Chiesa. La spedizione di Quir\u00f3s fu composta da tre navi, \"San Pedro y Paulo\", \"San Pedro\" and \"Los Tres Reyes\" che salparono da Callao il 21 dicembre 1605, con 300 persone a bordo, tra equipaggio e soldati.\nNel maggio del 1606, dopo aver visto le isole del Buen Viaje (Butaritari e Makin), la spedizione raggiunse le isole che pi\u00f9 tardi furono battezzate le Nuove Ebridi e ora conosciute come lo Stato indipendente del Vanuatu. Quir\u00f3s sbarc\u00f2 su di una vasta isola che ritenne facesse parte del continente meridionale, e la chiam\u00f2 \u201cLa Austrialia del Espiritu Santo\u201d. L'isola \u00e8 tuttora chiamata Espiritu Santo. Qui fond\u00f2 una colonia a cui diede il nome di \u201cNova Jerusalem\u201d.\nIl fervore religioso di Quir\u00f3s trov\u00f2 espressione con la fondazione di un nuovo ordine cavalleresco, \"I cavalieri dello Spirito Santo\". La colonia tuttavia fu presto abbandonata per la comprensibile ostilit\u00e0 della popolazione locale dei Ni-Vanuatu e per il disaccordo registrato tra l'equipaggio.\nDopo alcune settimane Quir\u00f3s riprese il mare. Ben presto si separ\u00f2 con le altre navi per le cattive condizioni climatiche e non fu capace di ritornare a riva (o almeno cos\u00ec disse nei suoi diari di bordo). In seguito sbarc\u00f2 ad Acapulco, Messico, nel novembre del 1606. Il suo secondo in comando, Luis V\u00e1ez de Torres, dopo aver cercato invano di ritrovare la nave di Quir\u00f3s, lasci\u00f2 Espiritu Santo e raggiunse successivamente Manila.\nQuir\u00f3s ritorn\u00f2 a Madrid nel 1607. Ritenuto un personaggio abbastanza strambo, trascorse i successivi sette anni in povert\u00e0, scrivendo numerosi resoconti dei suoi viaggi e implorando Re Filippo III per il finanziamento di un nuovo viaggio. Fu quindi ricondotto in Per\u00f9 con lettere di supporto, ma in definitiva il Re non ebbe concrete intenzioni di finanziare un'altra spedizione. Quir\u00f3s mor\u00ec a Panama nel 1615.\nIl nome di Pedro Fern\u00e1ndez de Quir\u00f3s \u00e8 oggi principalmente ricordato in Australia. Molti scrittori accreditano a Quir\u00f3s la paternit\u00e0 della parola \"Australia\" ritenendo che battezz\u00f2 le sue isole \"Australia del Espiritu Santo\", dove in realt\u00e0 le chiam\u00f2 \u201cAustrialia del Espiritu Santo\u201d (Il nome \"Australia\" fu coniato erroneamente dal suo traduttore nel 1625 e pi\u00f9 tardi fortemente usato ed appoggiato dal cartografo Matthew Flinders.) Alcuni studiosi invece accreditano la parola \"Austrialia\" come ringraziamento al casato Austriaco di cui faceva parte il Re Filippo III, e per nulla riferibile alla scoperta del continente meridionale australe."}
{"id": "411776", "revid": "599013", "url": "https://it.wikipedia.org/wiki?curid=411776", "title": "Sergio Pellissier", "text": "Primatista di presenze col in Serie A e in tutte le competizioni, \u00e8 il miglior marcatore del club nel massimo campionato (112 reti) mentre in totale \u00e8 preceduto solo da Bruno Vantini, autore di 159 gol; inoltre \u00e8 il marcatore pi\u00f9 prolifico del derby di Verona, in cui ha segnato 4 volte.\n\u00c8 inoltre fondatore, presidente e giocatore della Clivense, squadra veronese militante in Terza Categoria.\nBiografia.\nNato ad Aosta, ma originario di F\u00e9nis, da padre valdostano e madre sarda originaria di Lod\u00e8, il suo cognome, assai diffuso in Valle d'Aosta, significa \u00abpellicciaio\u00bb in francese. \u00c8 sposato con Gian Micaela Viadana dal 2004: conosciuta a Ferrara durante il suo biennio 2000-2002 da calciatore della , con lei ha successivamente avuto tre figli. Assieme al compagno di squadra Luciano, ha gestito per diversi anni la churrascheria \"Porto Alegre\" a Verona, che ha per\u00f2 chiuso nel 2017.\n\u00c8 un grande amico di Jerry Cal\u00e0, il quale ha curato la prefazione della biografia \"Ho fatto trentuno\" scritta nel 2021 dal giornalista Matteo Renzoni.\nCaratteristiche tecniche.\nAttaccante che agiva principalmente da seconda punta, prediligeva allargarsi sull'esterno per poi tagliare verso il centro a cercare la conclusione.\nTra le sue caratteristiche spiccavano, oltre allo stacco aereo, la rapidit\u00e0, il senso del gol e l'abilit\u00e0 negli inserimenti. Esprimeva al meglio le proprie qualit\u00e0 se affiancato da un centravanti, fisicamente prestante. Il suo contributo risultava prezioso anche in fase di non possesso.\nCarriera.\nGiocatore.\nClub.\nCresce nelle giovanili del , che il 9 marzo 1997 lo fa debuttare in Serie B, contro la . Nell'estate 1998 passa al in Serie C1, contribuendo al raggiungimento dei play-off nella stagione successiva: in due anni, in Lombardia, colleziona 53 presenze e 9 gol. Acquistato dal nel 2000, viene prestato alla , dove in due stagioni sigla 17 gol in 44 partite. Nel 2002 torna a Verona, entrando stabilmente nella rosa giallobl\u00f9. Il 22 settembre esordisce in Serie A, nella sconfitta (1-2) con il . Dopo aver debuttato anche in Coppa UEFA, nel match casalingo perso per 0-2 contro la Stella Rossa, il 3 novembre segna il suo primo gol con la maglia del Chievo, dando alla sua squadra la vittoria contro il nei minuti di recupero. Termina la sua prima stagione in Serie A con 25 presenze e 5 reti segnate, contribuendo al settimo posto del Chievo, che tuttavia non baster\u00e0 per ottenere nuovamente la qualificazione europea. Nelle stagioni successive, Pellissier diventa, anno dopo anno, sempre pi\u00f9 importante all\u2019interno delle gerarchie del club scaligero, divenendone capocannoniere nel campionato 2004-2005, contribuendo al raggiungimento della salvezza arrivata all\u2019ultima giornata.\nNel campionato successivo si rende protagonista della cavalcata europea del Chievo, mettendo a segno 13 reti e uguagliando Massimo Marazzina nel record di marcature in campionato. La squadra veneta raggiunge il 7\u00ba posto in classifica centrando la qualificazione europea, ma le successive sentenze di Calciopoli permettono a Pellissier e compagni di approdare per la prima volta nella loro storia in Champions League. Nella stagione 2006-07 fa il proprio esordio in Champions League, con i veneti eliminati nel terzo turno preliminare dai bulgari del Levski Sofia, con un passivo totale di 2-4. Le sue 8 siglature in campionato non bastano a scongiurare il pericolo retrocessione del Chievo e, alla fine di questo, vive la sua prima retrocessione della squadra in B. L'anno successivo sceglie di rimanere al Chievo, vestendo la fascia di capitano e rendendosi protagonista dell\u2019immediata risalita nella massima categoria con 22 gol segnati.\nNel campionato del ritorno in A, dopo un avvio in sordina, riesce a rendersi decisivo per la salvezza del Chievo segnando 13 reti, uguagliando il suo stesso record. Il 5 aprile 2009 realizza la prima tripletta in A, consentendo ai veronesi di pareggiare sul campo della . Tra le stagioni 2009-2010 e 2010-2011 mette a segno 21 reti in campionato, 11 per stagione, contribuendo a tranquille salvezze di met\u00e0 classifica dal parte del club. Nella partita con il del 2 febbraio 2012, vinta per 2-1, mette a segno la centesima marcatura in giallobl\u00f9 e termina la stagione con 8 reti segnate. Alla prima giornata del campionato 2012-13 festeggia le 300 presenze in A con un gol al e termina il campionato prematuramente dopo aver collezionando 24 presenze e 5 reti a causa di un grave infortunio. La stagione successiva \u00e8 molto complicata per il recordman clivense: il tecnico Eugenio Corini, suo compagno di squadra nei primi anni 2000, lo esclude infatti dalla squadra titolare, relegandolo ad allenarsi con la formazione Primavera e inserendolo solamente in alcuni spezzoni finali di partita, dove segna appena 1 rete, comunque decisiva contro l\u2019. Al termine della stagione, dopo il rinnovo del contratto di Corini, Pellissier dichiara di voler lasciare il Chievo perch\u00e9 deluso dalla mancanza di fiducia dell\u2019allenatore e della societ\u00e0 nei suoi confronti.\nDecide di rimanere comunque al Chievo e, dopo l\u2019esonero di Corini e l\u2019arrivo di Rolando Maran sulla panchina dei giallobl\u00f9, subentra a Ezequiel Schelotto nella ripresa del match contro il , dove sigla una doppietta decidendo il match nei minuti di recupero e regalando al Chievo tre punti fondamentali per la salvezza. Dopo questa partita Pellissier torna a ricoprire un ruolo centrale nel Chievo, affermandosi nuovamente tra i titolari dopo il difficile periodo ai margini della rosa. Il giorno del suo 36\u00ba compleanno, segnando nuovamente contro il nel match vinto 0-1, sale alla quota di 90 centri in A eguagliando Van Basten e Zola: la vittoria dell'incontro garantisce la salvezza ai veneti per il campionato 2014-15, al termine di cui segna 7 reti. Il 20 aprile 2016 va a segno (per due volte) contro il , risultando il marcatore clivense pi\u00f9 anziano in A (con 37 anni e 8 giorni) e termina la stagione realizzando 5 reti. L'11 dicembre seguente, grazie alla rete nel 2-0 contro il , taglia il traguardo delle 100 realizzazioni in Serie A. Al termine della stagione 2016-2017 mette a segno 10 reti, di cui 9 in campionato. Il 22 ottobre 2017, realizza la rete decisiva nel derby con l'Hellas Verona che permette al Chievo di trionfare per 3 reti a 2.\nA livello personale, batte un altro primato nella stracittadina scaligera del 29 novembre 2017 valida per la Coppa Italia: contro l'Hellas sblocca il risultato della gara (inedita in coppa nazionale) divenendo il capocannoniere dei derby (4\u00ba gol ai rivali cittadini), fallendo per\u00f2 dagli 11 metri il rigore nella sequenza finale.\nIl 26 settembre 2018 disputa sul campo del la sua presenza n. 500 con la maglia dei \"mussi\" e il 7 ottobre 2018, a 39 anni, va a segno contro il nella sconfitta esterna del Chievo per 3-1, realizzando cos\u00ec almeno un gol per la diciassettesima stagione consecutiva su altrettante disputate con la casacca giallobl\u00f9. La stagione del Chievo si rivela per\u00f2 negativa e vede la squadra retrocedere gi\u00e0 ad aprile da ultima in classifica, dopo 11 anni consecutivi di militanza.\nIl 10 maggio 2019 Pellissier annuncia il ritiro al termine della stagione, abbandonando il calcio giocato all'et\u00e0 di 40 anni; in suo onore, il Chievo decide di ritirare la maglia numero 31, vestita dal giocatore durante tutta la sua carriera al Chievo. Il 19 maggio gioca la sua penultima partita, ultima al Bentegodi, contro la Sampdoria, venendo poi sostituito al 72' da Manuel Pucciarelli. Prima dell\u2019inizio del match, il presidente del Chievo Luca Campedelli annuncia che Pellissier sar\u00e0 Presidente operativo del club a partire dalla stagione successiva.\nInfine, il 25 maggio gioca la sua ultima partita da calciatore professionista, al Benito Stirpe contro il , ma anche l'ultima partita del campionato. Durante il match segna anche un gol che porta la sua squadra in vantaggio, ma poi annullato per fuorigioco, terminando cos\u00ec in parit\u00e0 la sua ultima partita giocata.\nA due anni di distanza dal proprio ritiro dal calcio professionistico, dopo avere fondato la societ\u00e0 dilettantistica Clivense, nella stagione 2021-2022 torna a giocare in Terza Categoria col doppio ruolo di presidente-calciatore.\nNazionale.\nConvocato in nazionale da Lippi nel 2009, il 6 giugno ottiene la sua unica presenza in azzurro contro l'Irlanda del Nord, segnando il gol del definitivo 3-0 undici minuti dopo il suo ingresso in campo.\nDirigente.\nSubito dopo il ritiro dal calcio professionistico, nel giugno 2019 diventa responsabile dell'area tecnica del oltrech\u00e9 del calciomercato, affiancato in questa veste dal procuratore Giorgio De Giorgis. A dicembre ottiene l'abilitazione da direttore sportivo. Al termine della stagione 2020-2021, a causa di alcuni screzi proprio con De Giorgis, lascia la carica, anche se le dinamiche rimangono poco chiare.\nNel luglio 2021 diventa direttore generale del , militante nel campionato veneto di Prima Categoria. Un mese dopo si adopera onde dare continuit\u00e0 alla storia del Chievo, in procinto di essere escluso dal calcio professionistico per inadempienze economico-amministrative: il tentativo di formare una cordata di imprenditori finalizzata a iscrivere la squadra in Serie D va a vuoto, sicch\u00e9 il 23 agosto 2021 Pellissier ottiene il via libera dalla FIGC per l'affiliazione con una propria societ\u00e0 e l'iscrizione al campionato veneto di Terza Categoria; non potendo usare il nome \"Chievo\" per la privativa imposta dal club storico, viene adottata la ragione sociale Football Club Clivense. Divenuto presidente e tesserato del nuovo sodalizio, Pellissier continua al contempo a ricoprire la carica di \"digg\u00ec\" del Rovigo.\nControversie.\nNel febbraio 2011 \u00e8 stato indagato dalla procura di Cremona per un presunto coinvolgimento nello \"scandalo scommesse\" di quell'anno: secondo gli ex calciatori Massimiliano Longhi e Gianfranco Parlato, il valdostano avrebbe agito in favore degli scommettitori Antonio Bellavista e Massimo Erodiani. Pellissier viene assolto nel 2012 dall'accusa di aver aggiustato irregolarmente l'esito di alcune partite. \nNel luglio 2019 il tribunale di Bologna ha dichiarato estinta l'accusa di partecipazione ad associazione a delinquere per Pellissier e per altri 25 imputati.\nStatistiche.\nTra club, la nazionale maggiore e le nazionali giovanili, Pellissier ha giocato globalmente 635 partite segnando 175 reti, alla media di 0,28 gol a partita.\nPresenze e reti nei club.\n\"Statistiche aggiornate al 25 maggio 2019.\""}
{"id": "411777", "revid": "287204", "url": "https://it.wikipedia.org/wiki?curid=411777", "title": "Conservatore", "text": ""}
{"id": "411779", "revid": "228587", "url": "https://it.wikipedia.org/wiki?curid=411779", "title": "Conservatori", "text": ""}
{"id": "411796", "revid": "2232961", "url": "https://it.wikipedia.org/wiki?curid=411796", "title": "Bombardamenti atomici di Hiroshima e Nagasaki", "text": "I bombardamenti atomici di Hiroshima e Nagasaki furono due attacchi nucleari, attuati sul finire della seconda guerra mondiale, dagli Stati Uniti contro il Giappone, che segnarono l'epilogo del conflitto.\nLa mattina del 6 agosto 1945, alle ore 8:15, l'aeronautica militare statunitense sganci\u00f2 la bomba atomica \"Little Boy\" sulla citt\u00e0 di Hiroshima, seguita tre giorni dopo dal lancio dell'ordigno \"Fat Man\" su Nagasaki.\nIl numero delle vittime dirette \u00e8 stimato tra le e persone, quasi esclusivamente civili: per la gravit\u00e0 dei danni causati \u2013 diretti e indiretti \u2013 e per le implicazioni etiche ad essi correlate, si \u00e8 trattato del primo e unico utilizzo in guerra di tali armi, sebbene il loro sviluppo abbia registrato una pericolosa impennata negli anni successivi.\nContesto storico.\nRicerca scientifica sull'atomo e applicazioni militari.\nDopo l'esperimento di frantumazione dell'atomo portato a termine con successo nel 1919 da Ernest Rutherford, la ricerca scientifica nell'ambito della fisica nucleare si era progressivamente sviluppata grazie al contributo di scienziati di fama mondiale come Niels Bohr, Werner Heisenberg, James Chadwick ed Enrico Fermi: essi presentarono le nuove teorie della fisica quantistica, identificarono il neutrone ma soprattutto scoprirono che il bombardamento dell'atomo con neutroni produceva isotopi di nuovi elementi.\nSulla base della celebre formula di Albert Einstein, la frantumazione dell'atomo avrebbe dovuto produrre un'enorme quantit\u00e0 di energia e nel 1938 Otto Hahn e Fritz Strassmann definirono il fenomeno della fissione nucleare mentre altri due ricercatori, Lise Meitner e Otto Frisch, scoprirono che l'uranio era un elemento instabile particolarmente idoneo per la frantumazione con conseguente liberazione di energia. Fu tuttavia merito soprattutto di Le\u00f3 Szil\u00e1rd se si giunse alla concezione della cosiddetta reazione a catena, la possibilit\u00e0 cio\u00e8 di un elemento di frantumarsi sotto il bombardamento di neutroni con l'emissione di un numero superiore di particelle a loro volta capaci di assaltare altri nuclei atomici prolungando in questo modo il processo di fissione. Szilard comprese le paurose implicazioni pratiche nel campo militare di queste scoperte e per primo, nello stesso 1938, mise in guardia contro il pericolo di una divulgazione incontrollata di notizie scientifiche che avrebbero potuto avvantaggiare militarmente potenze aggressive come la Germania nazista.\nSituazione strategica nel Pacifico.\nIl ruolo dei bombardamenti nella resa dell'Impero giapponese, cos\u00ec come gli effetti e le giustificazioni, sono stati oggetto di innumerevoli dibattiti: negli Stati Uniti prevale l'opinione secondo cui essi sono serviti ad accorciare il conflitto di parecchi mesi risparmiando le vite dei soldati (sia alleati che giapponesi) e dei civili, destinati a perire nelle operazioni di terra e d'aria nella prevista invasione del Giappone; in Giappone l'opinione pubblica tende invece a sostenere come i bombardamenti siano stati dei veri e propri crimini di guerra perpetrati per accelerare il processo di resa del governo militare giapponese. Altri sostengono che non potessero essere giustificati solo da una vittoria sul fronte giapponese (ormai vicino alla resa) ma che fossero una dimostrazione di potenza verso quello che si profilava come il nuovo nemico, ovvero l'Unione Sovietica, mentre altri ancora aggiungono alle motivazioni quella di testare la potenza dell'ordigno costato miliardi di dollari su una citt\u00e0 e ci\u00f2 spiegherebbe i due bombardamenti in cui si usarono le due tipologie di bomba prodotte. Universalmente condivisa \u00e8 comunque la presa di coscienza della gravit\u00e0 dell'evento, che non \u00e8 pi\u00f9 stato replicato.\nIl mese precedente al bombardamento la conquista di Okinawa, che aveva causato la morte di civili e militari giapponesi e la perdita di circa soldati statunitensi, aveva offerto una base ideale per la conquista del Giappone ma preoccupava i comandi Alleati, che temevano perdite tre o anche quattro volte superiori dato l'acceso patriottismo dei soldati giapponesi, crescente a mano a mano che arretravano verso la madrepatria.\nGli Stati Uniti, con l'assistenza militare e scientifica del Regno Unito e del Canada, erano gi\u00e0 riusciti a costruire e provare una bomba atomica nel corso del Progetto Manhattan, un progetto scientifico-militare teso a costruire l'ordigno atomico prima che gli scienziati impegnati nel Programma nucleare tedesco riuscissero a completare i propri studi per dare a Hitler un'arma di distruzione di massa. Il primo test nucleare, nome in codice \"Trinity\", si svolse il 16 luglio 1945 ad Alamogordo, nel Nuovo Messico. Una bomba di prova, denominata \"The Gadget\" fu fatta esplodere con successo. I lanci su Hiroshima e Nagasaki furono quindi la seconda e terza detonazione della storia delle armi nucleari.\nLe decisioni politico-strategiche degli Stati Uniti.\nIl nuovo presidente degli Stati Uniti Harry Truman, succeduto al presidente Roosevelt deceduto improvvisamente il 12 aprile 1945, era stato informato per la prima volta del programma atomico dal ministro della Guerra Stimson che aveva superficialmente fatto riferimento ad \"un progetto immenso\" in corso di realizzazione per la produzione di un nuovo esplosivo dalla \"potenza quasi incredibile\". Il giorno seguente James F. Byrnes, il responsabile del programma di produzione bellica degli Stati Uniti, aveva a sua volta avvicinato il nuovo presidente annunciando con enfasi che era in fase di avanzata preparazione una nuova arma \"capace di distruggere il mondo intero\"\nTruman tuttavia venne informato dettagliatamente sul programma atomico americano solo il 25 aprile 1945 nel corso di un lungo colloquio con Stimson, il quale, dopo i primi contrasti insorti tra il nuovo presidente e i massimi dirigenti sovietici riguardo alla situazione in Europa e ai programmi di ricostruzione dopo la fine della guerra, ritenne essenziale mettere al corrente il nuovo capo della Casa Bianca di un progetto che appariva in grado di esercitare un'influenza decisiva non solo per l'esito del conflitto con il Giappone ma anche \"per i nostri attuali rapporti con l'estero\". Stimson rifer\u00ec a Truman che stava per essere completata \"l'arma pi\u00f9 terribile che mai si sia vista nella storia umana\"; egli illustr\u00f2 anche i due tipi di bomba in costruzione, una \"tipo cannone\" (la bomba all'uranio), e una \"a implosione\" (quella al plutonio) e disse che un primo esperimento avrebbe potuto essere condotto prima di agosto.\nNel corso dell'incontro Truman e Stimson non discussero dell'opportunit\u00e0 di impiegare la nuova arma e in pratica si \"dette per scontato che la bomba sarebbe stata usata\". Il ministro della Guerra disse che si prevedeva di impiegare l'arma contro il Giappone e che un gruppo aereo speciale stava per essere inviato nel teatro del Pacifico, tuttavia l'argomento di discussione pi\u00f9 importante presentato da Stimson riguard\u00f2 le implicazioni di politica internazionale: la bomba, secondo lui, \"avrebbe certamente influito in maniera decisiva\" sui rapporti con gli altri paesi. Stimson quindi consigliava al presidente di attendere prima di prendere decisioni definitive riguardo all'Europa e all'Estremo Oriente; entro breve tempo gli Stati Uniti avrebbero avuto \"in mano pi\u00f9 carte di ora\" e \"il segreto avrebbe avuto un peso determinante\" su tutte le questioni in sospeso.\nLe valutazioni di Stimson erano condivise dal nuovo segretario di stato Byrnes, il quale disse a Truman che la nuova bomba avrebbe potuto \"far impressione alla Russia\" e rendere possibile agli Stati Uniti di \"imporre le nostre condizioni alla fine della guerra\". Truman, sostanzialmente in sintonia con le opinioni dei suoi consiglieri, e deciso fin dall'assunzione della sua carica a modificare la politica del suo predecessore verso l'Unione Sovietica, assumendo una posizione pi\u00f9 rigida nei negoziati in corso sulla situazione in Europa Orientale, costitu\u00ec all'inizio di maggio, per proseguire lo sviluppo del programma atomico statunitense e pianificare l'impiego operativo della nuova arma, il cosiddetto \"Interim Committee\" formato dai ministri Stimson e Byrnes e dai due massimi responsabili della ricerca scientifica, Bush e Conant.\nAffiancato da un comitato consultivo formato dai massimi esperti del mondo scientifico (tra cui Oppenheimer, Compton, Fermi e Lawrence) lo \"Interim Committee\", concluse il suo lavoro con la riunione del 31 maggio in cui venne completata la relazione finale da presentare al presidente. Secondo le testimonianze dei partecipanti, il comitato ritenne fin dall'inizio che fosse gi\u00e0 scontato che la bomba sarebbe stata utilizzata; sembra inoltre che essi non fossero molto informati sulle implicazioni di politica internazionale dell'impiego di una simile arma n\u00e9 sulla situazione reale del Giappone e su possibili opzioni alternative per affrettare la sua resa. Le discussioni si concentrarono soprattutto sui dettagli operativi per ottenere il massimo effetto strategico e psicologico dall'impiego della bomba. Nella relazione finale ebbero parte determinanti le valutazioni di Byrnes e Stimson. Stimson afferm\u00f2 che \"la via migliore era colpire all'improvviso una grande citt\u00e0\"; si parl\u00f2 anche si colpire un obiettivo militare circondato \"da case di lavoratori\". Byrnes in conclusione ritenne che fosse necessario sviluppare la nuova arma per garantire la superiorit\u00e0 degli Stati Uniti e che la bomba andasse impiegata senza indugio contro il Giappone senza darne alcun preavviso per impressionare e sconvolgere il nemico.\nIl 1\u00ba giugno 1945 Byrnes present\u00f2 le conclusioni del \"Interim Committee\" al Presidente Truman che da parte sua era gi\u00e0 sostanzialmente convinto del fatto che \"l'arma doveva essere usata\". Truman in pratica concord\u00f2 con la relazione del comitato precisando che la bomba avrebbe dovuto essere sganciata \"il pi\u00f9 vicino possibile a un centro di produzione bellica\".\nNelle sue intenzioni dichiarate il bombardamento doveva determinare una risoluzione rapida della guerra, infliggendo una distruzione totale e infondendo quindi nel governo giapponese il timore di ulteriore distruzione: questo sarebbe stato sufficiente per determinare la resa dell'Impero giapponese.\nLa notizia del riuscito esperimento di Alamogordo suscit\u00f2 entusiasmo ed emozione nella dirigenza politica delle potenze anglosassoni; Churchill giunse enfaticamente a parlare di \"Secondo Avvento...appena in tempo per salvare il Mondo\", mentre il ministro della Guerra americano Stimson consider\u00f2 la bomba atomica una \"carta vincente\" ed un \"equilibratore\" della situazione di potere internazionale. Il segretario di stato James F. Byrnes apparve ancor pi\u00f9 ottimista; egli ritenne che i sovietici certamente non avrebbero potuto sviluppare in tempi brevi una simile arma e che sarebbe stato possibile per gli Stati Uniti intraprendere una \"diplomazia atomica\" nei confronti dei russi che a suo parere \"erano sensibili solo alla potenza\".\nIl 26 luglio 1945 Truman e gli altri capi di Stato alleati stabilirono, nella dichiarazione di Potsdam, i termini per la resa giapponese. Il giorno seguente i giornali giapponesi riportarono la dichiarazione, il cui testo venne diffuso anche radiofonicamente in tutto l'impero del Sol Levante, ma il governo militare la respinse. Il segreto della bomba atomica era ancora custodito e la sua esistenza non venne minimamente accennata nella dichiarazione.\nLa scelta degli obiettivi.\nNel corso di una riunione negli Stati Uniti nel maggio del 1945 vennero suggeriti, come obiettivi, le citt\u00e0 di Ky\u014dto, Hiroshima, Yokohama, Kokura e Nagasaki oppure gli arsenali militari. Nel corso della riunione si decise di non utilizzare la bomba atomica esclusivamente su un obiettivo militare, per evitare di mancarlo, quindi \"sprecare\" la bomba. Nella decisione finale dovevano essere tenuti in maggior conto gli effetti psicologici che l'utilizzo della bomba atomica doveva avere sul governo giapponese. Inoltre era opinione diffusa che la nuova bomba dovesse avere un effetto sufficientemente spettacolare affinch\u00e9 fosse riconosciuta a livello mondiale. Alla fine la scelta cadde su Ky\u014dto, noto centro intellettuale giapponese che proprio per questo dopo fu risparmiata e sostituita con Kokura, Nagasaki e Hiroshima, che ospitava un importante deposito dell'esercito.\nIl bombardamento sulle due citt\u00e0 del Giappone non fu comunque la prima volta in cui gli Alleati bombardarono citt\u00e0 delle potenze dell'Asse, n\u00e9 la prima volta in cui tali bombardamenti causarono numerose perdite civili. In Germania il sistematico bombardamento delle citt\u00e0 tedesche caus\u00f2 centinaia di migliaia di vittime, che culminarono con il bombardamento di Dresda che caus\u00f2 la morte di persone e la distruzione di una delle maggiori citt\u00e0 d'arte tedesche. Stessa sorte tocc\u00f2 peraltro all'Italia, che vide pesantemente bombardati i maggiori centri industriali e portuali di tutta la penisola con enormi devastazioni e perdite umane.\nIl bombardamento di Tokyo del marzo del 1945 caus\u00f2 pi\u00f9 di vittime e danni enormi in termini urbani e architettonici. Nell'agosto del 1945 altre sessanta citt\u00e0 giapponesi vennero pesantemente bombardate e tra le pi\u00f9 colpite, oltre a Tokyo, ci fu senza dubbio K\u014dbe.\nHiroshima durante la guerra.\nNel 1945 Hiroshima era una citt\u00e0 di grande importanza militare e industriale e nei suoi pressi erano presenti alcune basi militari, come il quartier generale della Quinta Divisione e quello del maresciallo Shunroku Hata, secondo quartier generale dell'esercito a cui faceva capo l'intero sistema difensivo del Giappone meridionale. Hiroshima era una base minore, dedita al rifornimento e all'appoggio per le forze armate. La citt\u00e0 era soprattutto un centro per le comunicazioni, per lo stoccaggio delle merci e un punto di smistamento delle truppe: per questo motivo fu deliberatamente tenuta fuori dalle rotte dei bombardieri, proprio per permettere lo studio degli effetti di una bomba atomica in un ambiente ideale.\nLa priorit\u00e0 per lo sgancio della bomba fu infine data proprio a Hiroshima dopo la segnalazione che essa era l'unico tra gli obiettivi che non avesse al suo interno e nei dintorni campi per i prigionieri di guerra. Il centro della citt\u00e0 ospitava una grande quantit\u00e0 di edifici di cemento armato e alcune strutture pi\u00f9 leggere. In periferia l'area era congestionata da una miriade di piccole strutture di legno, usate come locali da lavoro, posizionate tra una casa e l'altra. Alcuni stabilimenti industriali si estendevano non lontano dal limite periferico della citt\u00e0. Le case erano di legno, con soffitti leggeri, e molti edifici industriali avevano a loro volta pareti a incastro di legno.\nLa citt\u00e0 nella sua interezza era potenzialmente ad altissimo rischio d'incendio. La popolazione di Hiroshima aveva raggiunto un picco di abitanti prima della guerra, ma prima del bombardamento atomico la popolazione era rapidamente diminuita a causa di un'evacuazione generale ordinata dal governo giapponese, tanto che il 6 agosto si contavano circa abitanti. Si calcola questa cifra sulla base dei dati mantenuti per l'approvvigionamento della popolazione (che era razionato) mentre le stime sugli operai e sui soldati presenti in citt\u00e0 al momento del bombardamento sono, di fatto, molto poco accurate.\nNagasaki durante la guerra.\nLa citt\u00e0 di Nagasaki era uno dei maggiori porti del Giappone meridionale, di grande importanza bellica a causa delle sue diversificate attivit\u00e0 industriali, che spaziavano nella produzione di munizioni, navi, equipaggiamenti militari e altri materiali bellici. Contrariamente alla Nagasaki moderna, all'epoca la gran parte delle abitazioni era costruita con una struttura in legno, o addirittura interamente in legno, e con i tetti in mattonelle.\nMolte delle piccole industrie e dei vari stabilimenti ospitavano nelle vicinanze alloggi in legno per gli operai, quindi facilmente infiammabili e ovviamente non in grado di sostenere l'esplosione di bombe convenzionali e, ancor meno, di bombe nucleari. La citt\u00e0 inoltre si era sviluppata senza piano regolatore, come consuetudine del modello urbano nipponico, cosicch\u00e9 le case molto spesso erano adiacenti ai fabbricati industriali.\nFino allo sgancio della bomba atomica Nagasaki non era mai stata sottoposta a bombardamenti su larga scala, anche se il 1\u00ba agosto 1945 un certo numero di bombe ad alto potenziale era stato sganciato sulla citt\u00e0 (pi\u00f9 precisamente sui cantieri navali e sul porto, nella parte meridionale) e sulla fabbrica d'acciaio e d'armi Mitsubishi, mentre sei bombe caddero sull'ospedale e scuola medica di Nagasaki e altre tre nelle sue immediate vicinanze. Anche se i danni procurati da questo bombardamento furono assai modesti, suscitarono comunque la preoccupazione della popolazione e molti decisero di abbandonare la citt\u00e0 per rifugiarsi in campagna, riducendo in tal modo il numero di abitanti presenti al momento dell'attacco nucleare.\nPer ironia della sorte la citt\u00e0 di Nagasaki era una delle pi\u00f9 ostili al governo militare e al fascismo giapponese sia per la tradizione socialista ancor viva malgrado le forti persecuzioni degli anni trenta, sia perch\u00e9 ospitava la pi\u00f9 grande e antica comunit\u00e0 cristiana (soprattutto cattolica) giapponese, tradizionalmente pi\u00f9 ben disposta verso gli stranieri in generale e gli occidentali in particolare. A nord di Nagasaki erano inoltre presenti campi per prigionieri di guerra britannici, impegnati a lavorare nelle miniere a cielo aperto di carbone: alcune fonti parlano di otto prigionieri morti a seguito dello sgancio della bomba nucleare a Nagasaki.\nI bombardamenti.\nProcesso decisionale finale.\nDopo l'incontro di marted\u00ec mattina 24 luglio 1945 tra Truman e Stalin in cui il presidente aveva misteriosamente riferito al dittatore sovietico dell'esistenza nell'arsenale degli Stati Uniti di un'arma di \"inusuale potenza distruttiva\", nel pomeriggio dello stesso giorno, a Washington, il generale Groves compil\u00f2 la direttiva formale di autorizzazione all'impiego della nuova bomba. La direttiva venne trasmessa con una comunicazione in codice al capo di stato maggiore generale George Marshall che si trovava a Potsdam insieme al presidente. Il ministro della Guerra e il capo di stato maggiore approvarono la direttiva del generale Groves; il documento venne quindi visionato da Truman che a sua volta diede il suo consenso. Il testo ufficiale peraltro non reca una approvazione scritta esplicita del presidente.\nIl 25 luglio la direttiva venne inviata dal generale Thomas T. Handy, facente funzione al Pentagono di capo di stato maggiore in assenza del generale Marshall, alla suprema autorit\u00e0 delle forze aeree strategiche statunitensi nel teatro del Pacifico. Il generale Carl Spaatz; nel documento si ordinava che il 509\u00ba Gruppo aereo misto avrebbe dovuto sganciare la \"prima bomba speciale\" in un giorno, successivo al 3 agosto, scelto in relazioni alle condizioni meteorologiche. Nel documento si indicavano quattro possibili obiettivi, Hiroshima, Kokura, Niigata e Nagasaki, e si precisava che \"altre bombe\" sarebbero state sganciate successivamente non \"appena a disposizione\". La direttiva infine sottolineava il carattere di estrema segretezza dell'operazione e riservava direttamente al ministero della Guerra e al presidente degli Stati Uniti, l'autorit\u00e0 per divulgare qualsiasi informazione \"riguardante l'uso dell'arma contro il Giappone\".\nIl giorno successivo, 26 luglio, arriv\u00f2 alla base di Tinian l'incrociatore \"Indianapolis\" con a bordo i componenti fondamentali della bomba atomica \"Little Boy\", mentre contemporaneamente decollarono dalla base aerea di Kirtland tre aerei da trasporto C-54 con altri elementi fondamentali dell'ordigno e due C-54 con a bordo il nocciolo di plutonio della bomba \"Fat Man\". I cinque aerei atterrarono a Tinian nella tarda serata del 28 luglio ed entro il 31 luglio, dopo l'assemblaggio finale dei diversi componenti, la bomba atomica \"Little Boy\" divenne operativamente pronta per l'impiego. Contemporaneamente nelle giornate del 30 e 31 luglio vennero scambiate una serie di comunicazioni tra le autorit\u00e0 di comando a Washington e il generale Carl Spaatz che influirono in modo rilevante sulla scelta finale dell'obiettivo. Il generale Spaatz comunic\u00f2 a Washington che nell'area della citt\u00e0 di Hiroshima, sulla base di testimonianze di prigionieri di guerra, non erano apparentemente presenti campi di prigionia per soldati alleati e, il giorno seguente, il ministero della Guerra segnal\u00f2 che la direttiva operativa firmata dal generale Handy rimaneva pienamente valida e che quindi gli \"obiettivi assegnati...restano immutati\"; tuttavia si aggiungeva che, nel caso in cui si fosse ritenuta attendibile la notizia sui prigionieri di guerra alleati, la citt\u00e0 di Hiroshima avrebbe dovuto essere considerata al \"primo posto nell'ordine di precedenza\" degli obiettivi.\nDopo aver esaminato e approvato informalmente la direttiva preparata dal generale Groves, il presidente Truman, \"molto contento\" per la riuscita del primo esperimento atomico, aveva stabilito chiaramente che la procedura dell'attacco con la \"bomba speciale\" avrebbe dovuto proseguire automaticamente a partire dal 1\u00ba agosto; il presidente aveva detto al ministro della Guerra Stimson che l'ordine non avrebbe dovuto essere revocato se non nel caso in cui egli avesse ritenuta \"accettabile\" la risposta del governo giapponese al proclama ultimativo delle potenze alleate diramato da Potsdam.\nIn mancanza, quindi, di nuove direttive dalle massime autorit\u00e0, gli eventi continuarono autonomamente il loro corso; il 31 luglio, mentre veniva completato l'assemblaggio della bomba \"Little Boy\", tre bombardieri B-29 completarono con successo l'ultimo volo addestrativo volando sopra Iwo Jima, sganciando l'ordigno simulacro L6 ed effettuando la manovra di virata in picchiata prevista dalla procedure operative. Il generale Thomas F. Farrell, il collaboratore principale del generale Groves che si trovava a Guam per coordinare direttamente le operazioni di bombardamento speciale, comunic\u00f2 al suo superiore che i preparativi erano stati completati e che la missione avrebbe potuto essere effettuata dal 1\u00ba agosto.\nUn peggioramento del meteo sopra le isole nipponiche proprio il 1\u00ba agosto impose tuttavia un rinvio della missione e fu solo due giorni dopo che, sulla base di previsioni meteorologiche pi\u00f9 favorevoli, gli equipaggi dei sette bombardieri B-29 designati per il bombardamento atomico ripresero i preparativi sotto il controllo diretto del comandante del 509\u00ba Gruppo composito, il colonnello Tibbets.\nHiroshima.\nLa scelta della data del 6 agosto si bas\u00f2 sul fatto che nei giorni precedenti diverse nubi stratificate coprivano la citt\u00e0, mentre il giorno dell'attacco il tempo era variabile. Per far s\u00ec che la scelta fosse presa, fu deciso di far decollare, prima della missione vera e propria, un B-29 senza armamento, il cui compito era quello di indicare al comando la situazione meteo sopra le citt\u00e0 designate per lo sgancio. L'obiettivo inizialmente previsto per il bombardamento atomico era Kokura, ma, a causa delle nubi estremamente fitte che sovrastavano l'agglomerato urbano, si ordin\u00f2 di cambiare bersaglio. Quando gli altri B-29 stavano gi\u00e0 volando, ricevettero la risposta affermativa per bombardare Hiroshima. Tutti i dettagli, la pianificazione precisa della tabella di volo, la bomba a gravit\u00e0 e l'armamento dell'ordigno con i suoi di U235 (uranio 235), vennero studiati nei minimi particolari e tutto si svolse cos\u00ec come era stato stabilito a tavolino.\nCirca un'ora prima del rilascio della bomba, la rete radar giapponese lanci\u00f2 un allarme immediato, rilevando l'avvicinamento di un gran numero di velivoli statunitensi diretti nella zona meridionale del Giappone. Il segnale di pericolo venne diffuso anche attraverso trasmissioni radio in moltissime citt\u00e0 nipponiche e fra queste anche la stessa Hiroshima. Gli aerei si avvicinarono alle coste dell'arcipelago ad una quota molto elevata.\nPoco prima delle 08:00 la stazione radar di Hiroshima stabil\u00ec che il numero di velivoli entrati nello spazio aereo giapponese era basso, probabilmente non pi\u00f9 di tre, e perci\u00f2 l'allarme aereo venne ridimensionato (il comando militare giapponese infatti aveva deciso, per risparmiare il carburante, di non far alzare in volo i propri aerei per le formazioni aeree statunitensi di piccole dimensioni). I tre aeroplani statunitensi erano i bombardieri \"Enola Gay\", \"The Great Artiste\" e un altro aereo, in seguito chiamato \"Necessary Evil\", cio\u00e8 \"male necessario\" (l'unica funzione di questo velivolo fu quella di documentare, attraverso una serie di fotografie, gli effetti dell'impiego dell'arma atomica).\nAlle 08:14 e 45 secondi \"Enola Gay\" sganci\u00f2 \"Little Boy\" sul centro di Hiroshima; il sensore altimetrico era tarato per effettuare lo scoppio alla quota di dal suolo, dopo 43 secondi di caduta libera. Immediatamente dopo lo sgancio, l'aereo fece un'inversione di 178\u00b0, prendendo velocit\u00e0 con una picchiata di circa e perdendo quota, allontanandosi alla massima velocit\u00e0 possibile data dai quattro motori a elica. L'esplosione si verific\u00f2 a dal suolo, con una detonazione equivalente a sedici chilotoni, uccidendo sul colpo tra le e le persone. Circa il 90% degli edifici venne completamente raso al suolo e tutti i 51 templi della citt\u00e0 vennero completamente distrutti dalla forza dell'esplosione.\nTestimone oculare del bombardamento di Hiroshima fu il padre gesuita e futuro generale dei gesuiti Pedro Arrupe, che allora si trovava in missione in Giappone presso la comunit\u00e0 cattolica della citt\u00e0 e che port\u00f2 aiuto ai sopravvissuti. Riguardo al bombardamento atomico, egli scrisse: \nReazione giapponese al primo bombardamento.\nL'operatore di controllo di Tokyo della Societ\u00e0 radiotelevisiva giapponese si rese conto che la stazione di Hiroshima non era pi\u00f9 in onda: tent\u00f2 di ristabilire il programma usando un'altra linea telefonica, ma anche questo tentativo fall\u00ec. Circa venti minuti pi\u00f9 tardi, il centro telegrafico ferroviario di Tokyo si accorse che la linea telegrafica principale aveva smesso di funzionare poco a nord di Hiroshima. Da alcune piccole fermate ferroviarie entro dalla citt\u00e0, giunsero notizie ufficiose e confuse di una terribile esplosione a Hiroshima. Tutte queste notizie furono trasmesse ai quartier generali del Comando generale giapponese.\nLe basi militari cercarono ripetutamente di mettersi in contatto con la stazione di controllo dell'esercito di Hiroshima; tuttavia l'assoluto silenzio da quella citt\u00e0 sconcert\u00f2 gli uomini dei quartier generali: sapevano che non c'era stata nessuna potente incursione nemica e che a Hiroshima al momento non c'era nessun ragguardevole deposito di esplosivi. Un giovane ufficiale del Comando generale giapponese fu incaricato di volare immediatamente sul centro urbano, atterrare, rilevare i danni, quindi tornare a Tokyo con informazioni attendibili per i quadri. Nel quartier generale c'era la sensazione diffusa che non fosse accaduto nulla di serio, che si stesse esagerando la portata di un problema di dimensioni limitate.\nL'ufficiale del comando and\u00f2 all'aeroporto e decoll\u00f2 in direzione sud-ovest; dopo circa tre ore di volo, quando mancavano ancora approssimativamente a Hiroshima, l'ufficiale e il suo copilota scorsero la grande nuvola di fumo provocata dalla bomba: nel chiaro pomeriggio stavano bruciando le macerie di Hiroshima. Il loro aereo raggiunse presto la citt\u00e0, attorno alla quale volarono increduli: infatti tutto ci\u00f2 che era rimasto era una grande cicatrice sul terreno ancora ardente, coperta da una spessa nuvola di fumo. Atterrarono a sud delle macerie e l'ufficiale, dopo aver comunicato con Tokyo, cominci\u00f2 immediatamente a organizzare le operazioni di soccorso.\nNella capitale nipponica le prime informazioni di ci\u00f2 che aveva realmente causato il disastro vennero dall'annuncio pubblico della Casa Bianca a Washington, sedici ore dopo l'attacco nucleare. L'avvelenamento da radiazione e le necrosi provocarono malattie e morti successive al bombardamento per circa il 20% di coloro che erano sopravvissuti all'esplosione iniziale. Alla fine del 1945, ulteriori migliaia di persone morirono per via della malattia acuta causata dalle radiazioni ionizzanti, portando il numero di vittime a circa unit\u00e0. Da allora molte migliaia di persone perirono per cause legate all'esposizione ai raggi: nei duecentomila morti sono inclusi tutti coloro che si trovavano in citt\u00e0 al momento dell'esplosione e chi successivamente si trov\u00f2 esposto al \"fallout\".\nSopravvivenza di alcune strutture.\nAlcuni degli edifici in cemento armato a Hiroshima erano costruiti in modo molto resistente per via del pericolo di terremoto in Giappone e le ossature di alcune strutture non crollarono, sebbene si trovassero molto vicino alla zona danneggiata della citt\u00e0. Al momento della detonazione in aria della bomba atomica, l'esplosione si rivers\u00f2 verso il basso pi\u00f9 che lateralmente, il che favor\u00ec la sopravvivenza della \"Sala della prefettura per la promozione industriale\", ora comunemente conosciuta come \"Genbaku\" o \"Cupola della bomba-A\", progettata e realizzata dall'architetto ceco Jan Letzel, che si trovava a pochi metri da \"ground zero\" (le sue rovine furono chiamate Memoriale della pace di Hiroshima e vennero rese un sito Patrimonio dell'umanit\u00e0 dell'UNESCO nel 1996, nonostante le obiezioni degli Stati Uniti e della Cina).\nEventi tra il 7 e il 9 agosto.\nDopo il primo bombardamento il presidente Truman annunci\u00f2: \u00abSe non accettano adesso le nostre condizioni, si possono aspettare una pioggia di distruzione dall'alto, come mai se ne sono viste su questa Terra\u00bb. L'8 agosto furono lanciati volantini e furono dati avvertimenti al Giappone da Radio Saipan (la zona di Nagasaki non ricevette volantini di avvertimento fino al 10 agosto, nonostante questa campagna informativa continuasse dall'inizio del mese).\nUn minuto dopo la mezzanotte del 9 agosto, ora di Tokyo, l'Armata Rossa lanci\u00f2 un'offensiva verso la Manciuria con oltre uomini, cannoni, mezzi corazzati e aeroplani. Quattro ore dopo il governo di Tokyo venne formalmente informato che l'Unione Sovietica aveva rotto il patto di neutralit\u00e0 e dichiarato guerra all'Impero giapponese secondo gli accordi intercorsi con gli Alleati per aprire il nuovo fronte entro tre mesi dalla fine della guerra in Europa. Gli ufficiali anziani dell'esercito imperiale giapponese inizialmente sottovalutarono la portata dell'attacco sovietico, ma ben presto decisero di imporre la legge marziale, di concerto con il ministro della guerra Korechika Anami, per arrestare chiunque avesse tentato di firmare una pace.\nIl 7 agosto Yoshio Nishina, il quale sarebbe poi morto di cancro nel 1951, insieme ad altri fisici atomici fu mandato a Hiroshima, in modo da constatare i danni prodotti dall'ordigno nucleare: effettivamente i fisici testimoniarono che la citt\u00e0 era stata distrutta dal bombardamento atomico; tuttavia l'esercito giapponese, tra cui l'ammiraglio Soemu Toyoda, stim\u00f2 che non pi\u00f9 di una o due bombe supplementari potevano essere sganciate, concludendo che dopo \"ci sarebbe pi\u00f9 distruzione, ma la guerra potrebbe andare avanti\". La pianificazione per il secondo attacco venne stabilita dal colonnello Tibbets, in qualit\u00e0 di comandante del 509\u00ba Gruppo bombardieri di base a Tinian: inizialmente previsto per l'11 agosto contro Kokura, l'attacco venne anticipato di due giorni per le pessime condizioni meteorologiche previste dopo il 10 agosto.\nNagasaki.\nLa mattina del 9 agosto 1945 l'equipaggio del Boeing B-29 Superfortress \"BOCKSCAR\", il bombardiere scelto per la missione, si alz\u00f2 in volo con a bordo la bomba atomica soprannominata \"Fat Man\", alla volta di Kokura, l'obiettivo iniziale della missione. Tuttavia le nubi non permisero di individuare esattamente l'obiettivo e dopo tre passaggi sopra la citt\u00e0, ormai a corto del carburante necessario per il viaggio di ritorno, l'aereo venne dirottato sull'obiettivo secondario, Nagasaki. Intorno alle 07:50 ora di Tokyo il silenzio sulla citt\u00e0 giapponese venne squarciato dall'allarme aereo che dur\u00f2 fino alle 08:30. Alle 10:53 i sistemi radar giapponesi segnalarono la presenza di solo due bombardieri e il comando giapponese, ritenendo che si trattasse solo di aerei da ricognizione, non lanci\u00f2 l'allarme.\nPoco dopo, alle 11:00, l'osservatore del bombardiere, creduto aereo di ricognizione, sganci\u00f2 degli strumenti attaccati a tre paracadute: questi strumenti contenevano dei messaggi diretti al professore Ryokichi Sagane, fisico nucleare dell'Universit\u00e0 Imperiale di Tokyo che aveva studiato all'Universit\u00e0 di Berkeley assieme a tre degli scienziati responsabili della bomba atomica, perch\u00e9 informasse la popolazione dell'immane pericolo che stavano per correre. I messaggi vennero ritrovati dalle autorit\u00e0 militari, ma non furono consegnati al destinatario.\nAlle 11:02, alcuni minuti dopo aver incominciato a sorvolare Nagasaki, il capitano avvist\u00f2 visivamente, cos\u00ec come era stato ordinato, il nuovo obiettivo, che era ancora una volta nascosto dalle nubi. Dato che non era pensabile tornare indietro e rischiare un ammaraggio dovuto alla mancanza di carburante con un'arma atomica a bordo, il comandante decise, in contrasto con gli ordini, di accendere il radar in modo da individuare l'obiettivo anche attraverso le nubi: cos\u00ec \"Fat Man\", che conteneva circa 6,4\u00a0kg di plutonio-239, venne sganciata sulla zona industriale della citt\u00e0. La bomba esplose a circa d'altezza vicino a fabbriche d'armi; a quasi a nord-ovest da dove previsto: questo \"sbaglio\" salv\u00f2 gran parte della citt\u00e0, protetta dalle colline circostanti, dato che la bomba cadde nella valle di Urakami.\nTuttavia il computo delle vittime rimase drammaticamente elevato. Le stime sul numero dei morti all'istante variano da 22.000 a 75.000 persone. Secondo la maggior parte delle valutazioni, almeno - dei residenti a Nagasaki vennero uccisi all'istante e oltre rimasero feriti. Il numero totale degli abitanti uccisi viene comunque valutato intorno alle persone, incluse quelle esposte alle radiazioni nei mesi seguenti. Tra le persone presenti a Nagasaki il 9 agosto vi era anche un ristretto numero di sopravvissuti di Hiroshima. Nei mesi successivi alle esplosioni, il numero complessivo di vittime nelle citt\u00e0 di Hiroshima e Nagasaki super\u00f2 le persone.\nReazione al secondo bombardamento.\nI due bombardamenti nell'arco di cos\u00ec pochi giorni, le centinaia di migliaia di vittime e la potenza annientatrice di quest'arma costrinsero i giapponesi alla resa il 15 agosto 1945: era la fine della seconda guerra mondiale. I superstiti del bombardamento vennero chiamati \"hibakusha\" (\u88ab\u7206\u8005) una parola giapponese che significa letteralmente \"persona esposta alla bomba\". Superstiti e soccorritori divennero il nucleo del pacifismo giapponese del dopoguerra e da allora il Paese nipponico \u00e8 diventato paladino dell'abolizione delle armi nucleari in tutto il mondo. Durante il periodo post-bellico si utilizz\u00f2 questo termine al posto di \"sopravvissuti\" per non esaltare la vita, cosa che all'epoca sarebbe stato considerato come una grave mancanza di rispetto nei confronti dei molti morti. Al 31 marzo 2011, \"hibakusha\" erano ufficialmente riconosciuti come tali dal governo giapponese.\nIl dibattito storico.\nL'utilizzo delle armi atomiche nell'opinione pubblica e in quella degli studiosi fu un avvenimento molto controverso che gener\u00f2 sentimenti differenti, alcuni favorevoli, altri di opposizione nei confronti della scelta. Ancora oggi il peso morale dell'azione statunitense \u00e8 oggetto di molti dibattiti.\nFavorevoli all'impiego dell'arma atomica.\nI sostenitori del bombardamento, sebbene ammettano che la classe dirigente civile in Giappone mandasse con cautela e discrezione comunicati diplomatici fin dal gennaio 1945, successivamente all'invasione di Luzon nelle Filippine, fanno notare come gli ufficiali militari giapponesi fossero unanimemente contrari a qualsiasi negoziazione prima dell'utilizzo della bomba atomica.\nMentre alcuni membri della classe dirigente civile utilizzarono canali diplomatici segreti per dare vita a una negoziazione di pace, non potendo da soli negoziare una resa o addirittura un cessate il fuoco, il Giappone, in quanto monarchia costituzionale, sarebbe potuto intervenire in un accordo di pace solo con il consenso unanime del governo giapponese, il quale era dominato dai militari dell'esercito imperiale e della marina imperiale, tutti inizialmente contrari a qualsiasi accordo di pace.\nSi svilupp\u00f2 cos\u00ec uno stallo di tipo politico tra i capi giapponesi militari e quelli civili, che vedeva i militari sempre pi\u00f9 determinati a combattere, nonostante i costi e le scarse probabilit\u00e0 di vittoria. In molti continuarono a credere che il Giappone potesse negoziare termini di resa maggiormente favorevoli continuando a infliggere numerose perdite alle forze nemiche, cos\u00ec da portare a termine la guerra senza un'occupazione del Giappone o un cambiamento di governo.\nLo storico Victor Davis Hanson evidenzia l'aumentata resistenza giapponese, bench\u00e9 futile in retrospettiva dato che era sempre pi\u00f9 chiaro che l'esito della guerra non poteva essere rovesciato dalle potenze dell'Asse. La battaglia di Okinawa mostr\u00f2 questa determinazione nel combattere a tutti i costi. Pi\u00f9 di giapponesi e statunitensi vennero uccisi nella pi\u00f9 sanguinosa battaglia del teatro del Pacifico, solo otto settimane prima della resa del Giappone, un numero paragonabile alle vittime nei primi istanti seguenti lo scoppio delle due bombe atomiche. Quando l'Unione Sovietica dichiar\u00f2 guerra al Giappone l'8 agosto 1945 e port\u00f2 avanti l'operazione Tempesta d'agosto, l'esercito imperiale giapponese ordin\u00f2 alle sue mal equipaggiate e indebolite forze in Manciuria di combattere fino all'ultimo uomo. Il maggiore generale Masakazu Amanu, capo delle operazioni al quartier generale imperiale, dichiar\u00f2 che era assolutamente convinto che le opere difensive, incominciate all'inizio del 1944, potessero respingere qualsiasi invasione Alleata delle isole giapponesi con perdite minime.\nI giapponesi non si sarebbero arresi facilmente a causa della loro forte tradizione di orgoglio e onore misto a fanatismo, e avrebbero combattuto fino alla morte del loro ultimo uomo. Dopo essersi convinta che la distruzione di Hiroshima fu causata da un'arma nucleare, la classe dirigente civile ottenne maggior forza per la sua opinione secondo cui il Giappone doveva riconoscere la sconfitta e accettare i termini della dichiarazione di Potsdam. Dopo la distruzione di Nagasaki l'imperatore Hirohito in persona dovette intervenire per porre fine all'impasse nel gabinetto.\nSecondo alcuni storici giapponesi, i capi civili che caldeggiavano la resa videro nei bombardamenti atomici la loro salvezza. L'esercito si rifiutava incrollabilmente di arrendersi, cos\u00ec come i militari del gabinetto di guerra (siccome il gabinetto funzionava per consenso unanime, anche un solo contrario poteva impedire l'accettazione della dichiarazione). La fazione per la pace prese quindi i bombardamenti come nuovo argomento per imporre la resa. Koichi Kido, uno dei pi\u00f9 stretti consiglieri dell'imperatore Hirohito, dichiar\u00f2: \u00abNoi del partito della pace fummo aiutati dalla bomba atomica nel nostro tentativo di porre fine alla guerra\u00bb. Hisatsune Sakomizu, il capo segretario di gabinetto nel 1945, defin\u00ec i bombardamenti \u00abun'opportunit\u00e0 d'oro data dal cielo al Giappone per porre fine alla guerra\u00bb. Secondo questi e altri storici, la classe dirigente civile pro pace fu in grado di usare la distruzione di Hiroshima e Nagasaki per convincere i militari che nessuna quantit\u00e0 di coraggio, abilit\u00e0 e combattimento impavido poteva aiutare il Giappone contro il potere delle armi atomiche. Akio Morita, fondatore della Sony e ufficiale della marina giapponese durante la guerra, conclude anch'egli che fu la bomba atomica e non i bombardamenti convenzionali dei B-29 a convincere l'esercito giapponese ad accettare la pace.\nI sostenitori dei bombardamenti fanno inoltre notare che l'attesa della resa giapponese non era un'opzione priva di costi: a causa della guerra i non combattenti morivano in tutta l'Asia a un ritmo di circa al mese. I bombardamenti incendiari avevano ucciso pi\u00f9 di persone in Giappone dal febbraio 1945, direttamente o indirettamente, e quel massiccio bombardamento convenzionale sarebbe proseguito prima di un'invasione. Il blocco sottomarino e le operazioni di minamento dell'operazione Starvation avevano sensibilmente ridotto le importazioni giapponesi. Un'operazione complementare contro le ferrovie giapponesi stava per prendere il via, isolando le citt\u00e0 dell'Honshu meridionale dal cibo che cresceva in altre parti del Giappone. Questo, combinato con il ritardo nei rifornimenti di assistenza degli Alleati, avrebbe potuto risultare in un maggior numero di vittime per il Giappone, a causa di carestia e malnutrizione, rispetto a quello che si ebbe con gli attacchi. \u00abImmediatamente dopo la sconfitta, alcuni stimarono che 10 milioni di persone erano probabilmente destinate a morire di fame\u00bb, not\u00f2 lo storico Daikichi Irokawa. Nel frattempo, in aggiunta agli attacchi sovietici, vennero programmate delle offensive per settembre nella Cina meridionale e in Malesia.\nGli statunitensi fecero una previsione sulla perdita di soldati nella prevista invasione del Giappone, anche se il vero numero di morti e feriti stimati \u00e8 soggetto a qualche dibattito e varia a seconda delle stime dalla persistenza e affidabilit\u00e0 della resistenza giapponese e a seconda che si consideri che gli statunitensi avrebbero invaso solo Ky\u016bsh\u016b nel novembre 1945 o invece che si sarebbe reso necessario un successivo sbarco nei pressi di Tokyo, previsto per il marzo 1946. Anni dopo la guerra il segretario di Stato James Byrnes sostenne che mezzo milione di vite statunitensi sarebbero andate perse e tale numero \u00e8 stato ripreso da molti, ma nell'estate del 1945 i pianificatori militari statunitensi prevedevano - morti in combattimento per l'iniziale invasione del novembre 1945, con all'incirca un numero da tre a quattro volte superiore di feriti (il numero totale di morti in combattimento per gli Stati Uniti su tutti i fronti della seconda guerra mondiale era di ).\nQueste stime vennero fatte usando informazioni che sottostimavano di molto la forza giapponese che venne raccolta per la battaglia di Kyushu, in numero di soldati e \"kamikaze\", per almeno un fattore tre. Molti consiglieri militari sostennero che lo scenario peggiore poteva coinvolgere fino a un milione di vite statunitensi, tenendo anche conto di un'eventuale accanita resistenza da parte dei civili (fra i quali era stato diffuso un programma di lotta in caso di invasione con qualsiasi mezzo, da armi da fuoco a canne di bamb\u00f9) e lotta partigiana fanatica contro gli invasori.\nOltre a ci\u00f2, la bomba atomica velocizz\u00f2 la fine della seconda guerra mondiale in Asia, liberando centinaia di migliaia di cittadini occidentali, compresi circa olandesi e indonesiani (\"r\u014dmusha\") dai campi di concentramento giapponesi. Senza contare che le truppe giapponesi avevano commesso atrocit\u00e0 contro milioni di civili (come il massacro di Nanchino) e l'anticipata fine della guerra imped\u00ec ulteriori spargimenti di sangue. I sostenitori evidenziano inoltre un ordine dato dal ministero della guerra giapponese il 1\u00ba agosto 1944.\nL'ordine riguardava l'esecuzione di tutti i prigionieri di guerra Alleati, che erano oltre , se una invasione del Giappone avesse avuto luogo (). Rispondendo all'argomentazione per cui l'uccisione di civili su vasta scala era immorale e un crimine di guerra, i sostenitori dei bombardamenti hanno sostenuto che il governo giapponese aveva dichiarato la guerra totale, ordinando a molti civili (compresi donne e bambini) di lavorare in fabbriche e uffici militari e di combattere contro qualsiasi forza invadente. Padre John A. Siemes, professore di filosofia moderna all'Universit\u00e0 Cattolica di Tokyo e testimone dell'attacco atomico su Hiroshima, scrisse: \nCome ulteriore argomentazione contro l'accusa di crimine di guerra, alcuni sostenitori dei bombardamenti hanno evidenziato l'importanza strategica di Hiroshima, come base della II Armata giapponese, e di Nagasaki, come principale centro di produzione delle munizioni. Alcuni storici hanno anche sostenuto che gli Stati Uniti desideravano porre fine alla guerra rapidamente per minimizzare le potenziali acquisizioni sovietiche di territorio controllato dai giapponesi, ragion per cui inoltre a volte si sostiene che il bombardamento atomico (soprattutto per quanto riguarda Nagasaki il 9 agosto, dato che il giorno prima, l'8 agosto, la Manciuria era stata invasa dall'esercito russo) sia stato il primo atto della guerra fredda: oltre ad arginare la loro espansione, il bombardamento sarebbe stato cos\u00ec una dimostrazione di forza nei confronti dei sovietici e un monito a livello militare.\nGli statunitensi, superati dai russi nella battaglia di Berlino agli inizi di maggio, non sarebbero ancora arrivati secondi. Infine i sostenitori indicano anche i piani giapponesi, ideati dalla loro Unit\u00e0 731, di lanciare aerei \"kamikaze\" riempiti di pulci infestate con la peste per infettare la popolazione di San Diego (California). La data doveva essere il 22 settembre 1945, anche se non vi sono sicurezze e appare poco probabile che il governo giapponese avrebbe permesso di distogliere cos\u00ec tante risorse dagli scopi difensivi nella difficile situazione logistica in cui versava. Per quanto riguarda l'Italia \u00e8 da ricordare l'appoggio dato all'azione degli statunitensi da parte de \"l'Unit\u00e0\", organo ufficiale dell'allora Partito Comunista Italiano, all'indomani dello sgancio delle bombe. Il 10 agosto 1945 pubblic\u00f2 infatti un articolo dal titolo \"Al servizio della civilt\u00e0\" che cos\u00ec recitava: \"Le notizie che l'Aviazione statunitense ha usato la bomba atomica sono state accolte in certi ambienti con senso di panico e con parole di riprovazione. Questo ci sembra uno strano complesso psicologico, una formale obbedienza a un astratto umanitarismo\".\nOppositori all'impiego dell'arma atomica.\nIl Progetto Manhattan era stato originariamente concepito per contrastare il programma atomico della Germania nazista e con la sconfitta tedesca diversi scienziati che lavoravano al progetto sentirono che gli Stati Uniti non dovevano essere i primi a usare una tale arma. Due dei principali critici del bombardamento furono Albert Einstein e Le\u00f3 Szil\u00e1rd, che assieme avevano spronato la prima ricerca sulla bomba nel 1939 con una lettera scritta a quattro mani indirizzata al presidente Franklin D. Roosevelt, per poi cambiare idea una volta saputo dell'effettivo potere distruttivo della bomba (inizialmente Einstein sottovalut\u00f2 questa capacit\u00e0). Szilard, che in seguito avrebbe giocato un ruolo importante nel Progetto Manhattan, sostenne: \nNei giorni precedenti molti scienziati (incluso il fisico nucleare statunitense Edward Teller) sostennero che il potere distruttivo della bomba poteva essere dimostrato senza fare vittime, per esempio sganciando la bomba in una zona non abitata del Giappone come \"avvertimento\" nei confronti del governo giapponese. Questa soluzione per\u00f2 non ottenne favori perch\u00e9 avrebbe comportato il consumo a vuoto di una bomba (erano costose e richiedevano tempi lunghi per la loro costruzione) e non vi erano certezze che un tale test avrebbe invece informato i giapponesi del pericolo spingendoli ad allertarsi ancora di pi\u00f9 per cercare di intercettare un'eventuale missione di attacco atomico.\nI bombardamenti, assieme ad altri attacchi ai civili, si potevano ritenere violazioni delle Convenzioni dell'Aia del 1899 e del 1907, che erano state ratificate dal Senato degli Stati Uniti nel 1902 e nel 1908. La Convenzione dell'Aja del 1907 concernente le leggi e gli usi della guerra per terra, vigente all'epoca, recitava all'articolo 25: \"\u00c8 vietato attaccare o bombardare, con qualsiasi mezzo, citt\u00e0, villaggi, abitazioni o edifizi che non siano difesi\".\nL'esistenza di resoconti storici che indicano che la decisione di usare le bombe atomiche venne presa allo scopo di provocare una resa anticipata del Giappone tramite l'uso di un potere impressionante, unita all'osservazione che le bombe vennero usate di proposito su obiettivi che includevano dei civili, ha fatto s\u00ec che alcuni commentatori osservassero che l'evento fu un atto di terrorismo di Stato. Lo storico Robert Newman, che \u00e8 a favore della decisione di sganciare le bombe, prese l'accusa di terrorismo di Stato abbastanza seriamente da replicare che la pratica del terrorismo \u00e8 giustificata in alcuni casi.\nAlcuni hanno sostenuto che i giapponesi erano gi\u00e0 sostanzialmente sconfitti e quindi l'uso delle bombe non era necessario. Il generale Dwight Eisenhower consigli\u00f2 cos\u00ec il segretario alla guerra Henry Stimson nel luglio del 1945. L'ufficiale pi\u00f9 alto in grado nel teatro del Pacifico, il generale Douglas MacArthur, non venne consultato in anticipo, ma disse in seguito che sentiva che non ci fosse giustificazione militare per i bombardamenti. La stessa opinione venne espressa dall'ammiraglio di flotta William Leahy (capo di Stato maggiore del presidente), dal generale Carl Spaatz (comandante delle forze aeree strategiche statunitensi nel Pacifico), dal brigadiere generale Carter Clarke (ufficiale dei servizi segreti militari che prepar\u00f2 i telegrammi giapponesi intercettati per gli ufficiali statunitensi); dall'ammiraglio Ernest King (capo delle operazioni navali statunitensi) e dall'ammiraglio di flotta Chester Nimitz (comandante in capo della flotta del Pacifico).\nEisenhower scrisse nelle sue memorie \"The White House Years\": \nL'indagine degli Stati Uniti sul bombardamento strategico, dopo aver intervistato centinaia di civili e militari giapponesi dopo la resa del Giappone, riport\u00f2: \nSi deve comunque notare che l'indagine assunse che continuati attacchi al Giappone, con ulteriori vittime dirette o indirette, sarebbero stati necessari per costringere alla resa entro le date menzionate di novembre o dicembre. Altri asseriscono che il Giappone aveva cercato di arrendersi per almeno due mesi, ma gli Stati Uniti rifiutarono insistendo su una resa incondizionata. In effetti, mentre diversi diplomatici favorivano la resa, i capi dell'esercito giapponese erano impegnati a combattere una battaglia decisiva su Ky\u016bsh\u016b, sperando che avrebbero potuto negoziare termini migliori per un armistizio in seguito (cosa che gli statunitensi sapevano dalla lettura delle comunicazioni giapponesi intercettate). Il governo giapponese non decise mai quali termini, oltre la conservazione di un sistema imperiale, avrebbe accettato alla fine della guerra. Ancora il 5 agosto il Consiglio supremo era diviso, con i sostenitori della linea dura che insistevano che il Giappone dovesse smobilitare le proprie forze, senza processi per crimini di guerra e senza occupazione. Solo l'intervento diretto dell'imperatore Hirohito pose fine alla disputa, dopo che si tent\u00f2 pure un colpo di Stato militare per impedire la resa.\nSecondo un'altra critica gli Stati Uniti avrebbero dovuto aspettare un breve periodo per valutare gli effetti dell'entrata in guerra dell'Unione Sovietica. Gli Stati Uniti sapevano, al contrario del Giappone, che l'Unione Sovietica aveva accettato di dichiarare guerra al Giappone tre mesi dopo la vittoria in Europa e tale attacco venne in effetti lanciato l'8 agosto 1945. La perdita di qualsiasi possibilit\u00e0 che l'Unione Sovietica potesse servire da mediatore neutrale per un negoziato di pace, accoppiata all'entrata in combattimento dell'Armata Rossa (il pi\u00f9 grande esercito attivo del mondo), avrebbe potuto essere sufficiente a convincere i militari giapponesi del bisogno di accettare i termini della dichiarazione di Potsdam, oltre a qualche condizione per l'imperatore.\nPoich\u00e9 nessuna invasione statunitense era imminente, si \u00e8 sostenuto che gli Stati Uniti non avevano niente da perdere nell'aspettare diversi giorni per vedere se la guerra poteva essere cessata senza l'uso della bomba atomica. Per come si svolsero i fatti la decisione di arrendersi del Giappone venne presa prima che la portata dell'attacco sovietico alla Manciuria, all'isola di Sachalin e alle isole Curili fosse nota, ma se la guerra fosse continuata i sovietici sarebbero stati in grado di invadere Hokkaid\u014d ben prima dell'invasione alleata. Altre fonti giapponesi hanno affermato che gli stessi bombardamenti atomici non furono la ragione principale della capitolazione.\nEssi sostengono invece che furono le rapide e devastanti vittorie sovietiche sul continente nella settimana seguente la dichiarazione di guerra che spinsero al messaggio di resa del Giappone il 15 agosto 1945. Diverse organizzazioni hanno criticato i bombardamenti di Hiroshima e Nagasaki su basi morali. Per citare un esempio, un rapporto del 1946 del Concilio Nazionale delle Chiese intitolato \"Guerra atomica e fede cristiana\" include il seguente passaggio: \nAnche la scelta di utilizzare bersagli civili anzich\u00e9 militari \u00e8 stata spesso criticata. Da una parte i militari statunitensi erano ansiosi di utilizzare le bombe atomiche sulle citt\u00e0 per poter verificare al meglio le potenzialit\u00e0 di un ordigno nucleare sul campo di battaglia, dall'altra c'\u00e8 da rimarcare che gli Stati Uniti stavano gi\u00e0 portando avanti una politica di massicci attacchi incendiari su obiettivi civili in Giappone. Durante questi attacchi il 20% degli esplosivi aveva lo scopo di spezzare le strutture di legno degli edifici mentre il restante 80%, composto da piccole bombe incendiarie, dava fuoco alle citt\u00e0. Tali \"raid\" distrussero completamente molte citt\u00e0 giapponesi (compresa Tokyo) ancor prima dell'utilizzo di armi atomiche. \nIl primo atto della guerra fredda.\n\u00c8 opinione diffusa che i bombardamenti atomici non mirassero solo a una pronta resa del Giappone, ma costituissero anche un monito all'alleato sovietico. La resa del Giappone prima del concordato intervento sovietico in Estremo Oriente non solo avrebbe evitato la creazione di diverse zone d'occupazione, come era avvenuto in Germania, ma avrebbe inoltre privato l'Unione Sovietica di pegni territoriali da far valere al tavolo della pace. Si \u00e8 trattato inoltre di un'ostentazione spettacolare di una nuova potenza distruttrice (permessa dall'uso congiunto dell'aviazione e dell'arma nucleare) non posseduta dall'Unione Sovietica, potenza essenzialmente terrestre che sarebbe stata molto vulnerabile ai bombardamenti strategici. Lo scopo era quindi bilanciare lo strapotere sovietico terrestre (ottenuto grazie alla decisiva vittoria contro il Terzo Reich) con la minaccia di una ritorsione spaventosa contro la quale non apparivano possibili difese. In tale logica va inquadrato il laconico accenno di Truman a Stalin, durante la conferenza di Potsdam, riguardo a una nuova arma e al fatto che l'incursione su Hiroshima avvenne prima dello spirare del termine concordato per l'intervento sovietico in Estremo Oriente."}
{"id": "411797", "revid": "110157", "url": "https://it.wikipedia.org/wiki?curid=411797", "title": "Corcelles-pr\u00e8s-Concise", "text": "Corcelles-pr\u00e8s-Concise (toponimo francese) \u00e8 un comune svizzero di 381 abitanti del Canton Vaud, nel distretto del Jura-Nord vaudois.\nSociet\u00e0.\nEvoluzione demografica.\nL'evoluzione demografica \u00e8 riportata nella seguente tabella:\nAmministrazione.\nOgni famiglia originaria del luogo fa parte del cosiddetto comune patriziale e ha la responsabilit\u00e0 della manutenzione di ogni bene ricadente all'interno dei confini del comune."}
{"id": "411843", "revid": "1983214", "url": "https://it.wikipedia.org/wiki?curid=411843", "title": "Regno delle Asturie", "text": "Il Regno delle Asturie fu la pi\u00f9 antica entit\u00e0 politica cristiana che si stabil\u00ec nella penisola Iberica dopo il collasso del regno Visigoto. Questo segu\u00ec la disfatta di re Rodrigo nella battaglia di Guadalete e della successiva conquista islamica della penisola Iberica.\nNel 1985 i suoi monumenti vennero dichiarati dall'UNESCO patrimonio dell'umanit\u00e0.\nOrientamento ideologico del Regno.\nDopo la vittoria di Pelagio nella battaglia di Covadonga (722) sui musulmani si stabilisce un piccolo territorio nelle montagne asturiane che dar\u00e0 luogo pi\u00f9 tardi al Regno delle Asturie.\nQuesto territorio non si organizza in un primo momento come successore del regno goto, come il mito posteriore ha invece voluto stabilire, ma come un governo sorto per opera di un movimento indigeno comune fra Asturiani e abitanti della Cantabria (Luis G. de Valdeavellano, \"Historia de Espa\u00f1a\", Madrid, Alianza Universidad, 1980, I, p.\u00a0386 e segg.).\nL'influenza degli immigranti provenienti da sud (dalle regioni cio\u00e8 conquistate dall'Islam), andr\u00e0 impregnando di goticismo il regno asturiano. Senza dubbio, nelle epoche pi\u00f9 tarde del regno, negli Annali scritti all'epoca di Alfonso II, si rinnegava tuttavia il retaggio dei Visigoti, incolpati d'aver perso la \"Hispania\". Le cronache su cui ci si basa per la conoscenza dell'epoca, tutte scritte all'epoca di Alfonso III, quando l'influenza ideologica \"goticista\" era gi\u00e0 importante, sono la \"Cr\u00f3nica Sebastianiense\", la \"Cr\u00f3nica Albeldense\" e la \"Cr\u00f3nica Rotense\". Si tratta quindi di cronache di una certa inaffidabilit\u00e0, impregnate di provvidenzialismo e di goticismo. Inoltre tendono a magnificare i sovrani della stirpe del duca Pietro di Cantabria (Ramiro I e Alfonso III Magno erano suoi discendenti), a detrimento dei re discendenti da Pelagio. Tali lotte fra i lignaggi cantabrici e quello di Pelagio dettero luogo a una guerra civile, col confronto fra Ramiro I e \"Nepoziano\", marito di una pronipote di Pelagio, ma anche di Pietro.\nPrimi decenni.\nIl suo primo condottiero fu proprio Pelagio, che, secondo la leggenda, era un nobile, figlio del duca Favila e nipote del re visigoto Reccesvindo, che dopo la ribellione stabil\u00ec la capitale a Cangas de On\u00eds. Dopo la vittoria di Covadonga e soprattutto dopo la conquista di Gij\u00f3n, molti Visigoti si unirono a Pelagio, il quale ebbe l'appoggio di Pietro di Cantabria, che controllava un territorio nei monti della Cantabria e che invi\u00f2 il proprio figlio Alfonso a Cangas de On\u00eds, alla corte del principe delle Asturie.\nAlla sua morte, suo figlio Fafila, o Favila, fu eletto monarca. Fafila, secondo le cronache, mor\u00ec a causa di un orso (in una delle prove di valore normalmente pretese per la nobilt\u00e0 dell'epoca). Gli succedette Alfonso I, figlio di Pietro, duca visigoto di Cantabria.\nAlfonso aveva lottato accanto a Pelagio contro i musulmani ed era sposato con sua figlia Ermesinda. Si autoproclam\u00f2 primo re delle Asturie. Alfonso I sar\u00e0 colui che avvi\u00f2 l'espansione territoriale del piccolo reame cristiano dal suo primo insediamento dei Picos de Europa, intanto unendo i territori del principato delle Asturie con i territori cantabrici governati dal padre, e poi, dando avvio alla Reconquista, avanzando a ovest verso la Galizia e verso sud con continue incursioni nella valle del Duero impadronendosi di citt\u00e0 e territori e trasferendo i loro abitanti verso le zone maggiormente sicure del nord. Ci\u00f2 provocher\u00e0 lo spopolamento strategico dell'altopiano, creando il \"Deserto del Duero\" come protezione contro futuri attacchi islamici.\nQuesto spopolamento, asserito da Claudio S\u00e1nchez-Albornoz, \u00e8 messo in dubbio oggi, almeno per quanto si riferisce all'ampiezza del fenomeno. L'idea principale avanzata per rifiutare l'ipotesi \u00e8 che tutte le citt\u00e0 conservarono il loro nome e al momento di ripopolarsi esse recuperarono immediatamente il loro status (come avvenne per quelle che erano sedi episcopali), cosa che indica che in parte esse erano rimaste popolate.\nEspansione iniziale.\nPoco a poco questo reame and\u00f2 estendendosi, approfittando delle lotte intestine in al-Andalus, consolidandosi in tutto il versante cantabrico, dalla Galizia fino ai Paesi Baschi (Vizcaya). Fruela I \"il Crudele\", figlio di Alfonso I, consolid\u00f2 e ampli\u00f2 i domini di suo padre sull'altopiano. Fond\u00f2 la citt\u00e0 di Oviedo. Fu assassinato da alcuni nobili, vincolati alla casa di Cantabria, anche per punirlo dell'omicidio di suo fratello, \"Vimarano\". Gli succedette Aurelio, discendente di Pietro di Cantabria. Alla sua morte, gli succedette Silo, che trasfer\u00ec la corte a Pravia. Silo era sposato con Adosinda, la figlia di Alfonso I (pertanto dello stesso lignaggio di Pelagio e di Pietro).\nConsolidamento.\nAlla morte del re Silo fu eletto il giovane Alfonso (che pi\u00f9 tardi sar\u00e0 Alfonso II delle Asturie), ma Mauregato, figlio illegittimo del re Alfonso I, organizz\u00f2 una forte opposizione e ne consegu\u00ec che il nuovo re si ritir\u00f2 nelle terre dell'\u00c1lava (sua madre, Munia, era basca) aggiudicandosi il trono asturiano. Questo re, a dispetto della cattiva fama che la storia gli attribu\u00ec, mantenne buone relazioni con Beato di Li\u00e9bana, forse la figura culturalmente pi\u00f9 importante del reame, e lo sostenne nella sua lotta contro l'adozionismo. La leggenda vuole che questo sovrano fosse figlio illegittimo di Alfonso I e di una musulmana e gli fa carico del \"tributo delle cento donzelle\". Gli succedette Bermudo I, fratello di Aurelio. Fu chiamato \"el di\u00e1cono\", per quanto probabilmente avesse preso solo i voti minori.\nBermudo abdic\u00f2 dopo una disfatta militare, da parte delle truppe di al-Andalus nella regione del Bierzo (la comarca di Ponferrada), nel 791, tornando al suo antico stato clericale, finendo i suoi giorni in un monastero e lasciando la strada aperta al ritorno, sul trono delle Asturie, del cugino, Alfonso II \"il Casto\". Alfonso II torn\u00f2 nelle Asturie proclamandosi re, mettendo fine al periodo di relativa pace coi musulmani del periodo precedente.Durante il suo regno conquist\u00f2 (temporaneamente) Lisbona nel 798 e batt\u00e9 contemporaneamente due eserciti musulmani a Nar\u00f3n e ad \"Anceo\" (825). Port\u00f2 la capitale del regno a Oviedo, dove innalz\u00f2 innumerevoli edifici. Ripopolo la Galizia, la Castiglia e Le\u00f3n. Fu un regno esposto a continui attacchi dei musulmani. Ci\u00f2 malgrado esso si espanse e apparve nell'architettura il cosiddetto preromanico asturiano che apr\u00ec le porte ai gioielli dell'architettura medievale europea. La tradizione dice che durante il suo regno si scopr\u00ec la tomba dell'Apostolo San Giacomo (Santiago) e che Alfonso II avvi\u00f2 il culto di San Giacomo (Santiago), e che, col Cammino di Santiago, un\u00ec le Asturie all'Europa (specialmente col regno di Carlo Magno), delineando come comune nemico un meridione di cultura orientale.Alfonso II era di madre alavesa, col che si spiega la vocazione ad attirare verso il regno asturiano i vicini Baschi. Nella battaglia di Lutos (\"llodos\" in asturiano, \"ci\u00e9nagas\" in castigliano, cio\u00e8 \n\"paludi\"), fu inflitta una dura disfatta agli Arabi e ai Berberi che volevano sbarazzarsi della crescente minaccia che essi immaginavano provenisse loro dal regno asturiano. Nell'808, fece forgiare la Croce degli Angeli. Questo sovrano incaric\u00f2 l'architetto Tioda di costruire vari edifici di carattere regio e religioso per abbellire Oviedo, pochi dei quali sfortunatamente sono sopravvissuti, essendosi erette nelle et\u00e0 posteriori nuove costruzioni l\u00ec dove quelli s'ergevano.\nI re seguenti, Ramiro I (figlio di Bermudo), che fu proclamato re dopo una guerra civile, e suo figlio, Ordo\u00f1o I, vissero in un periodo di guerra continua contro i musulmani. \nRamiro I combatt\u00e9 (secondo la leggenda) la battaglia di Clavijo, nella quale Santiago, da quel giorno soprannominato Matamoros (Ammazza-musulmani), in sella a un cavallo bianco, aiut\u00f2 l'esercito asturiano contro le truppe islamiche. A seguito di questa battaglia in cui Ramiro I sconfisse l'emiro \u2018Abd al-Rahm\u0101n II, il tributo annuo da versare a Cordova e consistente (sempre secondo la leggenda) in 100 giovinette (il tributo si chiamava per questo motivo \"delle cento donzelle\") ed iniziato con il regno di Mauregato, divenne il \"voto de Santiago\", consistente in un tributo in denaro al santuario di Santiago di Compostela.Nell'anno 844, una flotta vichinga comparve di fronte alla costa di Gij\u00f3n. Non si sa con certezza se sbarcarono col\u00e0 ma i Vichinghi non furono bloccati ed essi proseguirono fino al posto che le cronache chiamano Faro de Brigantio (La Coru\u00f1a, dal quale furono respinti indietro, proseguendo l'incursione, secondo le cronache, fino alla Espa\u00f1a (le cronache asturiane chiamavano Espa\u00f1a, al-Andalus).Ai tempi di Ramiro I, si svilupp\u00f2 l'arte ramirense, l'apogeo del preromanico asturiano.\nOrdo\u00f1o, dopo la sconfitta nella battaglia del \"Guadacelete\", nell'854, ripopol\u00f2 Astorga, Le\u00f3n, Tuy e Amaya. Stabil\u00ec relazioni strette col regno di Navarra, contribuendo forse alla liberazione del re Garc\u00eda I \u00cd\u00f1iguez, sequestrato dai Vichinghi. All'interno dello stretto rapporto avviato con la valle dell'Ebro, cre\u00f2 alleanze con la famiglia di convertiti musulmani dei Banu Qasi di Saragozza che egli combatt\u00e9 in altre occasioni, nei vari mutamenti di alleanze. Ordo\u00f1o prov\u00f2 ad aiutare, senza successo, i mozarabi toledani, in rivolta contro l'Emiro Cordovano.E nell'859, Ordo\u00f1o sconfisse il governatore di Saragozza, Musa II davanti alla citt\u00e0 fortificata di Albaida, che poi assedi\u00f2, conquist\u00f2 e distrusse. Poi mentre avanzava verso Tudela, citt\u00e0 dei Banu Qasi, per avere il controllo dell'accesso alla Navarra ed ai Paesi Baschi, l'emiro di Cordova, Mu\u1e25ammad I ibn \u02bfAbd al-Ra\u1e25m\u0101n, invase l'\u00c1lava, saccheggiando diverse citt\u00e0; e poi, sconfisse il suo fratellastro, Rodrigo, primo conte di Castiglia, a \"Bureba\".Alla sua morte, gli succede suo figlio Alfonso III Magno.\nApogeo e fine.\nCon Alfonso III si arriv\u00f2 all'apogeo del potere del regno delle Asturie. Egli stabil\u00ec relazioni molto strette col Regno di Navarra, sposando Jimena, nobile navarrese, probabilmente figlia di Garc\u00eda I I\u00f1\u00edguez. Lott\u00f2 e si alle\u00f2 pi\u00f9 volte con i Banu Qasi di Saragozza e combatt\u00e9 a fianco dei mozarabi di Toledo nella loro lotta contro il potere musulmano.Durante il suo regno, nel corso di un'ampia campagna condotta contro i musulmani di al-Andalus, fu fondata da suo cugino, il conte di Castiglia Diego Rodriguez Porcelos, la citt\u00e0 di Burgos.Nell'ultima decade del IX secolo, approfittando del fatto che l'emiro di al-Andalus, \u02bfAbd All\u0101h ibn Mu\u1e25ammad, era impegnato in contese intestine, Alfonso III, avanzando anche lungo il Duero, riusc\u00ec a conquistare le roccaforti di Zamora, Simancas, San Esteban de Gormaz ed Osma.Nel 905, Alfonso III, con colpo di Stato, depose il re di Pamplona (molto probabilmente suo cognato), Fortunato Garc\u00e9s sostituendolo con Sancho I Garc\u00e9s.Nel 908, un secolo dopo che Alfonso II lo aveva fatto con la croce degli Angeli, mand\u00f2 a forgiare la croce della Vittoria, simbolo da allora delle Asturie.Col sostegno dei nobili galiziani, come Hermenegildo Guti\u00e9rrez, conquist\u00f2 il Nord del Portogallo.Alla sua morte, il regno asturiano occupava tutto il nord est peninsulare, da Porto ad \u00c1lava.\nNell'ultimo anno del suo regno, il figlio Garc\u00eda, che aveva sposato Nu\u00f1a, figlia del conte di Castiglia Nu\u00f1o Nu\u00f1ez (l'ispiratore della rivolta), si ribell\u00f2 al padre. Alfonso cattur\u00f2 Garc\u00eda, ma Nu\u00f1o foment\u00f2 una rivolta con l'appoggio della regina Jimena e di altri due figli di Alfonso, Ordono e Fruela.Per evitare la guerra civile, Alfonso III si ritir\u00f2, con Jimena, a Zamora, dove mor\u00ec il 20 dicembre 910, liber\u00f2 Garc\u00eda, e divise il regno tra i suoi tre figli maggiori:\nNella divisione il regno pi\u00f9 importante fu il Le\u00f3n, e quando Fruela II, nel 925, riunific\u00f2 nuovamente i tre regni in un unico regno, trasfer\u00ec la capitale del regno a Le\u00f3n, dando vita ad un nuovo regno: il Regno di Le\u00f3n.\nCultura e societ\u00e0.\nIl regno aveva sviluppato un'economia di sussistenza puramente basata sull'agricoltura e l'allevamento, eminentemente rurale, con Oviedo come unico nucleo urbano nelle attuali Asturie. Tuttavia aveva una serie di citt\u00e0 importanti nelle altre parti del regno, come Braga, Lugo, Astorga, Le\u00f3n, Zamora. La societ\u00e0, di tipo egualitario in una prima fase, si and\u00f2 progressivamente feudalizzando, soprattutto con l'arrivo della popolazione mozaraba di cultura visigota. Paradossalmente questa popolazione cristianizz\u00f2 il reame, che inizialmente s'era connotata come una zona in cui sopravvivevano numerosi elementi culturali pagani (la chiesa di Santa Cruz, a Cangas de On\u00eds, prima vestigia architettonica del regno, fu costruita sopra un dolmen).\nMalgrado tradizionalmente si ritenga che l'attivit\u00e0 culturale fosse assai scarsa, il lavoro relativo al Beato, l'acrostico dedicato a Silo, le costruzioni preromaniche e cos\u00ec via, fanno s\u00ec che questo punto di vista si stia modificando.\nL'organizzazione territoriale era impiantata sulle \"contee\", che comandavano le aree pi\u00f9 lontane, essendo il nucleo iniziale astur-cantabrico sotto il comando diretto del re. La struttura della corte, l\"'oficio palatino\", era molto pi\u00f9 semplice di quello dei Visigoti\nLascito.\nIl regno delle Asturie si considera tradizionalmente come il punto di partenza della Reconquista. Sebbene nei primi momenti esso fosse solo un punto di aggregazione di lotta indigena contro i popoli stranieri (come gli Asturiani e i Cantabrici avevano gi\u00e0 fatto contro i Romani e i Visigoti), la spettacolare espansione posteriore e il fatto di aver contenuto in s\u00e9 il germe del futuro regno di Castiglia forniscono una rilevanza storica al Regno che all'epoca non era possibile scorgere.\nPer quanto attiene al settore culturale, oltre al preromanico, il Regno delle Asturie fu il luogo in cui nacque l'asturiano, l'asturleonese, o bable,&lt;ref name=\"bable/asturiano\"&gt;Legge 1/1998, del 23 marzo, sull'uso e promozione del bable/asturiano .&lt;/ref&gt; lingua del Regno di Le\u00f3n fino alla sua definitiva unione alla Castiglia."}
{"id": "411844", "revid": "767487", "url": "https://it.wikipedia.org/wiki?curid=411844", "title": "Crash (film 1996)", "text": "Crash \u00e8 un film del 1996 diretto da David Cronenberg, ispirato all'omonimo romanzo di James Graham Ballard del 1973, vincitore del Premio della giuria al Festival di Cannes.\nTrama.\nIl produttore cinematografico James Ballard e la moglie Catherine, che vivono alla periferia di una moderna metropoli, hanno esperienze extraconiugali che si raccontano senza remore, come metodo per tenere alta la tensione sessuale: lei con il suo istruttore di volo da diporto, lui con una montatrice dello studio. Una notte lui per distrazione esce fuori strada con l'automobile, finisce nella corsia inversa e provoca uno scontro frontale con una vettura su cui viaggia una coppia. L'uomo alla guida viene sbalzato fuori, colpisce il parabrezza dell'auto investitrice e muore di colpo sul sedile del passeggero nell'auto e davanti agli occhi di Ballard. Nei momenti dopo lo scontro, in attesa dei soccorsi, Ballard e la donna si osservano sotto choc attraverso i parabrezza sfondati.\nPi\u00f9 tardi, nell'ospedale per vittime di incidenti aerei in cui sono ricoverati (lo scontro mortale \u00e8 avvenuto su una strada ad alto scorrimento nei pressi dell'aeroporto), i due si incrociano in corridoio. Lei cammina con un bastone, lui ha una complessa protesi esterna alla gamba sinistra, fratturata in pi\u00f9 punti. La donna, Helen Remington, lo guarda con odio. Insieme a lei c'\u00e8 un uomo che Ballard scambia per medico, perch\u00e9 si attarda a osservare con interesse le sue ferite. Uscito dall'ospedale, Ballard si reca nel deposito della polizia dov'\u00e8 custodita la sua autovettura sfasciata, e qui incontra di nuovo Helen Remington. Le offre un passaggio in citt\u00e0, e i due scoprono di non avere superato il trauma dell'incidente mortale. Entrambi sono convinti che a partire da quel giorno il traffico si sia notevolmente intensificato. Come se la morte violenta li unisse, si appartano nel parcheggio sotterraneo dell'aeroporto e hanno un furioso amplesso sui sedili anteriori dell'auto di Ballard.\nSi interessano sempre di pi\u00f9 alle automobili e agli incontri stradali. Una sera si recano insieme a uno spettacolo illegale che riproduce lo scontro clandestino in cui perse la vita nel 1955 James Dean. Ballard riconosce l'organizzatore: \u00e8 Vaughan, l'uomo che lui credeva un medico incontrato in ospedale insieme a Helen, in realt\u00e0 un feticista ossessionato dalla mitologia dell'incidente stradale e dalle lesioni che esso causa. La polizia interviene per disperdere lo spettacolo clandestino, Ballard e Helen fuggono nella notte insieme a Vaughan e al cascatore Seagrave, leggermente ferito. Raggiungono casa di quest'ultimo, che vive insieme alla moglie alcolizzata e a Gabrielle, una bella ragazza che ha gli arti e il tronco deturpati da orribili cicatrici d'incidente e pu\u00f2 camminare solo grazie a una complicata protesi esterna. Preso dalla sua ossessione, Vaughan propone di lavorare alla riproduzione dello scontro in cui mor\u00ec l'attrice Jayne Mansfield.\nCatherine si fa raccontare di Vaughan dal marito mentre fanno sesso (durante una scena particolarmente erotica di circa tre minuti e mezzo) e gli chiede di immaginare e descriverle un rapporto sessuale di fantasia tra i due uomini. Nella scena successiva, Ballard e la dottoressa Remington continuano i loro amplessi clandestini, ormai completamente soggiogati dalla nuova sessualit\u00e0 nella quale sono rimasti coinvolti. Tra i protagonisti si instaurano relazioni e rapporti improntati a una pura logica sessuale, sempre influenzata dalla psicosi (degli incidenti stradali e delle macchine che ne escono sconquassate, ma ancora in grado di poter essere guidate) di Vaughan. Mentre guardano tutti insieme registrazioni di crash test, Helen Remington, toccando i sessi sopra i vestiti sia di James sia di Gabrielle, si eccita fino a procurarsi un orgasmo. Pi\u00f9 tardi Ballard e Vaughan imbarcano una prostituta, con la quale Vaughan fa sesso, mentre Ballard guida una macchina in precarie condizioni.\nQuando Vaughan rimane a piedi perch\u00e9 la polizia lo sospetta di coinvolgimento nell'incidente occorso a un pedone, i coniugi gli offrono un passaggio; Ballard osserva la moglie e Vaughan che hanno un rapporto sessuale sul sedile posteriore mentre si trovano tutti e tre all'interno dell'autolavaggio. All'uscita, si imbattono in un incidente sulla superstrada. Vaughan scende a fotografare, e scopre che a provocare la collisione mortale \u00e8 stato Seagrave, vestito da Jayne Mansfield. Non ha voluto attendere il suo amico per ricreare l'incidente, durante il quale \u00e8 rimasto ucciso. Tornati a casa, Ballard osserva con interesse i lividi e gli ematomi sul corpo di Catherine nuda (provocati dall'amplesso).\nGabrielle, all'interno di una concessionaria, mostra grande interesse per una automobile nuova, che accarezza con lascivia, piegandocisi sopra, scoprendo cos\u00ec da sotto una corta minigonna gli apparecchi ortopedici che la sostengono e una terribile cicatrice dietro una coscia. Sar\u00e0 questa che Ballard bacer\u00e0 dopo averle strappato la calza a rete che la ricopre. Ballard e Gabrielle si accoppiano sui sedili anteriori dell'auto di lui, con difficolt\u00e0, a causa delle protesi della ragazza. Vaughan fa tatuare sul proprio corpo (e convince anche Ballard a imitarlo) ipotesi di lividi da impatto, cos\u00ec come prevede che rimarrebbero in conseguenza di uno scontro automobilistico.\nUn giorno, mentre i due sono soli in un cimitero di auto, Ballard prende l'iniziativa di un rapporto omosessuale sui sedili anteriori. Al termine si mette al volante di una delle altre vetture incidentate, e Vaughan si getta con la propria a tutta velocit\u00e0 contro di lui, poi fugge. Ballard esce in auto, di notte, con la moglie Catherine. Percorrono insieme strade a grande scorrimento e a traffico intenso, poi devono subire l'attacco della Lincoln di Vaughan che cerca di speronarli e gettarli fuori strada. \u00c8 lui per\u00f2 che perde il controllo dell'autovettura, sfonda il guardrail e precipita in una strada sottostante, sfracellandosi su un autobus che prende fuoco. Vaughan muore sul colpo.\nGabrielle, insieme a Helen, elude la sorveglianza del deposito di auto incidentate e le due hanno un rapporto lesbico nell'auto del marito della dottoressa. Qualche giorno dopo, Ballard e Catherine si recano a riscattare l'auto di Vaughan al deposito e la rimettono in grado di viaggiare. Lei prende l'auto della coppia, lui la insegue in mezzo al traffico fino a tamponarla pi\u00f9 volte. Catherine esce fuori strada. Ballard la raggiunge e, accertatosi che non si \u00e8 ferita gravemente, la possiede sul posto, in un intenso amplesso erotico, com'\u00e8 ormai loro consuetudine, mezzi infilati sotto la carrozzeria danneggiata dell'auto di lei.\nAccoglienza.\nIncassi.\nCostato 9.000.000 di dollari, il film ha incassato 3.168.660 dollari negli Stati Uniti.\nCritica.\nCrash mette in scena con lucidit\u00e0 e freddezza alcuni dei temi cari a Cronenberg, primo fra tutti la contaminazione tra il corpo umano e la macchina. Il film \u00e8 caratterizzato da un'atmosfera irreale, fuori dal tempo, resa ancora pi\u00f9 cupa dalla fotografia, dalla suggestiva colonna sonora e dagli scenari freddi del Canada. Il regista rifiuta di riprendere gli scontri automobilistici con la tecnica del rallentatore, e le scene appaiono rapide, brutali, quasi naturalistiche, gi\u00e0 terminate prima che lo spettatore se ne accorga.\nSe in \"Videodrome\" (1983) il regista teorizza la nascita di una \"nuova carne\" capace di interagire con la realt\u00e0 televisiva, anche in Crash il modo in cui l'uomo risolve la propria attrazione nei confronti della tecnologia \u00e8 quello della trasformazione fisica. Fin dalle prime immagini le inquadrature indugiano su ematomi, cicatrici e protesi ortopediche, spesso rappresentati con riferimenti agli organi riproduttivi. \nCome le automobili si urtano e si ammaccano quando vengono a contatto, cos\u00ec accade al corpo dei protagonisti: questo \u00e8 il solo meccanismo di comunicazione possibile tra i due mondi. I personaggi di Crash sono alla spasmodica ricerca di questa interazione, che coincide con la ricerca continua dell'appagamento sessuale; i rapporti intimi fra i due coniugi sono infatti freddi, meccanici, sempre caratterizzati dall'impossibilit\u00e0 di raggiungere una piena soddisfazione, a meno che non intervenga l'elemento artificiale: l'incidente, l'automobile, le cicatrici di Vaughan o di Gabrielle. Per dare allo spettatore la visibilit\u00e0 di tale condizione, Cronenberg punta a una recitazione monocorde da parte degli attori, a una mimica facciale praticamente assente, in modo che si colga lo stato di profonda apatia dei protagonisti. Emblematica \u00e8 la sequenza in cui i personaggi si riuniscono a guardare videocassette di incidenti stradali a casa di Vaughan, eccitandosi come se si trattasse di film pornografici.\nIn un certo senso, il film possiede un'estetica iper-realista senza essere naturalista: tutto \u00e8 perfettamente reale, concreto, ma il mondo interiore dei protagonisti \u00e8 costantemente sovvertito dalle loro ossessioni. Il tono dominante blu della fotografia e la recitazione asettica dei protagonisti anche durante le scene di sesso fa s\u00ec che il film venga giudicato \u201cfreddo\u201d. Il regista respinge questa tesi, e sostiene che anche questo \u00e8 soltanto una convenzione hollywoodiana:\nL'estetica radicale del film provoc\u00f2 alla sua uscita nelle sale un'alzata di scudi. In U.S.A. la proiezione fu posticipata di sei mesi e il ministro della cultura britannico Bottomley intraprese una crociata per la sua censura. Spesso le critiche pi\u00f9 accese vennero da parte di chi neppure lo aveva visto, come nel caso dell'interpellanza al Consiglio comunale di Napoli per vietarne la distribuzione.\nIl film di Cronenberg accantona tutto l'armamentario delle convenzioni drammatiche che limitano il mezzo. Il sesso e la violenza esercitano una loro seduzione, soprattutto se associati all'automobile, l'oggetto pi\u00f9 moderno della vita quotidiana, tuttavia \"Crash\" mostra non solo un mondo interiore dei protagonisti, ma un mondo interiorizzato.\nIl Morandini assegna invece al film quattro stelle su cinque e scrive: \u00abIl libro di Ballard non poteva non stimolare un regista che fa dal 1966 un cinema dell'horror biologico, fondato sul polimorfismo della sessualit\u00e0 e sulla trasformazione del corpo attraverso le macchine. Frutto di un'inconfondibile cifra stilistica e di un immedicabile pessimismo, Crash celebra la morte del sentimento e allunga la lista dei film catastrofici del Novecento al suo epilogo. Forse \u00e8 gi\u00e0 un film del 3\u00b0 Millennio\".\"\u00bb"}
{"id": "411850", "revid": "767487", "url": "https://it.wikipedia.org/wiki?curid=411850", "title": "Godzilla (film 1998)", "text": "Godzilla \u00e8 un film del 1998 diretto da Roland Emmerich.\nIl film \u00e8 un remake del giapponese \"Godzilla\" del 1954, diretto da Ishir\u014d Honda. Si tratta del ventitreesimo lungometraggio avente per oggetto Godzilla, il primo prodotto interamente da uno studio cinematografico americano. Venne prodotto da \"Centropolis Entertainment\" e TriStar Pictures, con la TriStar responsabile anche della distribuzione e la Sony Pictures Entertainment responsabile della distribuzione su home media.\nIl film venne dedicato alla memoria del cocreatore di Godzilla, Tomoyuki Tanaka, deceduto durante la realizzazione del film.\nLa pellicola venne distribuita dal 20 maggio 1998, ricevendo numerose reazioni negative, sia dalla critica che dai fan della serie, nonostante questo ottenne buonissimi incassi, guadagnando $136 milioni negli Stati Uniti e $379 milioni internazionalmente, risultando il nono film pi\u00f9 redditizio in America del 1998 ed il terzo nei cinema stranieri. Malgrado il buon profitto, il film venne considerato una delusione. Vinse due premi nei Golden Raspberry Awards del 1999 per peggior remake/sequel e per la peggior attrice non protagonista, oltre ad essere nominato per il peggior film, il peggior regista e la peggior sceneggiatura. I sequel progettati furono scartati in favore di una serie di cartoni animati intitolata \"\".\nNel 2004, la Toho inizi\u00f2 a denominare l'incarnazione TriStar di Godzilla con il nome \"Zilla\". Per distinguerlo chiaramente dall'originale, le ulteriori apparizioni di questo personaggio avvennero proprio con questo nome.\nTrama.\nNella Polinesia Francese vengono effettuati dei test atomici presso dei piccoli atolli disabitati. Colpite dalle conseguenti radiazioni, un piccolo gruppo di iguane anni dopo muta in una nuova specie di mostri giganteschi. Di questi uno soltanto sopravvive. La presenza di questo mostro viene registrata per la prima volta una notte da un peschereccio giapponese in avaria. Nemmeno il tempo di capire di cosa si tratti che il natante viene attaccato e affondato.\nL'agente dei servizi segreti francesi Philippe Roach\u00e9, si reca all'ospedale dove l'unico dei superstiti alla strage marittima riesce a pronunciare solamente la parola \"Gojira\". Roach\u00e9 individua nel biologo Niko Tatopoulos uno dei pochi in grado di comprendere l'origine di questa misteriosa creatura. Tatopoulos si occupa infatti da anni di studiare i vermi esposti alle radiazioni di \u010cernobyl' ed \u00e8 ingaggiato dai servizi segreti statunitensi che precedono Roach\u00e9.\nTatopoulos si mette sulle tracce del mostro ed \u00e8 impressionato, tra le altre cose, dalle sue gigantesche impronte. La creatura, seguendo i banchi di pesce, \u00e8 arrivata fino a New York dove emerge scatenando il panico in tutta la citt\u00e0. Il video-reporter Victor Palotti riesce a filmare il mostro, diventando una sorta di celebrit\u00e0 assieme alla moglie Lucy. Niko, apparso in televisione con un'\u00e9quipe di scienziati, attira l'attenzione dell'ex-fidanzata, Audrey Timmonds, ambiziosa reporter in cerca di un servizio sensazionale.\nIl mostro, attirato dall'odore di pesce secondo le indicazioni di Niko, esce allo scoperto ed \u00e8 attaccato con elicotteri da guerra, sottomarini e caccia F-18. Nel sottosuolo vengono poi scoperte tonnellate di pesce nascoste. Si presume quindi che il mostro, in grado di riprodursi da solo, si stia preparando per la nascita dei suoi cuccioli.\nAudrey, avvicinato Niko, ne tradisce la fiducia svelando poi ai media le scoperte riservate riguardanti il mostro, che sarebbe un'iguana geneticamente mutata. La giovane reporter \u00e8 poi scavalcata dal suo superiore che si attribuisce i meriti dello scoop e, per primo, d\u00e0 nome al mostro \"Godzilla\".\nTatopoulos \u00e8 incolpato della fuga di notizie e viene licenziato. Prima di lasciare New York il biologo suggerisce di controllare se il gigantesco mostro abbia deposto delle uova, ma il governo decide di non seguirlo. Tatopoulos \u00e8 poi sequestrato da Roach\u00e9 che lo porta al sicuro in un capannone del porto dove i servizi segreti francesi hanno installato una piccola base operativa. Durante un ulteriore scontro con l'esercito, Godzilla crolla sotto i colpi dei siluri dei sottomarini e viene dato per morto. Roach\u00e9 e Niko intanto decidono di collaborare addentrandosi nel sottosuolo di New York alla ricerca delle uova del mostro. Ma i due non sono gli unici a scendere sotto la superficie di New York: anche Audrey e il suo amico Victor Palotti, contro il parere della moglie Lucy, li seguono per filmare un altro sensazionale scoop.\nQuando i due gruppi si incrociano, scoprono entrambi una gigantesca galleria scavata dal mostro sotto il vecchio sistema della metropolitana, allo scopo di predisporre un nido per le enormi uova, deposte all'interno del Madison Square Garden. Allo schiudersi delle uova i francesi fuggono restando per\u00f2 tutti uccisi dai piccoli ma gi\u00e0 letali rettili, in quanto li scambiano per pesce a causa del forte odore di tutto quel cibo accumulato dal loro genitore. Audrey, Victor, Niko e Roach\u00e9, dopo un lungo inseguimento, riescono a trasmettere grazie a Victor e ai mezzi presenti all'interno del Madison Square Garden, le immagini di quello che sta accadendo, allarmando cos\u00ec i militari.\nI generali dell'esercito inviano dei caccia F-18 ad abbattere la struttura per sterminare i piccoli mostri, mentre Niko e gli altri riescono a scappare appena in tempo. Niko e Audrey si riconciliano ma subito dopo riprendono a fuggire perch\u00e9 Godzilla, tutt'altro che morto, \u00e8 tornato e ora vuole vendicarsi dell'uccisione della sua nidiata.\nDopo aver visto la morte in faccia, Audrey, Victor, Niko e Roach\u00e9, incastrano l'immenso rettile sul ponte di Brooklyn dando modo agli aerei da guerra di uccidere la bestia. Tutti plaudono al grande successo ma, sotto le macerie del Madison Square Garden, era rimasto un uovo integro, che si schiude lasciando uscire una nuova creatura... ossia il .\nProduzione.\nSviluppo.\nIl produttore statunitense Harry G. Saperstein ricevette il permesso dalla casa di produzione cinematografica, Toho, dopo dieci anni, per girare un film di Godzilla per il mercato americano. Saperstein inizialmente contatt\u00f2 la Sony per girare un film su Mr. Magoo, ma il soggetto fu cambiato a causa della disponibilit\u00e0 dei diritti di Godzilla. La Sony si interess\u00f2, e propose il progetto alla Columbia Pictures, che rifiut\u00f2, ritenendo il soggetto \"ridicolo\". I responsabili della Sony si orientarono sulla TriStar, ma furono inizialmente respinti.\nDisperato, il produttore della Sony, Cary Woods, si rec\u00f2 direttamente da Peter Guber, l'amministratore delegato di Sony. Guber fu entusiasta dell'idea, e lo propose nuovamente alla TriStar. Il vicepresidente della TriStar, Ken Lemberger, si rec\u00f2 a Tokyo nel 1992 per discutere l'acquisto dei diritti di Godzilla dalla Toho. L'offerta iniziale di Sony includeva da 300 000 a 400 000 $ in pagamenti anticipati e la garanzia di una percentuale sui futuri guadagni. In seguito, la Toho invi\u00f2 alla Sony un documento specificando le caratteristiche di Godzilla, a cui i futuri produttori avrebbero dovuto rimanere fedeli.\nNell'ottobre del 1992, la TriStar Pictures annunci\u00f2 formalmente l'acquisto dei diritti di Godzilla dalla Toho, per produrre una trilogia di film, con la promessa di restare fedele ai lungometraggi originali giapponesi, mantenendo il tema antinucleare. Dopo questo annuncio, molti produttori dei film originali diedero il loro appoggio al progetto, incluso Haruo Nakajima, che raffigur\u00f2 il personaggio dal 1954 fino al 1972, Koichi Kawakita, il direttore degli effetti speciali della serie Heisei, Teruyoshi Nakano, il direttore degli effetti speciali degli ultimi film dell'serie Sh\u014dwa e Ishir\u014d Honda, il regista del primo film e tanti altri.\nGli sceneggiatori Ted Elliott e Terry Rossio furono incaricati di scrivere il copione, e consegnarono lo script finale nel 1994. Jan de Bont fu incaricato di girare il film, che, negli intenti avrebbe dovuto essere distribuito nell'estate del 1996. Il Godzilla di de Bont non avrebbe avuto una origine nucleare, invece essendo una creatura creata in Atlantide per difendere la Terra dalla minaccia di un mutaforma extraterrestre di nome \"Gryphon\". Stan Winston e il suo studio vennero incaricati di dirigere gli effetti speciali. De Bont abbandon\u00f2 il progetto quando la TriStar rifiut\u00f2 di aumentare il budget previsto di $100\u2013120 milioni.\nRoland Emmerich e Dean Devlin.\nPrima della distribuzione di \"Independence Day\", il regista Roland Emmerich e il produttore Dean Devlin accettarono l'incarico di produrre \"Godzilla\", ma a condizione di avere la libert\u00e0 di farlo come volevano, cio\u00e8 con protagonista una creatura agile e realistica. I due erano stati i primi produttori ad essere stati contattati dall'esecutivo della TriStar, Chris Lee, per girare i film, ma inizialmente rifiutarono l'incarico, considerando l'idea \"tonta\".\nEmmerich scart\u00f2 il copione di Rossio, bollandolo come materiale che non avrebbe mai voluto fare. Decise di non ricreare il Godzilla originale, volendo interpretarlo a modo suo, deliberatamente ignorando l'origine nucleare del mostro.\nEffetti speciali.\nEmmerich decise di re-inventare Godzilla, affermando che il disegno originale giapponese \"non aveva senso\". Scart\u00f2 anche il Godzilla di De Bont per la sua troppa fedelt\u00e0 all'originale.\nPer disegnare il nuovo Godzilla venne incaricato Patrick Tatopoulos, che successivamente disse che Emmerich pretendeva unicamente che la creatura fosse rapida nella corsa. Fu cos\u00ec che Godzilla, originalmente un robusto rettile marino di postura eretta e plantigrada, divenne un'iguana gigante bipede con la coda tenuta parallela al suolo e con piedi digitigradi. Il colore di Godzilla venne concepito per mimetizzarsi nell'ambiente urbano del film. A un certo punto della produzione, fu proposto di raffigurare il personaggio attraverso il motion capture, ma il risultato fu quello di ottenere un \"uomo in costume\".\nTatopoulos critic\u00f2 il Godzilla scolpito dagli artisti degli Stan Winston Studios, dichiarandolo troppo simile al Godzilla originale. Fra le ispirazioni di Tatopoulos troviamo la tigre, Shere Khan del film Disney, \"Il libro della giungla\", specificamente il suo mento.\nTatopoulos cre\u00f2 quattro disegni e una scultura da presentare a Isao Matsuoka della Toho, al produttore Shogo Tomiyama, e al direttore degli effetti speciali Koichi Kawakita. I tre rimasero silenziosi per qualche minuto dopo la presentazione, scioccati da quanto il nuovo disegno non corrispondesse alle loro aspettative. Tale nuovo disegno fu accettato solo quando Tomiyama convinse l'ormai morente creatore di Godzilla Tomoyuki Tanaka che il nuovo mostro fosse \"come Carl Lewis\". Il disegno di Tatopoulos fu poi approvato da Matsuoka, che dichiar\u00f2 che comunque manteneva lo \"spirito\" del Godzilla originale.\nSceneggiatura.\nMalgrado l'appoggio della Toho, la TriStar non aveva ancora dato il via al film. Emmerich e Devlin decisero di scartare la provenienza dalla mitica Atlantide del mostro stabilito da Elliott e Rossio a favore d'una origine provocata da test nucleari. I due decisero di raffigurare il personaggio pi\u00f9 come un animale che un mostro, dandogli persino la capacit\u00e0 di scavare come alcune specie di lucertole. Fu brevemente considerato di dargli anche la capacit\u00e0 di cambiare colore come un camaleonte ma l'idea fu scartata.\nEmmerich e Devlin decisero di abbandonare l'iconico raggio nucleare del personaggio a favore d'un \"alito potenziato\", che avrebbe dato a Godzilla l'abilit\u00e0 di spazzare via gli oggetti con il suo ruggito. Questo cambiamento fu rivelato inaspettatamente al pubblico, suscitando l'ira dei fan e costringendo a Emmerich e Devlin di fare dei cambiamenti all'ultimo momento, specificamente, inserendo la capacit\u00e0 dell'alito del mostro di dare fuoco agli oggetti infiammabili. Per accrescere la minaccia di Godzilla, i due diedero al mostro l'abilit\u00e0 di riprodursi asessualmente, generando centinaia di uova. Il primo abbozzo fu consegnato a Sony nel dicembre del 1996, e fu dato a Bob Levin per lanciarlo nel marketing.\nRiprese.\nLe riprese cominciarono nel maggio del 1997 a New York, per poi spostarsi a Los Angeles in giugno. Le scene ambientate a New York furono girate in 13 giorni, mentre le scene tropicali furono filmate alle Hawaii. Lo United States Marine Corps partecip\u00f2 al film, con un pilota Marine di riserva, il colonnello \"Dwight Schmidt\", che ebbe il ruolo del pilota che lancia i missili a Godzilla.\nAccoglienza e critiche.\n\"Godzilla\" ricevette dalla critica recensioni generalmente negative. Solo il 16% di recensioni positive per Rotten Tomatoes, con un voto medio di quattro su dieci, mentre Metacritic diede un voto del 32% basandosi su 23 recensioni. Nel 1999, il film si aggiudic\u00f2 i Golden Raspberry Awards per la peggior attrice non protagonista, Maria Pitillo, e per il peggior remake o sequel. Il film fu inoltre nominato quale peggior film, peggior regista, e peggior sceneggiatura. La maggior parte delle critiche furono concentrate sulla sceneggiatura, gli attori, e il regista, mentre i fan di Godzilla criticarono la re-interpretazione del personaggio, specialmente la sua corporatura e la mancanza di fedelt\u00e0 ai film originali.\nEmmerich confess\u00f2 anni dopo che rimpiangeva come la produzione del film era stata condotta, infatti le riprese furono accelerate per terminare la lavorazione in tempo utile per il Memorial Day e la casa di produzione si rifiut\u00f2 di presentare il film a un pubblico di prova prima della distribuzione. Difese per\u00f2 il risultato finale, affermando che fu meglio di quanto i critici affermavano e che fu comunque redditizio. Emmerich ammise per\u00f2 che non aveva mai preso i film originali sul serio, paragonandoli ai western all'italiana o ai film di Maciste.\nDevlin concedette d'aver \"pasticciato\" \"Godzilla\", incolpando il copione scritto insieme a Emmerich. Secondo Devlin, i due errori principali furono la mancanza di antropomorfizzazione nel personaggio, e il rivelare troppo tardi l'origine di Godzilla invece che nel prologo.\nReazione della Toho.\nHaruo Nakajima e Kenpachiro Satsuma ed il regista Sh\u016bsuke Kaneko, criticarono il film e la raffigurazione del personaggio. Nakajima lo paragon\u00f2 con un'iguana con gli arti da rana, mentre Satsuma dichiar\u00f2 che al personaggio mancava lo spirito dell'originale. I fan della serie considerarono il Godzilla americano cos\u00ec divergente che lo nominarono \"GINO\" (Godzilla In Name Only). Kaneko osserv\u00f2 come il Godzilla statunitense fuggiva dalle forze militari invece di affrontarli, teorizzando che gli americani abbiano una difficolt\u00e0 nell'accettare l'esistenza d'una creatura capace di resistere alle loro armi. Nel 2004, Toho inizi\u00f2 a marchiare le future incarnazioni del Godzilla della TriStar sotto il nome di \"Zilla\", una decisione presa dal produttore Shogo Tomiyama e il regista di \"Gojira - Final Wars\" Ry\u016bhei Kitamura, ritenendo che la TriStar avesse fatto cadere il prefisso \"God\" (dio/divinit\u00e0) da Godzilla nel raffigurarlo come un semplice animale.\nSequel.\nLa TriStar, nel 1992, ebbe intenzione di produrre una trilogia di film, dopo l'acquisto dei diritti per Godzilla. Emmerich e Devlin infatti avevano incaricato \"Ted Murphy\" di scrivere il copione del primo sequel: avrebbe narrato le vicende dell'ultimo figlio di Godzilla, lottare contro un insetto gigante nella citt\u00e0 di Sydney. Lo studio abbandon\u00f2 il progetto, a causa della mancanza d'entusiasmo da parte del pubblico e dei fan, e sia Emmerich che Devlin si ritirarono dopo dispute sul budget.\nSerie animata.\nIn continuit\u00e0 col film venne prodotta una serie di cartoni realizzati dal 1998-2000. Nella serie, il dottor Tatopoulos scopre l'uovo sopravvissuto, che si schiude e il piccolo considera l'umano come padre adottivo. Negli episodi seguenti, Tatopoulos forma una squadra per assistere Godzilla nella lotta contro varie minacce globali."}
{"id": "411866", "revid": "1318658", "url": "https://it.wikipedia.org/wiki?curid=411866", "title": "Arte contemporanea africana", "text": "Larte contemporanea africana \u00e8, per comune accezione, la somma degli stili e delle produzioni nazionali del continente africano, la produzione degli artisti africani, la produzione del continente africano analizzata nel suo insieme, le dinamiche artistiche e istituzionali del continente africano, lo stile dell'arte contemporanea definito africano o una produzione artistica contemporanea in qualche modo legata all'Africa. Il concetto di arte contemporanea africana ha acquisito e acquista significati molto diversi a seconda dell'uso che ne viene fatto. Le riviste, esposizioni, pubblicazioni e istituzioni di arte contemporanea africana, insieme alle opere degli artisti stessi, ne hanno arricchito la definizione. L'arte contemporanea africana esprime anche il desiderio di emanciparsi da alcune etichette che il colonialismo ed il post-colonialismo hanno lasciato sulla produzione artistica e letteraria africana: oralit\u00e0, tradizione, primitivismo e frattura tra tradizione e modernit\u00e0.\nStoria del concetto di \"arte contemporanea africana\".\nTra gli anni venti e gli anni settanta, il concetto di arte contemporanea africana comincia a prendere forma: alcuni artisti nati e formati in Africa iniziano ad esporre fuori dal continente mentre scuole, laboratori e musei specializzati vengono aperti in diverse nazioni del mondo.\nGli anni cinquanta sono centrali per la teorizzazione di un'identit\u00e0 africana e la sua valorizzazione attraverso le arti. Al di l\u00e0 delle numerose ideologie, pi\u00f9 o meno pan-africaniste, un discorso sull'Africa e per l'Africa acquista sempre pi\u00f9 vigore, nello slancio anti-coloniale e grazie all'energia degli intellettuali disseminati su tutto il pianeta. Nascono societ\u00e0 africane di cultura - come quella di Parigi del 1955 e quella americana del 1957 \u2013 e vengono organizzati i visionari congressi degli scrittori e degli artisti negri, a Parigi nel 1956 e a Roma nel 1959.\nPromuovere una cultura africana non significa semplicemente riconoscere degli elementi comuni all'interno del continente, ma soprattutto allargare la propria visione al di fuori dei localismi, dei nazionalismi e della stessa Africa. Significa acquisire forza e peso, per combattere contro la colonizzazione (e contro il concetto stesso di colonizzazione) e per creare una rete vasta e diramata.\nNel 1962 Frank McEwen dirige il primo congresso internazionale di cultura africana (ICAC) a Salisbury in Rodesia (oggi Harare, capitale dello Zimbabwe), all'interno del quale sono organizzate anche tre esposizioni. L'evento per\u00f2 con la maggiore visibilit\u00e0 e l'eco pi\u00f9 persistente \u00e8 il primo Festival Mondial des Arts N\u00e8gres del 1966, la colossale manifestazione organizzata a Dakar dall'allora presidente del Senegal L\u00e9opold S\u00e9dar Senghor. Il Festival raduna un pubblico internazionale per mostrare al mondo quanto l'Africa sia interessante: produce eventi, concerti, performance, mostre, il nuovo Museo Dynamique (oggi sede del Palazzo di Giustizia) e produce l'esposizione d'arte contemporanea \"Tendances et Confrontations\". Altri festival \u2013 come da programma \u2013 provano negli anni successivi ad imitare la gloria del primo, ma nessuno riesce ad ottenere un simile eco. Ci provano in Algeria ed ancora in Nigeria, ma con le indipendenze e le sempre pi\u00f9 impellenti questioni nazionali, le priorit\u00e0 stanno cambiando.\nA cominciare dagli anni sessanta e settanta, sono le esposizioni di arte nazionale ad acquisire maggiore spazio nella programmazione internazionale dei diversi Paesi del continente africano. Il caso del Senegal \u00e8 senza dubbio il pi\u00f9 significativo, in particolare con le esposizioni itineranti \"Art s\u00e9n\u00e9galais d'audjourd'hui\" e \"Art contemporain du S\u00e9n\u00e9gal\". L'eredit\u00e0 ideologica di una promozione della cultura africana viene raccolta fuori dal continente pi\u00f9 che al suo interno. Negli anni settanta sono organizzate mostre negli Stati Uniti e in Gran Bretagna, assonanti ai movimenti politici dell'epoca e al black pride; nel 1979 inaugura \"Moderne Kunst aus Afrika\" a Berlino e nel 1980 \"Moderne Kunst in Afrika\" a Amsterdam. La maggior parte dei progetti \u00e8 comunque realizzata all'interno di spazi \"particolari\": musei di arte africana, dell'uomo, di storia naturale, del mondo arabo, dei tropici, di arte na\u00eff.\nNel 1988 Fathi Hassan viene segnalato da un famoso critico d'arte italiano Achille Bonito Oliva alla XXIII Biennale di Venezia, diventa cos\u00ec il primo artista di origine africana a partecipare, inaugurando una nuova epoca per tutta l'arte africana. Poco dopo lo Smithsonian Institute di Washington D.C. lo inserisce fra gli artisti di \"Textures, word and symbol in Contemporary African Art\" e il Metropolitan Museum of Art di New York City lo cataloga nella \"Youth Generation\".\nNel 1989 Jean-Hubert Martin cura Magiciens de la Terre al Centre Pompidou di Parigi, un'esposizione che non pretende di avere nulla a che fare con l'arte contemporanea africana, ma che presenta oltre cento artisti di cui alcuni \"africani\". L'esposizione genera reazioni a catena: anche eventi lontanissimi nel tempo continuano a riferirsi implicitamente o esplicitamente alla mostra.\nNel 1987 nasce il periodico londinese \u201cThird Text\u201d e il direttore Rasheed Araeen organizza nello stesso anno alla Hayward Gallery la mostra \"The Other Story: Afro-Asian Artists in Post-War Britain\".\nNel 1991 nasce a Parigi \"Revue Noire\". La rivista \u2013 oltre ad avere un ricco ed elegante formato, disegnato esplicitamente con l'obiettivo di vendere un'immagine vincente dell'Africa \u2013 sceglie di realizzare ricerche sistematiche sul terreno, spostando ad ogni numero la sua redazione. Pi\u00f9 vicina ad un'esposizione su carta che ad una pubblicazione scientifica, \"Revue Noire\" \u00e8 infarcita di immagini e presenta qualsiasi apporto culturale (narrativa, poesia, musica, teatro, danza..) che possa dimostrare la vivacit\u00e0 del continente e della sua diaspora. Non sono i testi a essere fondamentali, quanto la selezione e inventariazione di artisti che la rivista riesce a produrre nei suoi dieci anni di vita, diventando una fonte essenziale per orientarsi nella produzione africana. \"\" viene fondata nel 1994.\nAllo stesso tempo altri curatori propongono nuovi modelli per ritrarre un'altra arte contemporanea africana.\nSusan Vogel in \"Africa Explores: 20th Century African Art\" del 1991 organizza un gruppo di opere eterogeneo per tipologie, proponendo un ritratto \u2013 come dice il titolo \u2013 dell'arte africana del XX secolo. L'esposizione, nata all'interno del Center for African Art di New York, sposa gli obiettivi dell'istituzione, puntando ad una mostra \"broad in scope, educational in subject, and of the highest aesthetic quality\".\nCl\u00e9mentine Deliss in \"Seven Stories About Modern Art in Africa\" del 1995 d\u00e0 la parola a pi\u00f9 curatori specializzati, interpretato l'arte contemporanea africana come la storia di pi\u00f9 storie nazionali. Okwui Enwezor in \"The Short Century\" del 2001 inquadra la produzione artistica del continente in una prospettiva storica e politica. Le opere d'arte appaiono insieme all'architettura, alla grafica pubblicitaria e alle riviste come tracce di meno di un secolo di indipendenze.\n\"Africa Remix\" \u00e8 uno dei pi\u00f9 ampi e visibili contenitori di artisti africani con cinque presentazioni: a D\u00fcsseldorf, Londra, Parigi, Tokyo e Johannesburg. Durante la tre giorni di conferenze a Parigi, il curatore Simon Njami ammette la sua esplicita volont\u00e0 di tirare il sipario sull'arte contemporanea africana e passare ad altro. Ai suoi occhi la mostra \u2013 aperta anche ad artisti nordafricani e della diaspora, come sottolinea \u2013 fornisce l'epilogo appropriato ad un genere ormai superato. La mostra d\u00e0 la sua definizione pi\u00f9 remix di cosa sia l'arte africana contemporanea e nutre ulteriormente un approccio all'arte internazionale gi\u00e0 in discussione ben prima del 2004. Il catalogo di \"Africa Remix\" - con il suo dizionario sull'arte africana - si pone come punto di riferimento sulla produzione del continente.\nL'arte contemporanea africana come tema trasversale.\nL'arte contemporanea africana non viene definita esclusivamente attraverso un esplicito riferimento all'Africa e alla sua produzione. Come dimostra \"Magiciens de la Terre\", anche esposizioni non focalizzate su un'area geografica la producono e la nutrono. Mostre incentrate sulla diaspora, sugli scambi Nord-Sud e Sud-Sud, sui paesi musulmani e l'Islam, interagiscono con la rappresentazione e il sistema dell'arte africano: cercano, sono e stimolano risposte.\n\"South meets West\" del 1999-2000 si basa su una dinamica di cooperazione e incontro, cos\u00ec come i workshop di Triangle Arts Trust e l'inaudito numero di progetti che aspirano a collegare le citt\u00e0 portuali del mondo. \"Unpacking Europe\" \u2013 co-curata da Salah Hassan, molto impegnato nella promozione dell'arte contemporanea africana \u2013 decostruisce il concetto di 'Europa' per mostrare come la sua identit\u00e0, i suoi confini e la sua natura non siano per niente oggettivi, ma il risultato di un'ibridazione e di influssi e mescolanze continue. Dopo l'11 settembre l'attenzione proiettata sul binomio terrorismo-Islam fa risplendere di nuova luce Medio Oriente, Nord Africa e tutte le nazioni con una qualche presenza musulmana. Gli artisti egiziani sono un buon esempio: presenti per la prima volta alla Biennale di Dakar del 2000 con Moataz Nasr, diventano africani, nordafricani, mediorientali e mediterranei, a seconda dei criteri (e delle esigenze) curatoriali.\nNel marzo del 2003 esce il primo numero di \u201cContemporary Art from the Islamic World\u201d, rivista online di universes-in-universe.de. Le pagine accolgono un vasto e variegato universo che abbraccia \u2013 come sempre \u2013 Medio Oriente e Nord Africa, e si spinge fino a Senegal, Mali, Sudan, Kazakistan, Uzbekistan, Bangladesh, Malaysia e Indonesia. Sotto la calda coperta del finanziatore Kulturstiftung des Bundes (e della lotta al terrorismo), la religione si trasforma in geografia, divenendo mondo arabo/islamico dai confini cangianti. Il maggior esponente e padre dell'arte contemporanea africana a livello internazionale \u00e8 considerato Fathi Hassan.\nRiflessione critica e ricerca di nuove prospettive.\nIl desiderio e il bisogno di cambiare prospettiva sono alla base di pubblicazioni, ricerche, conferenze e sperimentazioni. Critici, curatori, intellettuali \u2013 cos\u00ec come gli artisti stessi \u2013 sentono il bisogno di una ridefinizione degli strumenti critici di approccio e analisi della produzione dell'Africa, per liberarsi da sguardi carichi di pregiudizi, stereotipi, ignoranza e fraintendimenti.\nI convegni \u2013 come \"Global Visions: Towards a New Internationalism in the Visual Arts\", \"Art Criticism and Africa\" (Londra, 1994), \"Arte Identit\u00e0 Confini\" (Roma, 1995), \"Art Criticism and Africa\" (Londra, 1996) \u2013 e le pubblicazioni\u00a0\u2013 come \"Reading the Contemporary: African Art from Theory to the Marketplace\" (a cura di Okwui Enwezor e Olu Oguibe, 1999) o \"Over Here: International Perspectives on Art and Culture\" (a cura di Gerardo Mosquera e Jean Fisher) stimolano la riflessione. \"Third Text\" \u00e8 la rivista pi\u00f9 impegnata su questo fronte (insieme - in misura minore - ad \"Atlantica Revista de Arte y Pensamiento\" e \"NKA\"), cos\u00ec come l'esposizione \"Seven Stories About Modern Art in Africa\" - insieme alla serie di seminari sulla critica dell'arte africana organizzati da Cl\u00e9mentine Deliss e John Picton al SOAS di Londra\u00a0\u2013 sono profondamente impegnati nel processo di identificazione di nuove modalit\u00e0 espositive.\nSi aspira al riconoscimento delle storia dell'arte contemporanea africana e allo stesso tempo si contesta il modo in cui questa storia \u00e8 stata raccontata. Si nega la sua ascrizione ad un unico stile, la sua autenticit\u00e0 e il suo dover essere esclusivamente residente sul continente africano. Per alcuni, pi\u00f9 che produrre una storia unificata capace di inglobare tutte le storie, le correnti e le produzioni del mondo, \u00e8 necessario moltiplicare gli approcci\u00a0\u2013 come ripete costantemente Rasheed Araeen \u2013 dando la parola a persone con competenze, formazioni e origini diverse. Per altri, chi deve parlare \u00e8 l'africano. Secondo diversi curatori e critici, solo la partecipazione degli africani pu\u00f2 permettere la costruzione di un metodo di analisi diverso e indipendente da quello Occidentale. La necessit\u00e0 nasce dalla constatazione dell'egemonia Occidentale ed eurocentrica nel distinguere quello che \u00e8 arte da quello che non lo \u00e8; quello che \u00e8 'moderno' (nell'accezione qualitativa del termine) da quello che \u00e8 'tradizionale' o copia; quello che ha il diritto di far parte della storia da quello che invece deve essere relegato al di fuori di essa, isolato e cristallizzato in un presente atemporale, il cosiddetto 'presente etnografico'.\nL'Africa \u00e8 oggetto di costanti nuove esplorazioni e spazio d'indagine. La \"friche\" di cui parla Jean-Loup Amselle non \u00e8 solo un luogo di rigenerazione, ma anche di costruzione e scoperta. Se inizialmente gli esploratori erano antropologi e un ristretto circolo di appassionati, con il passare del tempo, l'Africa \u00e8 interessante per nuovi esploratori. Rem Koolhaas avvia un progetto a Lagos, dove per otto anni un team di ricercatori e studenti della scuola di Design di Harvard esplorano il funzionamento del sistema informale. L'agenzia Multiplicity fotografa e studia le abitazioni dei marocchini residenti all'estero che tornano a casa per investire nel mattone, scegliendo in appositi cataloghi il modello e gli elementi architettonici (torri, pennacchi, frontoni e colonne) che caratterizzeranno le loro sontuose dimore.\nEventi ed enti.\nIl ruolo delle esposizioni.\nL'arte contemporanea viene presentata gi\u00e0 all'interno delle esposizioni universali e delle esposizioni coloniali, come quella del 1938 a Glasgow sull'impero britannico, ma bisogna aspettare gli anni sessanta per veder affiorare una serie di iniziative dedicate a far conoscere la produzione degli artisti africani.\nElenco delle esposizioni organizzate tra il 1962 e il 1989.\n1962\n1964\n1966\n1967\n1969\n1974\n1977\n1978\n1979\n1980\n1984\n1985\n1986\n1987\n1988\n1989\nElenco delle esposizioni organizzate tra il 1990 e il 1999.\n1990\n1991\n1992\n1993\n1994\n1995\n1996\n1997\n1998\n1999\nElenco delle esposizioni organizzate a partire dall'anno 2000.\n2000\n2001\n2002\n2003\n2004\n2005\n2006\n2007\n2008\n2009\n2010\n2011\n2012\n2013\n2014\nConferenze e network sull'arte contemporanea africana.\nElenco delle conferenze e dei network focalizzati sull'arte contemporanea africana\nRiviste.\nLe riviste specializzate hanno avuto e hanno tutt'oggi un ruolo centrale nella promozione dell'arte contemporanea africana. Le riviste svolgono una funzione specifica nel sostenere scrittura e pensiero sulla produzione contemporanea e rappresentano un network di intellettuali, ricercatori, artisti e critici. Molte riviste sono inoltre promotrici di pubblicazioni, esposizioni e conferenze, attraverso le loro case editrici o istituzioni.\nElenco delle riviste che documentano l'arte contemporanea africana.\nBelgio\nCamerun\nEgitto\nFrancia\nGermania\nGran Bretagna\nItalia\nNigeria\nPolonia\nSenegal\nStati Uniti\nSudafrica\nSpagna\nZimbabwe\nItinerante\nIstituzioni e collezioni che presentano e promuovono l'arte contemporanea africana.\nPresentazione delle principali collezioni pubbliche e private di arte contemporanea africana.\nAngola\nBenin\nFESNAC: Festival National des Arts et de la Culture, Cotonou.\nCamerun\n\u2192 Arte camerunese\nRepubblica Democratica del Congo\nCiad\nCosta d'Avorio\nGuinea Equatoriale\nKenya\nMadagascar\nMali\nSenegal\n\u2192 Arte senegalese\nSudafrica\n\u2192 Arte contemporanea sudafricana\nTogo\nAustria\nFrancia\nGermania\nItalia\nPaesi Bassi\nSvizzera\nBibliografia.\nPubblicazioni generali.\nLe pubblicazioni che seguono sono pubblicazioni generali sull'arte contemporanea africana. Per pubblicazioni specifiche su produzioni nazionali e artisti si prega di fare riferimento agli articoli specifici.\n1937\n1938\n1957\n1966\n1968\n1971\n1973\n1975\n1976\n1977\n1978\n1980\n1982\n1984\n1986\n1987\n1988\n1989\n1990\n1991\n1992\n1993\n1994\n1995\n1996\n1997\n1998\n1999\n2000\n2001\n2002\n2003\n2005\n2006\n2008\n2009\nCronologia degli articoli che teorizzano e documentano l'arte contemporanea africana.\n1970\n1980\n1983\n1995\n1998\n1999\n2005"}
{"id": "411874", "revid": "17351", "url": "https://it.wikipedia.org/wiki?curid=411874", "title": "Focke-Wulf Fw-190", "text": ""}
{"id": "411885", "revid": "964", "url": "https://it.wikipedia.org/wiki?curid=411885", "title": "El-Khab", "text": ""}
{"id": "411899", "revid": "110157", "url": "https://it.wikipedia.org/wiki?curid=411899", "title": "Funzione di produzione CES", "text": "Le funzioni di produzione CES (dall'inglese \"Constant Elasticity of Substitution\") sono una particolare classe di funzioni di produzione, caratterizzate da elasticit\u00e0 di sostituzione tra due suoi argomenti costante.\nQuesta classe di funzioni venne originariamente proposta da Kenneth Arrow, Robert Solow e altri come generalizzazione delle propriet\u00e0 delle funzioni di produzione \"\u00e0 la\" Cobb-Douglas.\nEsiste inoltre una classe di funzioni di utilit\u00e0 CES, avente la medesima forma algebrica delle funzioni di produzione qui esaminate.\nFormulazione e propriet\u00e0.\nForma originaria.\nLa funzione di produzione Cobb-Douglas \u00e8 caratterizzata da elasticit\u00e0 di sostituzione costante e unitaria. \nIn uno studio empirico dei primi anni '60, Kenneth Arrow, Robert Solow, Hollis Chenery e Bagicha Singh Minhas osservarono, tuttavia, diverse elasticit\u00e0 di sostituzione in diversi tipi di produzione. Si proposero quindi di trovare una forma pi\u00f9 generale della funzione di produzione, che fosse omogenea e presentasse elasticit\u00e0 di sostituzione costante, ma potesse divergere da quella unitaria della Cobb-Douglas.\nIn particolare, esaminando 24 industrie in 19 paesi, gli autori trovarono che l'equazione:\ndove \"Y\" \u00e8 il valore aggiunto, \"L\" il lavoro in anni-uomo e \"w\" il saggio di salario monetario, presentava un buon adattamento ai dati. La stima puntuale del coefficiente \"\u03b21\" (collegato all'elasticit\u00e0 di sostituzione) variava tra le diverse industrie, assumendo valori da 0,721 a 1,011..\nNell'articolo gli autori ricavarono quindi la prima forma della funzione CES (con due fattori produttivi e rendimenti di scala costanti) :\nin cui:\nForma generale.\nLa forma generale di una funzione di produzione CES \u00e8:\ncon formula_4, dove:\nProduttivit\u00e0 marginale.\nLa produttivit\u00e0 marginale di i \u00e8 data da:\nSaggio Marginale di Sostituzione Tecnica ed elasticit\u00e0 di sostituzione.\nIl saggio marginale di sostituzione tecnica (SMST) del fattore i con il fattore j, essendo uguale al rapporto tra le produttivit\u00e0 marginali dei due fattori, \u00e8 dato dunque da:\nda cui deriva la seguente relazione:\nDerivando rispetto a formula_8 si ottiene l'elasticit\u00e0 di sostituzione:\nFormulazione alternativa.\nIn base all'equazione precedente si ha:\nFormulazione alternativa ed equivalente della funzione CES \u00e8 quindi:\nDa notare che dall'equazione precedente pu\u00f2 dedursi che, laddove l'elasticit\u00e0 di sostituzione sia minore di uno (\"\u03c3 &lt; 1\"), l'output (\"Q\") sar\u00e0 nullo ogni qualvolta anche solo uno degli input (\"x\") sia nullo. In tal caso dunque tutti gli input sono essenziali.\nFunzioni CES simmetriche e non simmetriche.\nData la formulazione generale precedente, uguagliando SMST e costo relativo dei fattori si ha:\nSe i parametri di distribuzione sono uguali (si ha cio\u00e8 \u03b1i = \u03b1j per ogni i,j), la funzione di produzione CES viene detta simmetrica. In tal caso infatti, a prezzi uguali (pi = pj), corrisponde la stessa domanda condizionale di input (xi = xj).\nLa formulazione della funzione CES simmetrica \u00e8:\nPer contrasto, nel caso in cui i pesi distributivi non sono gli stessi (formula_14), la funzione viene detta non simmetrica.\nFunzione di costo duale di una funzione di produzione CES.\nData una funzione di produzione CES, la funzione di costo associata, cio\u00e8 la funzione valore del problema di minimizzazione dei costi con vincolo costituito dalla funzione di produzione CES, in simboli:\n\u00e8 data da:\ndove:\n\u00e8 un indice del livello generale dei prezzi dei fattori associato alla tecnologia CES.\nNel caso di funzione di produzione CES simmetrica, tale indice si riduce a:\nElasticit\u00e0 della domanda condizionale di input.\nIn base al lemma di Shephard, la domanda condizionale di un input \u00e8 data dalla derivata parziale della funzione di costo rispetto al prezzo dell'input. In tal caso si ha dunque:\nL'elasticit\u00e0 della domanda condizionale di input sar\u00e0 pari a:\ndove l'ultimo termine in parentesi non \u00e8 altro che la quota dei costi affrontati per l'input i-esimo sul totale dei costi di produzione. Poich\u00e9 tale quota tende a zero al crescere del numero degli input, nel caso in cui si abbiano molti input si avr\u00e0:\nQuesto accade perch\u00e9 l'impatto dell'aumento di prezzo del bene i-esimo sul livello generale dei prezzi degli input, data l'elasticit\u00e0 di sostituzione costante, diminuisce al crescere del numero di input. \nNel caso di funzioni di produzione CES (e delle Cobb-Douglas, che possono essere considerate una sottoclasse delle prime) \u03c3 rappresenta quindi sia l'elasticit\u00e0 di sostituzione, sia, quando il numero di input \u00e8 sufficientemente grande, l'elasticit\u00e0 della domanda condizionale di input. \nEsempi di funzione CES.\nA titolo esemplificativo si riportano i grafici di due funzioni CES a due fattori.\nLe funzioni sono del tipo:\nI valori dei parametri sono:\nNella prima funzione (Figura 1) \u03c1 \u00e8 posto uguale a -0.5; nella seconda (Figura 2) \u00e8 invece uguale a 0.5. Le elasticit\u00e0 di sostituzione sono dunque nelle due funzioni uguali, rispettivamente, a 2 e 2/3.\nL'intersezione delle funzioni con il piano (Q = 50) permette di osservare la curvatura degli isoquanti associati a quel livello di produzione nei due casi.\nCome pu\u00f2 notarsi gli isoquanti nel primo caso hanno una forma pi\u00f9 \"liscia\". Questo indica una maggiore sostituibilit\u00e0 tra i due fattori. Nel primo caso, si assume cio\u00e8 che una diminuzione dei lavoratori impiegati sia facilmente rimpiazzabile con un aumento delle macchine, cio\u00e8 del capitale fisico, e viceversa.\nCobb-Douglas come caso particolare della CES.\nLa funzione di produzione Cobb-Douglas, che ha elasticit\u00e0 di sostituzione costante e unitaria, pu\u00f2 essere considerata un caso particolare della CES.\nInfatti, nonostante la funzione di produzione CES sia indefinita nel caso in cui \u03c1 = 0, \u00e8 possibile dimostrare che questa tende ad una Cobb-Douglas per \u03c1 che tende a zero.\nTrasformando la funzione in logaritmi otteniamo infatti:\nApplicando la regola di L'Hopital si ha:\nda cui:"}
{"id": "411909", "revid": "118288101", "url": "https://it.wikipedia.org/wiki?curid=411909", "title": "Nekheb", "text": "Nekheb \u00e8 una citt\u00e0 egizia posta sulla riva orientale del Nilo; in epoca tolemaica la citt\u00e0 assunse il nome di Eleitiiaspoli, mentre attualmente \u00e8 conosciuta come el-Khab o el-Kab.\nLa citt\u00e0, posta a circa 23\u00a0km a nord di Behedet (l'attuale Edfu), fu capitale, insieme a Nekhen (la greca Ieracompoli) posta sulla riva occidentale del fiume, del 3\u00ba \"nomo\" dell'Alto Egitto. Nekheb fu sede del culto di Nekhbet, la dea-avvoltoio simbolo dell'Alto Egitto.&lt;br&gt;\nIl sito contiene reperti che datano dal periodo arcaico all'epoca tolemaica e romana.\nL'American Research Center in Egypt da anni conduce alcune campagne di scavo sul sito."}
{"id": "411998", "revid": "125979552", "url": "https://it.wikipedia.org/wiki?curid=411998", "title": "Samir Handanovi\u010d", "text": "Considerato uno dei migliori portieri della sua generazione, ha iniziato la carriera in Slovenia, per poi trasferirsi in Italia, dove ha militato nell', nel , nella , nel e ancora nell'Udinese. Dal 2012 gioca nell', di cui \u00e8 capitano dal 2019 e con cui ha vinto un campionato italiano (2020-2021) e una Supercoppa italiana (2021). Con la nazionale slovena, della quale ha fatto parte dal 2004 al 2015, ha giocato da titolare il .\n\u00c8 secondo tra i giocatori stranieri pi\u00f9 presenti in Serie A, alle spalle di Javier Zanetti (615), e il primo portiere per numero di presenze con l'Inter in Serie A. Detiene il primato di calci di rigore parati nella storia della Serie A ed \u00e8 il portiere che ne ha parati di pi\u00f9 nel corso di una stagione, 6 (nel campionato 2010-2011). A livello individuale \u00e8 stato nominato per tre volte calciatore sloveno dell'anno (2009, 2011, 2012), oltre ad essere stato inserito nella Squadra dell'anno AIC nel 2011, nel 2013 e nel 2019.\nBiografia.\n\u00c8 sposato dal 2012 con Zoja, dalla quale ha avuto due figli. Inoltre \u00e8 cugino di Jasmin Handanovi\u010d, anch'egli portiere, con cui ha condiviso la partecipazione al .\nCaratteristiche tecniche.\nSoprannominato \"Batman\", \u00e8 un portiere agile nonostante il fisico imponente. Si distingue per costanza di rendimento e sicurezza nelle uscite \u2014 soprattutto in quelle basse, tra i maggiori punti di forza del suo repertorio \u2014, nonch\u00e9 per una spiccata propensione a parare i calci di rigore.\nEstremo difensore di stampo tradizionale, dedito quasi esclusivamente alla protezione della porta, durante la sua militanza nell'Inter ha saputo modificare il proprio stile di gioco: in particolare, durante le gestioni di Luciano Spalletti e Antonio Conte, \u00e8 migliorato nella visione tattica e nella lettura del gioco, quanto nel controllo di palla e nella precisione dei passaggi, affermandosi come elemento chiave per la costruzione della manovra dal basso. Sotto il profilo mentale, si \u00e8 dimostrato capace di reagire a momenti di flessione e con la maturit\u00e0 ha evidenziato doti di leadership, che lo hanno portato a diventare un punto di riferimento per i compagni in campo e per gli allenatori.\nCarriera.\nClub.\nInizi, Udinese e prestiti.\nCresciuto tra e , esordisce con lo , club della seconda serie slovena, il 17 agosto 2003, nella vittoria per 2-1 contro il . Dopo aver giocato 11 partite da agosto a novembre, mantenendo la porta inviolata in 3 occasioni, torna al , con cui debutta in massima serie il 25 aprile 2004, nel pareggio per 1-1 contro lo , all'et\u00e0 di 19 anni. Gioca altre 6 gare fino al termine della stagione, non subendo gol in una sola partita.\nAll'et\u00e0 di 20 anni viene acquistato a titolo gratuito dall'. Esordisce con la maglia bianconera il 20 novembre 2004 allo stadio Via del mare di Lecce in -Udinese (4-5) di Coppa Italia, venendo espulso al 91' per un fallo su Mirko Vu\u010dini\u0107 in area di rigore (il conseguente rigore viene parato dall'attaccante David Di Michele, schierato in porta poich\u00e9 l'Udinese aveva esaurito le sostituzioni). Il 15 maggio 2005 fa il proprio debutto nel campionato italiano, subentrando all'infortunato Morgan De Sanctis nella gara contro la (terminata 1-1). Gioca invece da titolare le restanti due partite di campionato con e , subendo in ognuna una rete.\nNella stagione 2005-2006 milita, in prestito, nel . Debutta nella prima partita di campionato di Serie A contro l', subendo 3 reti (tutte e tre da parte di Adriano); il 18 settembre, nella partita contro la , riceve la sua prima espulsione, e dopo questa partita viene relegato in panchina. Nella sessione invernale del calciomercato viene ceduto in prestito proprio alla Lazio, con la quale debutta nell'ultima partita di campionato contro il .\nNella stagione 2006-2007 si trasferisce in prestito al , in Serie B, dove \u00e8 da subito titolare. Esordisce alla prima giornata di campionato, il 9 settembre, in casa contro la , nella partita conclusasi con il risultato 1-1.\nRitorno all'Udinese.\nTerminato il prestito col Rimini, fa ritorno all'Udinese. Gioca la prima partita stagionale il 16 settembre 2007 contro la (vittoria per 1-0) e da allora diventa titolare. Nella stagione 2008-2009 esordisce in Coppa UEFA (grazie al 7\u00ba posto ottenuto dall'Udinese nella stagione precedente) riuscendo ad arrivare ai quarti di finale. Nel campionato 2010-2011 non subisce reti per 704' consecutivi e para 6 degli 8 rigori fischiati contro l'Udinese, stabilendo cos\u00ec il record di rigori parati in una stagione in Serie A, e contribuendo al quarto posto dei friulani. All'inizio dell'annata seguente esordisce in Champions League, non riuscendo tuttavia ad accedere alla fase a gironi: nonostante due ottime prove del portiere, l'Udinese \u00e8 infatti superata ai \"play-off\" dall'.\nInter.\n2012-2018.\nIl 9 luglio 2012 passa all' a titolo definitivo con accordo di compartecipazione; nell'ambito dell'operazione Davide Faraoni si trasferisce all'Udinese con la stessa formula. Lo sloveno viene scelto per raccogliere l'eredit\u00e0 del brasiliano J\u00falio C\u00e9sar. Debutta con la maglia nerazzurra il 2 agosto successivo, nella partita di andata del terzo turno di Europa League contro l' (3-0). In campionato, a causa di un infortunio, deve attendere il 16 settembre per esordire, nella partita vinta contro il (2-0). Quattro giorni pi\u00f9 tardi debutta nella fase a gironi dell'Europa League, nella gara contro il (2-2). La stagione dell'Inter si rivela deludente, ma Handanovi\u010d riesce ugualmente a mettersi in luce come uno dei migliori giocatori della squadra.\nIl 19 giugno 2013 l'Inter risolve a suo favore la compropriet\u00e0 di Handanovi\u010d, con l'Udinese che fa lo stesso con Faraoni. Il 15 dicembre, nella gara contro il (2-4), para il primo rigore della sua esperienza nerazzurra, confermando la fama di \"para-rigori\" che si era guadagnato gi\u00e0 ai tempi dell'Udinese: tra il 2014 e il 2015 ne respinger\u00e0 7 su 8, di cui i primi 6 consecutivi.\nL'anno successivo \u00e8 negativo per la squadra, ma lui offre comunque ottime prestazioni. Il 27 novembre 2014, nella vittoria contro il (2-1), gioca la centesima partita in tutte le competizioni con l'Inter. Il 19 aprile 2015 raggiunge le 100 presenze in campionato con la maglia nerazzurra, nel derby contro il (0-0). Nella stagione 2015-2016 colleziona la trecentesima presenza personale in Serie A, nella partita contro la del 27 settembre 2015 (1-4).\nNell'annata 2016-2017, che si rivela negativa per la squadra sotto il punto di vista dei risultati, indossa per la prima volta da titolare la fascia di capitano, nella partita del 21 maggio 2017 vinta contro la (1-3). La stagione 2017-2018 vede Handanovi\u010d disputare tutte le partite di campionato, senza saltare neppure un minuto; oltre a ci\u00f2, l'estremo difensore mantiene la porta inviolata in 17 occasioni, eguagliando il record interista stabilito da J\u00falio C\u00e9sar nella stagione 2009-2010. La squadra termina il campionato al quarto posto, tornando in Champions League dopo sei anni di assenza.\nDal 2018: le stagioni da capitano.\nNell'annata 2018-2019 disputa per la prima volta in carriera la fase a gironi della Champions League (dopo l'esperienza ai play-off nella stagione 2011-2012 con la maglia dell'Udinese), debuttando il 18 settembre 2018 nella vittoria in rimonta sul (2-1). Il 13 febbraio 2019, a causa di alcune frizioni tra Mauro Icardi e la societ\u00e0 nerazzurra, viene promosso capitano della squadra. Durante la stagione gioca di nuovo tutte e 38 le partite di campionato e riesce a eguagliare il record della stagione precedente di 17 \"clean sheet\", risultando anche importante all'ultima giornata nel successo contro l' (2-1) per far s\u00ec che l'Inter arrivasse quarta; viene inoltre scelto dalla Lega Calcio come miglior portiere della stagione appena conclusa.\nNella stagione 2019-2020, la prima iniziata da capitano, \u00e8 ancora un punto fermo dell'Inter. Il 25 settembre 2019, nella sfida vinta per 1-0 contro la Lazio, tocca le trecento presenze in maglia nerazzurra. L'11 gennaio 2020, nel pareggio contro l' per 1-1, \u00e8 decisivo con un rigore parato nei minuti finali della partita: per il portiere sloveno \u00e8 il 24\u00ba rigore parato in Serie A, che gli permette di eguagliare il record detenuto da Gianluca Pagliuca. Se in campionato l'Inter termina al secondo posto, alle spalle della Juventus, in Europa League arriva fino alla finale del 21 agosto, la prima a livello internazionale per Handanovi\u010d: a Colonia, per\u00f2, i nerazzurri vengono battuti per 2-3 dal . A fine torneo, Handanovi\u010d viene comunque inserito nella squadra della stagione.\nIl 17 ottobre 2020, in occasione del derby di campionato perso contro il Milan per 1-2, para un rigore a Zlatan Ibrahimovi\u0107, staccando Pagliuca e diventando il portiere col maggior numero di rigori parati nella storia della Serie A (25). Il 14 febbraio 2021, in occasione della partita vinta contro la Lazio per 3-1, colleziona la presenza numero 500 in Serie A. La vittoria contro i biancocelesti e le undici vittorie consecutive lanciano l'Inter verso la vittoria del campionato, la quale, complice il pari tra Atalanta e Sassuolo, diventa matematica il 2 maggio successivo, con quattro turni d'anticipo sulla fine del torneo: per Handanovi\u010d si tratta del primo trofeo con i nerazzurri, nonch\u00e9 il primo assoluto da professionista. Inoltre, nella partita contro la del 15 maggio, persa per 2-3, para l'ennesimo rigore, questa volta a Cristiano Ronaldo, migliorando ulteriormente il primato di rigori parati nella massima serie. Il 23 maggio, all'ultima giornata contro l'Udinese, gioca la sua partita numero 329 con l'Inter in Serie A, superando Walter Zenga e posizionandosi al primo posto in solitaria nella classifica dei portieri interisti pi\u00f9 presenti in massima serie.\nNella stagione successiva, segnata dall'avvicendamento in panchina tra Conte e Simone Inzaghi, continua ad essere impiegato titolare, fornendo tuttavia prestazioni altalenanti, e il 19 ottobre 2021, nella vittoria casalinga contro lo Sheriff Tiraspol (3-1), raggiunge quota 400 presenze con il club meneghino in tutte le competizioni, divenendo l'unico portiere a farlo. Il 12 gennaio 2022, battendo per 2-1 la Juventus dopo i tempi supplementari, vince il suo secondo trofeo con l'Inter, la Supercoppa italiana.\nNazionale.\nIn nazionale dal 2004, partecipa ai Mondiali 2010 in Sudafrica, dove la Slovenia non supera la fase a gironi. Mantiene la rete inviolata nella vittoria contro l' (1-0) e subisce due gol nel pareggio con gli (2-2) e uno nella sconfitta con l' (0-1).\nDopo la mancata qualificazione al , a seguito della sconfitta con l' nel \"play-off\" (0-2 e 1-1), annuncia il ritiro dalla nazionale.\nStatistiche.\nPresenze e reti nei club.\n\"Statistiche aggiornate al 25 febbraio 2022.\""}
{"id": "412013", "revid": "287204", "url": "https://it.wikipedia.org/wiki?curid=412013", "title": "Golfo di Carpentaria", "text": "Il golfo di Carpentaria \u00e8 un ampio mare poco profondo racchiuso su tre lati dalla costa settentrionale dell'Australia e limitato a nord dal mare degli Arafura, che separa l'Australia dalla Nuova Guinea.\nFa parte dell'Oceano Pacifico.\nSulla scala dei temi geologici, \u00e8 un mare giovane, fino all'ultima era glaciale l'area che occupa era terraferma. Le terre che circondano il golfo sono generalmente pianeggianti e di scarsa altitudine.\nIl mare \u00e8 limitato a ovest dalla Terra di Arnhem, regione all'estremo nord del Territorio del Nord. A est \u00e8 limitato dalla penisola di Capo York, la regione a sud del capo \u00e8 parte dello Stato del Queensland \u00e8 nota come Gulf Country o semplicemente the Gulf (\"il Golfo\").\nIl clima della regione \u00e8 contraddistinto da due stagioni calde. Una stagione secca che va da aprile a novembre, caratterizzata da venti molto secchi provenienti da est e sud-est generati da sistemi di alta pressione tipici invernali in movimento verso sud. La stagione umida dura da dicembre a marzo e la maggior parte delle piogge dell'anno \u00e8 concentrata in questi tre mesi, durante questa stagione non \u00e8 raro che le regioni a minore altitudine subiscano alluvioni.\nIn molte altre regioni dell'Australia, la presenza di catene montuose parallele alla costa \u00e8 responsabile di un brusco cambiamento di clima e \"habitat\" tra la costa, umida e florida, e l'interno, secco e desertico. Nella regione del Golfo, non essendoci rilievi montuosi rilevanti, tale transizione dall\"habitat\" tropicale della costa a quello desertico delle regioni interne \u00e8 invece pi\u00f9 graduale.\nSul fondo del golfo ci sono i Wonky hole, delle sorgenti sottomarine di acqua dolce.\nIl primo esploratore europeo che visit\u00f2 la regione fu l'olandese Willem Janszoon (scritto anche come Jansz.) nel 1606. Il suo conterraneo Jan Carstenszoon visit\u00f2 l'area nel 1623 e battezz\u00f2 il golfo in onore di Pieter de Carpentier, governatore all'epoca delle Indie Orientali Olandesi. L'area venne successivamente esplorata e cartografata da Matthew Flinders nel 1802 e 1803. Il primo esploratore a giungere nella zona via terra fu il prussiano Ludwig Leichhardt, che l'attravers\u00f2 nel 1844 e 1845. Fu seguito da Augustus Gregory della North Australian Expedition nel 1856 e quindi Burke e Wills nel 1861 e 1862.\nIsole.\nSono situati nel golfo alcuni gruppi di isole maggiori contornate da altre pi\u00f9 piccole:\nFiumi.\nAll'estremit\u00e0 settentrionale del golfo sfociano i fiumi Roper, Walker e Wilton. I fiumi Cox River, Calvert, Leichhardt, McArthur, Flinders, Norman River e il Gilbert-Einasleigh scorrono nel territorio del golfo. Un certo numero di fiumi scorre dalla Penisola di Capo York nel Golfo, tra i quali Smithburne, Mitchell, Staaten, fiume Mission , Wenlock e Archer."}
{"id": "412014", "revid": "198277", "url": "https://it.wikipedia.org/wiki?curid=412014", "title": "Massimo Oddo", "text": "Biografia.\nNato a Pescara da famiglia siciliana, \u00e8 figlio di Francesco Oddo, ex calciatore e successivamente allenatore, e nipote di Giovanni Oddo, campione italiano universitario di salto triplo (Littore d'Italia) nel 1934 e nel 1937.\nNel 2010, in qualit\u00e0 di portavoce dell'Associazione Italiana Calciatori, ha condotto le trattative tra i calciatori e la Lega Serie A sul rinnovo del contratto collettivo. L'anno seguente si laurea all'Universit\u00e0 degli Studi di Teramo in scienze giuridiche, economiche e manageriali.\nCaratteristiche tecniche.\nGiocatore.\nIl suo ruolo naturale era quello di terzino destro, ma all'occorrenza poteva essere impiegato anche come difensore centrale. Abile rigorista (24 segnati su 27 calciati, alla media realizzativa di 88,9%), era dotato nei calci da fermo.\nCarriera.\nGli inizi.\nInizia a giocare nelle giovanili della Renato Curi, con cui ha vinto il Campionato Allievi Dilettanti. Dopo aver disputato anche 3 partite con la prima squadra nel Campionato Nazionale Dilettanti 1992-1993, nel 1993, a 17 anni, \u00e8 passato nelle giovanili del Milan.\nNel 1995, dopo due anni nella Primavera rossonera, il Milan lo ha ceduto in prestito al , in Serie C1, dove Oddo ha esordito tra i professionisti. Negli anni successivi ha giocato, sempre in prestito e sempre nella stessa serie, nel , nel e infine nel Lecco, dove l'allenatore Adriano Cadregari lo ha schierato come difensore centrale e con cui ha segnato la prima rete in carriera.\nNel 1998 \u00e8 tornato nuovamente in prestito al Monza, con cui ha esordito in Serie B, collezionando 30 presenze e segnando 4 gol, tutti su punizione. L'anno successivo \u00e8 stato acquistato in compropriet\u00e0 dal Napoli, con cui Oddo ha disputato il campionato di Serie B 1999-2000 (36 presenze e un gol) ottenendo la promozione in Serie A.\nVerona.\nNell'estate 2000 Oddo si \u00e8 trasferito a titolo definitivo al Verona, con cui ha esordito in Serie A il successivo 30 settembre contro il . Nella prima stagione in Serie A Oddo ha totalizzato 32 presenze e segnato 4 gol, tutti su rigore.\nLazio.\nNel 2002, dopo la retrocessione in Serie B del Verona, Oddo \u00e8 stato acquistato dalla Lazio. Nella capitale \u00e8 rimasto per 4 anni e mezzo disputando 172 partite nelle quali ha realizzato 17 gol ed esordendo nelle competizioni UEFA per club: il 19 febbraio 2002 in Coppa UEFA contro lo Skoda Xanthi e il 13 agosto 2003 in Champions League contro il Benfica.\nCon la Lazio Oddo ha vinto una Coppa Italia nel 2003-2004 e nel 2006, dopo la cessione di Fabio Liverani, \u00e8 diventato capitano della squadra biancoceleste.\nMilan.\nNel gennaio 2007 \u00e8 stato acquistato dal Milan in cambio di 7 milioni e 750\u00a0000 euro e della cessione a titolo definitivo alla Lazio del cartellino di Pasquale Foggia, che vestiva gi\u00e0 la maglia biancoceleste.\nHa esordito con la maglia rossonera il 28 gennaio 2007 in Milan- 1-0 e ha segnato il suo primo gol con la nuova squadra in Milan-Chievo 3-1. Al termine della stagione ha vinto la UEFA Champions League, nella cui finale, ad Atene contro il , ha giocato come titolare.\nBayern Monaco.\nNell'agosto 2008 \u00e8 passato in prestito con diritto di riscatto alla squadra tedesca del Bayern Monaco, dove gi\u00e0 militava il suo compagno di nazionale, Luca Toni. Nel maggio 2009, dopo una stagione nella quale il difensore italiano ha collezionato 26 presenze, il Bayern Monaco ha deciso di non riscattare il cartellino del giocatore, che \u00e8 quindi rientrato al Milan alla scadenza del prestito.\nRitorno al Milan.\nIl 26 gennaio 2011, in occasione dei quarti di finale di Coppa Italia contro la Sampdoria, ha indossato per la prima volta la fascia di capitano del Milan. Il 7 maggio 2011 ha vinto lo scudetto con i rossoneri a due giornate dal termine del campionato grazie allo 0-0 contro la Roma.\nIl 6 agosto 2011 il Milan vince la Supercoppa italiana nel derby contro l' ma Oddo non prende parte alla sfida.\nLecce.\nIl 31 agosto 2011 \u00e8 passato in prestito al Lecce. Il 23 ottobre 2011 ha segnato il suo primo gol con la maglia dei salentini, realizzando un calcio di rigore contro il . In totale con il Lecce ha disputato 27 partite e segnato un gol.\nIl 6 giugno 2012 ha annunciato il ritiro dal calcio giocato.\nNazionale.\nNell'agosto 1997 Oddo ha fatto parte della selezione universitaria italiana che in Sicilia ha vinto il torneo di calcio della XIX Universiade.\nOddo ha esordito in nazionale maggiore il 21 agosto 2002, a 26 anni, nella partita amichevole Italia-Slovenia (0-1), subentrando all'inizio del secondo tempo a Matteo Brighi.\n\u00c8 stato convocato prima da Trapattoni, per l'Europeo 2004 e dopo anche da Lippi per il Mondiale 2006. Nella competizione vinta dagli \"Azzurri\" ha collezionato una presenza contro l'Ucraina nei quarti di finale.\nHa segnato su calcio di rigore all'Olimpico di Roma il suo primo e unico gol in nazionale, nel 2-0 contro l'Ucraina, il 7 ottobre 2006.\nDopo il Mondiale, nella fase iniziale della gestione di Donadoni, Oddo \u00e8 diventato il terzino destro titolare, ma dopo la stagione 2007-2008 non \u00e8 stato pi\u00f9 preso in considerazione. Ha giocato la sua 34\u00aa e ultima partita in nazionale il 6 febbraio 2008 contro il Portogallo.\nAllenatore.\nGli inizi.\nIl 10 dicembre 2012 ha iniziato a frequentare a Coverciano il corso di abilitazione per il master di allenatori professionisti Prima Categoria-UEFA Pro.\nIl 16 agosto 2013 \u00e8 stato ufficializzato il suo ingaggio da parte del Genoa come tecnico della squadra degli Allievi Regionali B rossobl\u00f9.\nPescara.\nIl 28 luglio 2014 assume l'incarico di allenatore della squadra Primavera del Pescara.\nIl 16 maggio 2015, a una sola giornata dal termine del campionato di Serie B, subentra all'esonerato Marco Baroni assumendo la guida tecnica della prima squadra, panchina che fu anche del padre Francesco dal 1994 al 1996, primo caso nella storia del calcio professionistico italiano in cui padre e figlio abbiano allenato la stessa squadra. Il 22 maggio vince lo scontro diretto contro il Livorno scavalcando in classifica i labronici e l', sconfitto in casa del gi\u00e0 retrocesso Brescia, portando il Pescara ai play-off. Successivamente vince lo scontro preliminare dei play-off in gara secca a Perugia per 2-1 e la sfida di andata e ritorno di semifinale contro il Vicenza (1-0 all'Adriatico e 2-2 al Menti) ma in finale il Bologna, dopo due pareggi per 0-0 e 1-1, ha la meglio per il miglior piazzamento in classifica.\nIl 30 gennaio 2016, contro il , eguaglia il record di vittorie del Pescara di Zeman in Serie B con 7 vittorie consecutive. Il 9 giugno 2016, dopo aver battuto ai play-off in semifinale e il in finale, ottiene la promozione in Serie A. Il 14 febbraio 2017, dopo la 24\u00aa giornata, viene esonerato dalla carica di allenatore del Pescara, con la squadra all'ultimo posto in classifica e senza alcuna vittoria conseguita sul campo.\nUdinese e Crotone.\nIl 21 novembre 2017 subentra sulla panchina dell' al posto dell'esonerato Luigi Delneri. Al debutto perde con il per 0-1, mentre la prima vittoria arriva il 30 novembre in Coppa Italia contro il per 8-3. Terminato il mese di dicembre con 5 vittorie consecutive, nei mesi successivi le cose peggiorano e tra febbraio e aprile colleziona 11 sconfitte di fila, stabilendo cos\u00ec un nuovo primato negativo per la societ\u00e0 friulana (quello precedente era di 7). Il 24 aprile 2018 viene esonerato, anche a causa del forte rischio retrocessione a sole quattro giornate dal termine del campionato. Sar\u00e0 poi sostituito da Igor Tudor.\nIl 29 ottobre 2018 \u00e8 nominato nuovo allenatore del , in Serie B, al posto dell'esonerato Giovanni Stroppa. Solo per la partita valida per la decima giornata contro il va in panchina il tecnico della Primavera Ivan Moschella. Il 4 novembre, al debutto, pareggia per 1-1 contro il . Il 28 dicembre, dopo la sconfitta per 0-3 contro lo , si dimette avendo collezionato 2 pareggi e 6 sconfitte compresa quella in Coppa Italia contro il (15 gol subiti e 2 fatti).\nPerugia, ritorno a Pescara, Padova.\nIl 7 giugno 2019 \u00e8 ingaggiato dal , in Serie B. Con gli umbri \u00e8 autore di un buon cammino in Coppa Italia, dove raggiunge gli ottavi di finale dopo avere superato formazioni di categoria superiore quali e ; tuttavia le altalenanti prestazioni raccolte in campionato lo portano a essere sollevato dall'incarico, pur con la squadra in zona play-off, il 4 gennaio 2020. Viene richiamato a Perugia il successivo 19 luglio, in sostituzione dell'esonerato Serse Cosmi, con la squadra nel frattempo scivolata in zona play-out: costretto a disputare gli spareggi contro la sua ex squadra del , non riesce a salvare dalla Serie C la compagine umbra che perde il doppio confronto ai tiri di rigore. A stagione conclusa, il 19 agosto 2020 risolve consensualmente il contratto con la societ\u00e0 biancorossa.\nAppena dieci giorni dopo, e a tre anni di distanza dalla sua precedente esperienza abruzzese, Oddo si accorda proprio con il Pescara: una decisione che, per via della tempistica e di addotte ragioni di opportunit\u00e0, provoca non pochi malumori presso la piazza perugina. La sua seconda prova sulla panchina biancazzurra si rivela per\u00f2 breve e negativa tanto che, con la squadra relegata sul fondo della classifica, il 29 novembre 2020 viene sollevato dall'incarico.\nIl 24 febbraio 2022 viene nominato nuovo tecnico del , in Serie C, subentrando all'esonerato Massimo Pavanel.\nStatistiche.\nStatistiche da allenatore.\n\"Statistiche aggiornate al 27 febbraio 2022\"."}
{"id": "412018", "revid": "1452073", "url": "https://it.wikipedia.org/wiki?curid=412018", "title": "Borazone", "text": "Il borazone \u00e8 un cristallo sintetico, allotropo del nitruro di boro; \u00e8 un materiale superduro, con una durezza pari a 9.5-10 sulla scala di Mohs. Il borazone \u00e8 l'unico materiale in grado di incidere il diamante (oltre al diamante stesso); il diamante pu\u00f2 incidere il borazone. Il borazone pu\u00f2 trovarsi sia in forma di grafite sia in forma di diamante, a seconda del processo. Si realizza dalla reazione tra l'ossido di boro e l'ammoniaca per dare nitruro di boro ed acqua.\nStoria.\nIl borazone \u00e8 stato prodotto per la prima volta nel 1957 da Robert H. Wentorf, Jr., un chimico fisico, per la \"General Electric Company\". Nel 1969, \"General Electric\" ha adottato il nome Borazon come marchio registrato per il cristallo.\nProduzione.\nIl borazone \u00e8 creato per riscaldamento di eguali quantit\u00e0 di boro ed azoto a temperature superiori ai 1800 \u00b0C a 7 GPa.\n\u00c8 stato prodotto da \"GE Superabrasives\", divisione di \"GE Specialty Materials\", finch\u00e9 la stessa \u00e8 stata venduta a \"Littlejohn &amp; Co.\" il 31 dicembre 2003.\nUtilizzi.\nIl borazone \u00e8 usato in applicazioni industriali per modellare strumenti, dal momento che pu\u00f2 sopportare temperature oltre i 2000\u00a0\u00b0C, di molto superiori a quelle di un diamante puro (871\u00a0\u00b0C). Altri impieghi sono la progettazione di gioielleria, taglio di vetri e lacerazione di diamanti."}
{"id": "412020", "revid": "767487", "url": "https://it.wikipedia.org/wiki?curid=412020", "title": "Scott Travis", "text": "Biografia.\n\u00c8 nato a Norfolk (Virginia) il 6 settembre 1961. Inizi\u00f2 la sua carriera musicale nel 1984 con gli Hawk, per poi entrare nei Racer X, gruppo heavy metal capitanato dal chitarrista virtuoso Paul Gilbert, di cui \u00e8 ancora il batterista.\nNel 1989 milit\u00f2 in una formazione heavy metal di Los Angeles, i The Scream di John Corabi (che poco dopo entrer\u00e0 nei M\u00f6tley Cr\u00fce) e Juan Alderete e Bruce Bouillet dei Racer X. Tuttavia Travis rimase nel gruppo solo un anno, per poi essere sostituito da Walt Woodward III degli Shark Island.\nCollabor\u00f2 con il gruppo Heavy metal dei Judas Priest, sostituendo, nel 1989 Dave Holland che abbandon\u00f2 per motivi personali.\nIl suo drumming eclettico diede un grande contributo per la nascita di \"Painkiller\" (1990), considerato uno dei dischi emblematici del metal e che vide il gruppo riscattarsi, dopo la pubblicazione dei due album \"Turbo\" (1986) e \"Ram It Down\" (1988).\nDopo vari diverbi, il cantante Rob Halford se ne and\u00f2 ed il batterista, pur rimanendo nei Judas Priest, decise di collaborare anche con il \"Metal God\", incidendo tre album con i Fight, la band da loro formata.\nNei Priest arriv\u00f2 Ripper Owens, un cantante dalle indubbie doti canore che per\u00f2 non ricevette una buona accoglienza dai \"fan\" del gruppo, a causa di due album criticati come \"Jugulator\" (1997) e \"Demolition\" (2001), albums che videro i Judas Priest avvicinarsi a un genere metal molto pesante ma poco consono alle richieste dei \"fan\".\nInsieme ai Judas Priest ritornati con Rob Halford, ha pubblicato i dischi \"Angel of Retribution\" (2005), \"Nostradamus\" (2008), \"Redeemer of Souls\" (2014) e \"Firepower\" (2018). Inoltre continua la sua collaborazione con i Racer X."}
{"id": "412033", "revid": "42384173", "url": "https://it.wikipedia.org/wiki?curid=412033", "title": "Francia occupata", "text": ""}
{"id": "412034", "revid": "767487", "url": "https://it.wikipedia.org/wiki?curid=412034", "title": "Ponte salino", "text": "Il ponte salino \u00e8 un dispositivo che permette di mantenere l'elettroneutralit\u00e0 in una cella elettrochimica, collegando le due semicelle in cui avvengono rispettivamente l'ossidazione e la riduzione. \u00c8 generalmente costituito da un qualsivoglia mezzo ionico munito di una barriera semipermeabile (setto di vetro poroso) a ciascuna estremit\u00e0. La barriera consente il passaggio di piccole molecole e ioni, ma non di molecole pi\u00f9 grandi.\nSolitamente si costituisce di un tubo cavo ad U in vetro imbottito di un elettrolita solido (generalmente NH4NO3, KNO3, KCl, Na2SO4 o NaCl) o di un sale disciolto in una sostanza gelatinosa (nel maggiore dei casi l'agar agar) e tappato alle estremit\u00e0 con dei setti porosi (costituiti ad esempio da polvere di vetro sinterizzata, carta o cotone). Comuni sono anche i ponti salini realizzati con carta da filtro, accoppiata anch'essa con degli elettroliti inerti.\nIl ponte salino permette il libero scambio di ioni dall'interno all'esterno del tubo senza che le soluzioni delle semicelle entrino in contatto tra di loro, cosa che darebbe vita a interazioni che comprometterebbero il regolare funzionamento della pila. Grazie al ponte salino \u00e8 possibile mantenere neutre le semicelle, consentendo la perpetuazione di reazioni di ossido-riduzione senza il pericolo di arrivare alla saturazione."}
{"id": "412037", "revid": "122063848", "url": "https://it.wikipedia.org/wiki?curid=412037", "title": "Agenzia Giornalistica Italia", "text": "LAgenzia Giornalistica Italia, in acronimo AGI, \u00e8 un'agenzia di stampa italiana.\nDescrizione.\nFondata nel 1950 da Giulio de Marzio e Walter Prosperetti, e controllata dall'Eni dal 1965, ha sede a Roma ed ha redazioni in 15 capoluoghi di provincia italiani ed una sede estera presso l'Unione europea a Bruxelles. Trasmette quotidianamente dei notiziari su cronaca, politica, economia, finanza, cultura, spettacolo, sport per i mezzi d'informazione e per le aziende.\nOltre all'italiano, l'Agi trasmette notiziari in sei lingue: inglese, cinese, arabo, spagnolo, portoghese, francese. Dal luglio 2016 trasmette anche un telegiornale sul Web.\nNel corso del 2016 e del 2017 Agi ha avviato un piano di rilancio e rinnovamento volto a riposizionare l'agenzia come punto di riferimento tra le \"content factory\" italiane, costituendo un'area strategica dedicata. Il piano di rilancio \u00e8 guidato da un management rinnovato. Dal 2016 Mauro Gilardi \u00e8 il nuovo responsabile amministrativo e del personale e Riccardo Luna \u00e8 il nuovo direttore responsabile, affiancato dal condirettore Marco Pratellesi. Il 2 maggio 2017 il consiglio d'amministrazione di Agi conferma Massimo Mondazzi alla presidenza. La nuova nomina riguarda l'AD Salvatore Ippolito.\nDal 1\u00ba luglio 2019 il direttore dell'agenzia \u00e8 Mario Sechi. Sostituisce Riccardo Luna e l'ex condirettore Pratellesi.\nL'11 settembre 2020 l'assemblea di Agi nomina presidente del Consiglio di Amministrazione Lucia Calvosa (gi\u00e0 presidente di Eni) e nuovo AD Giuseppe Macchia.\nCronotassi cariche apicali.\nDal luglio 2012 i presidenti sono stati: \nDal 2013 gli amministratori delegati sono stati: "}
{"id": "412041", "revid": "287204", "url": "https://it.wikipedia.org/wiki?curid=412041", "title": "Friedrich M\u00fcller (poeta)", "text": "Comunemente conosciuto come Maler M\u00fcller (cio\u00e8 pittore M\u00fcller), studi\u00f2 pittura a Zweibr\u00fccken, e nel 1774-1775 si stabil\u00ec a Mannheim, dove nel 1777 divent\u00f2 pittore di corte.\nNel 1778 gli fu permesso di visitare l'Italia, dove rest\u00f2 per il resto della sua vita. Nel 1780 divent\u00f2 Cattolico.\nFu influenzato sfavorevolmente dai suoi studi dei modelli italiani, e gradualmente lasci\u00f2 la pittura per seguire la sua nuova vocazione: lo studio della Storia dell'Arte. Il suo spirito da cicerone era specialmente richiesto dai visitatori Tedeschi a Roma.\nPrima di lasciare Mannheim tent\u00f2 la via letteraria, sotto l'influsso dello Sturm und Drang. Un dramma lirico, \"Niobe\" (1778), attrasse poca attenzione, ma \"Fausts Leben dramatisiert\" (\"Situazione della vita del dottor Faust\") si appell\u00f2 allo spirito turbolento dell'epoca, e \"Gob und Genoveva\" (iniziato nel 1776, ma pubblicato solo nel 1801) fu una eccellente imitazione dell'opera di Goethe \"G\u00f6tz von Berlichingen\". Successivamente decise di seguire una via pi\u00f9 indipendente nei suoi idilli: nei suoi \"Die Schafschur\"(1775), e \"Das Nusskernen\" (1811), in cui si emancip\u00f2 dall'artificialit\u00e0 di Gessner, aggiunse un tocco di satira sulla vita quotidiana dei contadini tedeschi. Mor\u00ec a Roma il 23 aprile 1825."}
{"id": "412042", "revid": "838137", "url": "https://it.wikipedia.org/wiki?curid=412042", "title": "Anello di Kummer", "text": "In matematica, e in particolare in algebra astratta, un anello di Kummer formula_1 \u00e8 un sottoanello di un anello di numeri complessi, tale che ciascuno dei suoi elementi ha la forma\ndove formula_3 \u00e8 una formula_4-esima radice dell'unit\u00e0, cio\u00e8,\ne formula_6 sono interi.\nTale anello di Kummer \u00e8 un'estensione di formula_7, l'anello degli interi, da cui il simbolo formula_1. \u00c8 un'estensione di grado formula_4, cio\u00e8 formula_10.\nUn tentativo di visualizzare l'anello di Kummer su un diagramma di Argand potrebbe produrre qualcosa di simile a una singolare mappa rinascimentale con rose dei venti e linee lossodromiche.\nLa serie di unit\u00e0 dell'anello di Kummer di grado formula_4 \u00e8\nAlcune unit\u00e0 sono, per definizione, gli unici elementi dell'anello che hanno inversi moltiplicativi.\nGli anelli di Kummer prendono il nome da E.E. Kummer, che studi\u00f2 la fattorizzazione unica dei suoi elementi."}
{"id": "412043", "revid": "1711941", "url": "https://it.wikipedia.org/wiki?curid=412043", "title": "Ebraismo in Africa", "text": "Le prime testimonianze della presenza dell'ebraismo in Africa sono contenute nei papiri di Elefantina risalenti al V secolo a.C. Gi\u00e0 dal tempo della nascita di Ges\u00f9 viveva in Nordafrica una numerosa comunit\u00e0 a seguito della diaspora, il cui centro principale era Alessandria d'Egitto. Successivamente il giudaismo penetr\u00f2 anche nell'interno, soprattutto nelle oasi del Sahara e nel Sudan.\nFin dall'antichit\u00e0, comunque, molti Berberi del Nordafrica professavano la religione ebraica. \nL'esempio pi\u00f9 noto di ebrei africani \u00e8 quello dei Falasha dell'Etiopia, che etnicamente appartengono agli Agau. Il loro giudaismo \u00e8 di tipo particolare, poich\u00e9 essi riconoscono come dottrina e come culto soltanto il Pentateuco, ignorando inoltre l'ebraico ed utilizzando invece il \"ge'ez\" (etiopico arcaico) come lingua di culto. \u00c8 improbabile il rapporto tra i Falasha e le antiche comunit\u00e0 ebraiche egiziane, mentre \u00e8 consistente il loro legame con le comunit\u00e0 dell'Arabia meridionale prima dell'avvento dell'Islam.\nDurante il periodo del colonialismo, ebrei europei ed americani si stabilirono prevalentemente nelle grandi citt\u00e0 africane, soprattutto in Sudafrica, mantenendo credenze religiose dei paesi di provenienza.\nQuando l'ebraismo conserv\u00f2 le sue caratteristiche intatte, tra cui il rigoroso monoteismo, solo con difficolt\u00e0 super\u00f2 le disparit\u00e0 con le religioni di tipo naturistico, rimanendo comunque estranea anche alle altre religioni monoteistiche. Ci\u00f2, associato ad un complesso di segni distintivi, caus\u00f2 anche in Africa persecuzioni fino a tempi recenti."}
{"id": "412044", "revid": "228587", "url": "https://it.wikipedia.org/wiki?curid=412044", "title": "Profit plan", "text": "Il Profit Plan \u00e8 il principale strumento aziendale utilizzato dai manager per dare un valore economico al loro business e ai loro programmi operativi, rendere possibile la valutazione di percorsi di azione alternativa, per stabilire obiettivi di \"performance\" e di responsabilit\u00e0 e per valutare la probabilit\u00e0 che i risultati ottenuti soddisfino le aspettative dei diversi portatori di interesse (stakeholder).\nIl budget si occupa dei programmi di utilizzo delle risorse delle unit\u00e0 organizzative che generano o consumano risorse.\nAl di l\u00e0 della terminologia, esiste coerenza nella maggior parte delle organizzazioni tra l'elaborazione dei Profit Plan dei budget.\nL'obiettivo.\nL'obiettivo del Profit Plan \u00e8 triplice:\nCome costruire un Profit Plan.\nPer costruire un Profit Plan i manager devono rispondere a 3 differenti domande:\nI 3 cicli del Profit Plan.\nPer rispondere alle domande precedenti e preparare un Profit Plan devono essere svolte 3 diverse analisi composte da 3 diversi cicli interattivi tra loro:\nI 3 cicli sono interdipendenti: modificare o cambiare qualsiasi ipotesi o numero genera alterazioni in tutte le altre variabili. Il fondamento della pianificazione del profitto \u00e8 la formulazione di alcune ipotesi su come sar\u00e0 il futuro. A volte i manager possiedono la maggior parte delle informazioni necessarie per un Profit Plan; se \u00e8 cos\u00ec si possono fare delle ipotesi al vertice e comunicarle a tutta l'organizzazione aziendale. Le informazioni per\u00f2 sono delocalizzate in modo disperso nell'azienda, il processo di Profit Plan deve estendersi a tutta l'organizzazione e prevedere frequenti interazioni tra differenti livelli gerarchici e funzioni. \nIl Profit Plan, inoltre, d\u00e0 informazioni sulle risorse economiche disponibili e aiuta i manager a valutare le alternative possibili: strategia differenti richiedono investimenti differenti.\nIn molti casi il Profit Plan \u00e8 utilizzato anche per stabilire obiettivi di \"performance\" e i manager sono responsabili in prima persona del raggiungimento degli obiettivi del Profit Plan.\nAl termine del processo si giunge a un consenso sulla direzione da seguire; ma inevitabilmente quando il Profit Plan \u00e8 usato anche per valutare le \"performance\", emergono tensioni all'interno dell'azienda: se il manager sa che le informazioni presentate come parte del processo di Profit Plan saranno impiegate per una valutazione a posteriori, pu\u00f2 essere indotto a contenere gli obiettivi del PP per aumentare la probabilit\u00e0 di ottenere una valutazione finale positiva."}
{"id": "412051", "revid": "2014155", "url": "https://it.wikipedia.org/wiki?curid=412051", "title": "Eric V di Danimarca", "text": "Figlio di Cristoforo I, fino al 1264 govern\u00f2 sotto gli auspici della madre, la competente Regina Margrethe Sambiria. In questo periodo fu per qualche tempo (1261-1262) prigioniero nell'Holstein, dopo una sconfitta militare, e in seguito venne portato per qualche anno nel Brandeburgo. Eric cerc\u00f2 di rafforzare il suo potere sulla chiesa e la nobilt\u00e0. Il suo conflitto con la prima port\u00f2 ad un risultato soddisfacente, ma nel 1282 fu costretto dai secondi ad accettare un accordo (un \"H\u00e5ndf\u00e6stning\" - una specie di Magna Carta danese) che ne limitava l'autorit\u00e0. Negli anni 1270, Eric V attacc\u00f2 lo Sm\u00e5land.\nUna rivalit\u00e0 senza fine tra Eric e i suoi sostenitori da una parte, e i sodali dell'ex re Abele dall'altra, indusse la regina Margrethe a scrivere al Papa attorno al 1262 o 1263, chiedendogli di permettere che le donne potessero ereditare il trono danese, rendendo cos\u00ec possibile ad una delle sorelle di Eric di diventare regina regnante di Danimarca, in caso di morte del giovane re (che non aveva ancora figli). Il Papa apparentemente accett\u00f2, ma la cosa non divenne mai un problema, ad Eric successe il figlio, che venne chiamato Eric in onore dello zio, Eric IV.\nAssassinio.\nEric V venne assassinato il 22 novembre del 1286, e diversi dei pi\u00f9 potenti nobili della nazione, guidati da Stig Andersen Hvide, vennero messi fuori legge dalla corte danese. Che avessero o meno a che fare con l'assassinio, che si svolse in un piccolo villaggio nei pressi di Viborg, chiamato Finderup, \u00e8 ancora argomento di discussione. La morte del re signific\u00f2 che essi persero quasi tutto il potere e l'influenza che lo statuto del 1282 aveva dato loro, poich\u00e9 un nuovo re non sarebbe stato vincolato dallo stesso accordo. L'omicidio di Eric, che venne accoltellato nel sonno, \u00e8 un mistero medioevale che non \u00e8 mai stato risolto. Alcuni storici hanno cercato di indicare il Duca dello Jutland Meridionale, ma nessuna prova \u00e8 stata trovata.\nIl soprannome del re, \"Klipping\" o \"Glipping\" \u00e8 stato discusso. Normalmente si \u00e8 supposto che indicasse una moneta medioevale, che era stata tagliata allo scopo di indicarne la svalutazione. Una precedente spiegazione popolare - secondo qui Eric strizzava spesso gli occhi (in danese \u201cglippe\u201d) \u2013 oggi sembra essere in genere rigettata."}
{"id": "412054", "revid": "339392", "url": "https://it.wikipedia.org/wiki?curid=412054", "title": "Reazione di ossido-riduzione", "text": ""}
{"id": "412055", "revid": "1442080", "url": "https://it.wikipedia.org/wiki?curid=412055", "title": "Marasmius oreades", "text": "Il Marasmius oreades (Bolton) Fr., \u00e8 un fungo molto conosciuto e apprezzato per la sua bont\u00e0, in particolare nell'Italia settentrionale dove viene comunemente appellato \"Gambesecche\".\nTuttavia se ne sconsiglia vivamente la raccolta ai non esperti in quanto facilmente confondibile con specie pericolose di piccola dimensione, in particolare con piccole Lepiota mortali. Un buon metodo per riconoscerlo \u00e8 quello di manipolarne il gambo che \u00e8 piuttosto consistente e pieno.\nDescrizione della specie.\nCappello.\nCarnoso-coriaceo, liscio, convesso, poi piano e un po' umbonato; 2-6 cm di diametro, di color cuoio o nocciola o ocra-chiaro o biancastro.\nLamelle.\nBianche poi ocra-chiaro, distanti, libere, intercalate da lamellule.\nGambo.\nBianco-nocciola, tenace, duro, pieno, cilindrico, fistuloso.\nCarne.\nBianchiccia, dissecca senza deteriorarsi.\nSpore.\nAllungate o ellissoidali, bianche in massa.\nHabitat.\nCresce dalla primavera all'autunno, nei prati in cerchi (i cosiddetti \u201ccerchi delle streghe\u201d) o in file lungo sentieri erbosi.\nCommestibilit\u00e0.\nOttima.\nSi presta a diversi metodi di cottura. Per il suo aroma \u00e8 un fungo ottimo anche essiccato.\nEtimologia.\nDal latino \"oreades\" = delle Oreadi, ninfe delle montagne.\nFunghi simili.\n\u00c8 simile a funghi di piccola taglia, appartenenti ai generi \"Marasmius\" e \"Collybia\". Tuttavia i meno esperti possono confonderlo con specie velenose o addirittura mortali, appartenenti ai generi \"Inocybe\", \"Clitocybe\", \"Lepiota\" e \"Galerina\".\nBisogna pertanto prestare la massima attenzione nella raccolta e nel consumo. Per tale motivo se ne sconsiglia vivamente la raccolta ai meno esperti."}
{"id": "412057", "revid": "125533834", "url": "https://it.wikipedia.org/wiki?curid=412057", "title": "Margherita II di Danimarca", "text": "Biografia.\nGiovent\u00f9.\nLa principessa Margherita nacque il 16 aprile 1940 nel Palazzo di Amalienborg a Copenaghen, primogenita del principe ereditario Federico e della principessa Ingrid. Suo padre era il figlio maggiore di re Cristiano X e della regina Alessandrina, e sua madre era l'unica figlia femmina del principe ereditario Gustavo Adolfo di Svezia e della principessa Margherita. La sua nascita avvenne solo una settimana dopo l'invasione della Danimarca da parte della Germania nazista il 9 aprile 1940.\nFu battezzata il 14 maggio 1940 nella chiesa di Holmen a Copenaghen. I padrini della principessa furono il Re di Danimarca, il principe Knud di Danimarca, il principe Axel di Danimarca, il Re di Svezia, il principe ereditario di Svezia, il principe Gustavo Adolfo di Svezia e il principe Arturo del Regno Unito. \nFu chiamata Margherita in onore della nonna materna, la principessa Margherita di Connaught, Alessandrina in onore della nonna paterna, la duchessa Alessandrina di Meclemburgo-Schwerin, e Ingrid in onore di sua madre. Dal momento che suo nonno paterno, l'allora regnante re Cristiano X, era anche Re d'Islanda a quel tempo, e fino al 1944 Margherita fu una principessa islandese, le fu dato anche, come omaggio al popolo di Islanda, un nome islandese, \"\u00de\u00f3rhildur\", costituito da \"Thor\" che significa \"battaglia\" o \"combattere\". Il nome \u00e8 scritto con la lettera \u00de, che \u00e8 una runa superstite, ed \u00e8 l'equivalente di \"th\". \u00c8 qualche volta anglicizzato in \"Thorhildur\".\nQuando Margherita aveva quattro anni, nel 1944, nacque la sua prima sorella, la principessa Benedetta, che spos\u00f2 poi Riccardo, VI principe di Sayn-Wittgenstein-Berleburg, e oggi vive in Germania. La sua seconda sorella, la principessa Anna Maria, nacque nel 1946 e spos\u00f2 poi Costantino II di Grecia con cui, dal 2013, torn\u00f2 a vivere in Grecia.\nIl 20 aprile 1947, re Cristiano X mor\u00ec ed il padre di Margherita sal\u00ec al trono con il nome di re Federico IX.\nErede presunta.\nAl tempo della sua nascita, solo i maschi potevano salire al trono di Danimarca, a causa dei cambiamenti nelle leggi di successione emanate nel 1850 quando il ramo Gl\u00fccksburg fu scelto a succedere. Poich\u00e9 non aveva fratelli, si ipotizz\u00f2 che suo zio, il principe Knud, un giorno sarebbe salito al trono.\nIl processo di cambiamento della costituzione cominci\u00f2 nel 1947, non molto tempo dopo che suo padre sal\u00ec al trono e divent\u00f2 chiaro che la regina Ingrid non avrebbe avuto altri figli. La popolarit\u00e0 di Federico e delle sue figlie e il ruolo pi\u00f9 importante delle donne nella vita danese avvi\u00f2 il complicato processo di modifica della Costituzione. Tale proposta doveva essere approvata da due parlamenti in successione e poi da un referendum, che si tenne il 27 marzo 1953. Il nuovo Atto di Successione consent\u00ec la successione femminile al trono di Danimarca, secondo la preferenza di primogenitura maschile, dove una femmina pu\u00f2 salire al trono solo se non ha fratelli. La principessa Margherita perci\u00f2 divenne erede presuntiva.\nAl suo diciottesimo compleanno, il 16 aprile 1958, all'erede presunta fu dato un seggio nel Consiglio di Stato, e la Principessa successivamente presiedeva le riunioni del Consiglio in assenza del Re.\nA met\u00e0 degli anni sessanta, insieme con le Principesse di Svezia e Norvegia, si rec\u00f2 negli Stati Uniti, visitando tra l'altro Los Angeles e i Paramount Studios, dove incontrarono diverse celebrit\u00e0, fra cui Dean Martin, Jerry Lewis ed Elvis Presley.\nEducazione.\nMargherita frequent\u00f2 la \"N. Zahle's Skole\", una scuola privata di Copenaghen, presso la quale si diplom\u00f2 nel 1959. In seguito trascorse un anno alla North Foreland Lodge, un collegio scolastico per ragazze nell'Hampshire in Inghilterra, studi\u00f2 archeologia preistorica a Girton College dell'Universit\u00e0 di Cambridge, durante il 1960\u20131961, scienze politiche all'Universit\u00e0 di Aarhus tra il 1961 e il 1962, frequentando la Sorbona nel 1963, e fu alla London School of Economics nel 1965. \u00c8 una Fellow della Society of Antiquaries of London.\nLa regina Margherita II parla correntemente la sua lingua nativa, il danese; parla correttamente la lingua nativa del defunto marito, il francese; nonch\u00e9 inglese, svedese e tedesco.\nMatrimonio.\nIl 10 giugno 1967, la principessa Margherita spos\u00f2 un diplomatico francese, il conte Henri de Laborde de Monpezat, nella chiesa di Holmen a Copenaghen. Laborde de Monpezat ricevette l'appellativo ed il titolo di \"Sua Altezza Reale il Principe Henrik di Danimarca\" dovuta alla sua nuova posizione di consorte dell'erede presunta al trono danese.\nMargherita partor\u00ec il suo primogenito il 26 maggio 1968. Per tradizione, il re danese era alternativamente chiamato o Federico o Cristiano. La Regina scelse di mantenere questa tradizione, considerando di aver preso il posto di un re di nome Cristiano e chiamando cos\u00ec il suo primogenito Federico. Un secondo figlio, Joachim, nacque il 7 giugno 1969.\nSuccessione.\nPoco dopo che re Federico IX aveva pronunciato il suo Discorso di Capodanno alla Nazione sul volgere dell'anno 1971/72, si ammal\u00f2. Alla sua morte 14 giorni dopo, il 14 gennaio 1972, Margherita gli succedette sul trono come regina Margherita II di Danimarca, diventando il primo sovrano donna sotto la nuova legge di successione. Fu proclamata regina dal balcone del Palazzo di Christiansborg dal Primo Ministro Jens Otto Krag il 15 gennaio 1972. La Regina scelse come motto: \"L'aiuto di Dio, l'amore del popolo, la forza della Danimarca.\"\nGiubileo di rubino.\nIl 14 gennaio 2012, la regina Margherita II ha celebrato il suo 40\u00ba anno sul trono. La ricorrenza \u00e8 stata solennizzata da un corteo in carrozza e da numerose interviste televisive.\nRuolo politico.\nIl Regno di Danimarca \u00e8 una monarchia parlamentare, il che significa che c'\u00e8 una distribuzione dei poteri tra il sovrano e il parlamento.\nDopo le consultazioni coi rappresentanti dei partiti politici, il capo del partito che detiene la maggioranza nel Parlamento danese viene invitato a formare un nuovo governo. Una volta che questo \u00e8 formato, il sovrano lo legittima formalmente. Inoltre, \u00e8 la regina ad essere il vero capo del governo e perci\u00f2 presiede al Consiglio dei ministri, in cui le proposte di legge passate dal Parlamento diventano legge.\nIl primo ministro della Danimarca e il ministro degli Esteri danese dialogano frequentemente con la regina per informarla sugli ultimi sviluppi politici. La sovrana tiene regolari incontri con i capi di Stato stranieri e compie visite di stato all'estero. Riceve anche ogni ambasciatore dai paesi stranieri rappresentati in Danimarca.\nI compiti fondamentali della regina sono di rappresentare lo Stato all'estero e di essere simbolo di unione nel Paese. La regina onora quest'ultimo compito partecipando a mostre, avvenimenti culturali, esibizioni, anniversari, commemorazioni ecc. Dato che \u00e8 una figura politica non eletta, non prende parte nei partiti politici e non esprime opinioni politiche. In aggiunta ai suoi ruoli all'interno del Paese, la regina \u00e8 anche Comandante in Capo del Reggimento Reale.\nLa regina Margherita II ha la reputazione di essere uno dei sovrani pi\u00f9 moderni e progressisti d'Europa. Concede senza problemi interviste televisive.\nLa Regina \u00e8 anche una conosciuta e acclamata pittrice, e ha tenuto molte mostre dei suoi lavori. Si dice spesso che, non fosse stata regina, avrebbe potuto essere tranquillamente considerata un'artista di professione. Le sue opere sono state usate per l'edizione danese de \"Il Signore degli Anelli\", pubblicata nel 1977 e ristampata nel 2002. \u00c8 anche una traduttrice: ha infatti curato una traduzione danese de \"Il Signore degli Anelli\". Inoltre ha disegnato personalmente alcuni dei suoi vestiti.\nUn passo della biografia autorizzata della regina (intitolata \"Margrethe\", 2005) mostra la sua antipatia per l'Islam fondamentalista: \"L'Islam ci sta sfidando in questi anni - globalmente cos\u00ec come localmente. \u00c8 una sfida che dobbiamo prendere seriamente, abbiamo lasciato questo problema in disparte per troppo tempo, perch\u00e9 siamo troppo tolleranti e pigri. Ma ora dobbiamo mostrare la nostra opposizione all'Islam e, dobbiamo, allo stesso tempo, correre il rischio di farci etichettare, perch\u00e9 ci sono cose per le quali non va mostrata tolleranza. E quando siamo tolleranti, dobbiamo sapere se \u00e8 per convenienza o per convinzione.\"\nComunque, la frase \"Dobbiamo far vedere la nostra opposizione all'Islam\" \u00e8 stata tradotta male. La giusta traduzione sarebbe: \"Dobbiamo mostrare un'alternativa al totalitarismo, che \u00e8 uno degli aspetti dell'Islam\".\nAnche Abul Mohammad Shehada, direttore del Al-Aqsa Cultural Center, ha espresso incredulit\u00e0 sul passo del libro, affermando: \"\u00c8 impossibile per una regina conosciuta per la sua moderazione e tolleranza attaccare l'intero Islam\".\nNel suo discorso di fine anno del 1984, la regina ha raccomandato al popolo danese di ricordare di essere gentili e ospitali con gli immigrati.\nFamiglia.\nSua trisavola era la regina Vittoria del Regno Unito, per cui Margherita II \u00e8 cugina di Elisabetta II e di Sofia di Grecia.\nLa Regina ha avuto dal defunto Principe consorte due figli, che hanno generato otto nipoti:\nNel 2008 la Regina ha annunciato che i suoi discendenti in linea maschile avrebbero portato l'ulteriore titolo di Conte di Monpezat, che ereditavano dal marito e consorte della Regina, Henri Marie Jean Andr\u00e9 \"Conte de Laborde de Monpezat\".\nParentele.\nLa madre di Margherita II, la regina Ingrid, era sorella del principe Gustavo Adolfo, entrambi figli del re di Svezia Gustavo VI Adolfo e della sua prima moglie, la principessa Margherita di Connaught. Questo rende Margherita II e Carlo XVI Gustavo di Svezia cugini di primo grado."}
{"id": "412059", "revid": "1494169", "url": "https://it.wikipedia.org/wiki?curid=412059", "title": "Margaret", "text": ""}
{"id": "412060", "revid": "1305772", "url": "https://it.wikipedia.org/wiki?curid=412060", "title": "Acido miristico", "text": "L'acido tetradecanoico, detto anche acido miristico, \u00e8 un acido grasso saturo presente nei derivati del latte (specialmente burro, panna e formaggi), olio di cocco, olio di semi di palma e in alcune spezie tra cui la noce moscata; il burro di noce moscata contiene fino al 75% in peso di trimiristina. La sua formula chimica \u00e8 CH3(CH2)12COOH.\nLa riduzione dell'acido miristico d\u00e0 origine all'alcool miristilico (o 1-tetradecanolo).\nL'acido miristico viene comunemente legato ad un residuo amminoacidico di glicina vicino all'estremit\u00e0 N-terminale di proteine chinasi associate ai recettori per fare in modo che l'enzima si localizzi in prossimit\u00e0 della membrana; questo si verifica poich\u00e9 l'acido miristico \u00e8 sufficientemente idrofobico da essere incorporato all'interno del doppio strato di fosfolipidi della membrana cellulare delle cellule eucariotiche.\nLa miristilazione \u00e8 una modificazione stabile: l'acido grasso rimane attaccato alla proteina per tutta la sua vita. Le proteine miristilate sono localizzate in vari compartimenti subcellulari, inclusi il citoplasma, il reticolo endoplasmatico, la membrana plasmatica ed il nucleo.\nLa trimiristina \u00e8 il trigliceride dell'acido miristico."}
{"id": "412076", "revid": "148107", "url": "https://it.wikipedia.org/wiki?curid=412076", "title": "Asparagus officinalis", "text": "L'asparago comune o asparagio (Asparagus officinalis ) \u00e8 una angiosperma monocotiledone che appartiene alla famiglia delle Asparagacee.\nEtimologia.\nIl termine deriva dal greco \"aspharagos\", che \u00e8 a sua volta derivato dal persiano \"asparag\", ossia \"germoglio\".\nDescrizione.\nL'asparago \u00e8 una pianta erbacea e perenne che cresce fino a 100\u2013150\u00a0cm di altezza, con steli robusti con fogliame molto ramificato.\nIl fogliame non \u00e8 in effetti formato da foglie: sono dei rami modificati (cladodi aghiformi) lunghi 6\u201332\u00a0mm e larghi 1\u00a0mm. Le foglie vere sono ridotte a squame minute membranacee triangolari poco osservabili.\n\u00c8 una specie dioica che porta cio\u00e8 fiori maschili e femminili su piante diverse. I fiori sono campanulati, da bianco verdastro a giallastro, lunghi 4,5\u20136,5\u00a0mm, con sei tepali parzialmente fusi insieme alla base; sono portati singolarmente o in gruppi di due (talvolta tre) all'ascella dei rami.\nIl frutto \u00e8 una bacca sferica (6\u20137\u00a0mm), rosso-scarlatta, contenente semi neri.\nLa pianta \u00e8 dotata di rizomi, fusti modificati che crescono sotto terra formando un reticolo; da essi si dipartono i turioni, ovvero i giovani getti, epigei e commestibili della pianta.\nColtivazione.\nNel caso di coltura forzata il turione si presenta di colore bianco, mentre in pieno campo a causa della fotosintesi clorofilliana, assume una colorazione verde. Se non vengono raccolti per il consumo, dai turioni si dipartono gambi di lunghezza variabile da 1 a 1,5 m; tali gambi vanno raccolti quando ancora essi non hanno raggiunto una dura consistenza.\nDiversamente da molte verdure, dove i germogli pi\u00f9 piccoli e fini sono anche pi\u00f9 teneri, gli steli pi\u00f9 grossi dell'asparago hanno una maggiore polpa rispetto allo spessore della pelle, risultando quindi pi\u00f9 teneri.\nAlcune cultivar di asparagi sono:\nSi distinguono soprattutto per aspetto, sapore e tipo di coltivazione; la composizione chimica, invece, risulta pressappoco la stessa.\nL'asparago bianco, ad esempio, \u00e8 tale in quanto viene coltivato in assenza di luce: cos\u00ec facendo viene bloccata la fotosintesi naturale.\nL'asparago pu\u00f2 essere coltivato nei campi oppure in apposite serre, dette asparagiaie; ci\u00f2 pu\u00f2 essere realizzato in due modi:\nUna tale asparagiaia inizia a produrre gi\u00e0 dopo 2-3 anni e continua la produzione per un'altra dozzina d'anni. La produzione ogni 100 m\u00b2 \u00e8 di 60\u2013100\u00a0kg.\nL'asparago cresce con grande facilit\u00e0 in diverse regioni d'Italia. In particolar modo il Piemonte vanta una robusta produzione di questo alimento, soprattutto nelle zone del Roero e delle Langhe, in varie sue specifiche tipologie.\nStoria dell'asparago.\nFu coltivato e utilizzato nel Mediterraneo dagli Egizi e in Asia Minore 2000 anni fa. Mentre non sembra che gli antichi Greci coltivassero gli asparagi, i Romani invece gi\u00e0 dal 200 a.C. avevano dei manuali in cui minuziosamente se ne espone la coltivazione. L'asparago fu appunto citato da Teofrasto, Catone, Plinio e Apicio; in particolare questi ultimi due ne descrissero accuratamente non solo il metodo di coltivazione, ma anche quello di preparazione.\nAgli imperatori romani gli asparagi piacevano cos\u00ec tanto, che, ad esempio, sembra che abbiano fatto costruire delle navi apposite per andarli a raccogliere, navi che avevano come denominazione proprio quella dell'asparago (\"asparagus\").\nDal XV secolo \u00e8 iniziata la coltivazione in Francia, per poi, nel XVI secolo, giungere all'apice della popolarit\u00e0 anche in Inghilterra; solo successivamente fu introdotto in Nord America. I nativi americani essiccavano gli asparagi per successivi usi officinali.\nComposizione chimica e propriet\u00e0 officinali.\nDella stessa famiglia dell'aglio e della cipolla, l'asparago condivide con essi anche alcune propriet\u00e0 positive (grazie all'effetto diuretico \u00e8 un coadiuvante contro gotta, calcolosi renale, reumatismi ed edemi). In particolare esso ha un ruolo attivo nella diminuzione di casi di eczema.\nLa composizione chimica dell'asparago \u00e8 la seguente:\nAlcuni dei componenti dell'asparago sono metabolizzati ed espulsi tramite l'urina, dandole un tipico e forte odore da alcuni ritenuto sgradevole. Esso in particolare \u00e8 causato da alcuni prodotti di degradazione contenenti zolfo (in particolare tioli e tioesteri).\nL'analisi chimica approfondita ha rivelato che si tratta di un miscuglio di derivati metabolici dell'acido asparagusico (nome IUPAC: Acido 1,2-ditiolan-4-carbossilico), cio\u00e8 una miscela di:\nTale odore caratteristico, stando a uno studio inglese ( ), \u00e8 prodotto solamente dal 40% delle persone e rilevato da una percentuale simile, senza per\u00f2 che ci sia alcuna correlazione tra coloro che producono tale odore e coloro che riescono a rilevarlo.\nUn altro studio ( ) invece sostiene che l'odore sia prodotto da tutti ma che sia effettivamente rilevato solo dal 40% delle persone e che questa capacit\u00e0 sia una ipersensibilit\u00e0 olfattiva specifica a questo odore.\nUsi.\nMolte altre piante vengono chiamate impropriamente \"asparagi\", alcune delle quali possono essere usate in cucina al posto dell'Asparagus officinalis; in realt\u00e0 si tratta di piante imparentate alla lontana con l'Asparagus officinalis: ne \u00e8 un esempio l\"Ornithogalum pyrenaicum\", anche chiamato \"Asparago di Prussia\".\nAlcuni tipi di Asparagus possono anche essere coltivati in casa come piante ornamentali.\nL'asparago selvatico che cresce spontaneamente nei boschi e che \u00e8 oggetto di ricerca stagionale in alcune parti d'Italia \u00e8 la specie Asparagus acutifolius.\nL'asparago in cucina.\nIl gusto dell'asparago evoca il sapore del carciofo; quando \u00e8 fresco ha un sentore di spiga di grano matura, in particolare si distinguono:\nIn cucina si utilizzano germogli verdi o bianchi: gli steli dovrebbero essere duri, flessibili, resistenti alla rottura, dello stesso spessore e con le punte ancora chiuse, la base deve essere mantenuta umida, per mantenere il prodotto fresco.\nPer la preparazione, occorre tagliare le estremit\u00e0 legnose dell'asparago e, a seconda della tipologia, togliere eventualmente la pelle bianca fino a 4\u00a0cm sotto il germoglio od oltre nel caso di asparagi vecchi o particolarmente grandi. I cuochi pi\u00f9 esigenti prima della cottura li immergono in acqua gelida e talvolta la pelle viene aggiunta all'acqua di cottura e rimossa solo alla fine poich\u00e9 ci\u00f2, secondo alcuni, ne preserverebbe il gusto.\nL'asparago per essere consumato viene prima lessato con acqua salata per breve tempo oppure cotto a vapore; il tempo di cottura tipico per gli asparagi \u00e8 di circa 5 minuti, nonostante possa variare a seconda dello spessore. Dato che il germoglio \u00e8 pi\u00f9 delicato della base dello stelo, i risultati migliori si ottengono legando insieme non troppo stretti gli steli in modo che solo la parte inferiore sia cotta in acqua bollente, mentre i germogli, fuoriuscendo dall'acqua, subiranno una cottura a vapore. A tal proposito esistono pentole speciali di forma cilindrica alta e stretta, dotate di un \"cestello\" a base perforata e con maniglie, che rendono il processo di legamento degli steli superfluo.\nPer preservarne il colore vivo gli asparagi verdi (cos\u00ec come per quasi tutte le verdure verdi) si possono raffreddare in acqua molto fredda immediatamente dopo la cottura.\nL'asparago pu\u00f2 essere servito in varie maniere e, a seconda delle tradizioni locali, esistono diverse preparazioni tipiche.\nGli asparagi verdi in Italia sono spesso serviti facendoli saltare in padella previa lessatura, semplicemente con burro o burro e parmigiano (\"asparagi alla parmigiana\"). Inoltre possono venire accompagnati da uova al burro e formaggio grattugiato o sode. In Francia e in Germania \u00e8 tipico servire gli asparagi bianchi con la salsa olandese.\nAlternativamente possono essere serviti con vinaigrette, salsa \"burro-bianco\" , con salsa maltese, salsa bolzanina, burro sciolto, o un filo di olio d'oliva e del Parmigiano reggiano. \nPreparazioni pi\u00f9 elaborate sono: saltati in padella con funghi e serviti come accompagnamento della Faraona. \nGli asparagi possono essere usati per preparare risotti, zuppe, mousse o in vellutate.\nNei ristoranti cinesi \u00e8 possibile assaporare l'asparago fritto accoppiato a pollo, gamberi o manzo.\nProduzione mondiale.\nI dati seguenti, invece, sono relativi all'import/export mondiale di asparagi, anch'essi espressi in tonnellate, ma tratti dal Global Trade Atlas e U.S. Census Bureau statistics.\nNel 2004 i maggiori esportatori di asparagi sono stati:\nDa evidenziare che solo il Per\u00f9 ha regolarmente incrementato di anno in anno l'esportazione.\nNello stesso anno i maggiori importatori sono stati:\nGli asparagi nell'arte e nella letteratura.\n\u00c9douard Manet ha dedicato due quadri all'ortaggio: \"L'asperge\" (\"L'asparagio\") e \"Une botte d'asperges\" (\"Un mazzo d'asparagi\").\nNel libro \"Gli asparagi e l'immortalit\u00e0 dell'anima\" lo scrittore Achille Campanile disquisisce sulle possibili correlazioni tra gli asparagi e l'immortalit\u00e0 dell'anima giungendo alla conclusione che da qualunque parte si esamini la questione non c'\u00e8 nulla di comune fra gli asparagi e l'immortalit\u00e0 dell'anima.\nIn medicina.\nI componenti principali sono l'asparagina (a cui \u00e8 dovuto il caratteristico odore delle urine dopo l'ingestione e l'assimilazione), glucosidi, tannini, saponosidi, sali di potassio, Vitamina A, ed in parte minore B e C.\nL'asparago, per la presenza della proteina \"Aspa o 1\", pu\u00f2 essere causa di allergia alimentare."}
{"id": "412079", "revid": "198277", "url": "https://it.wikipedia.org/wiki?curid=412079", "title": "Ferrari F399", "text": "La Ferrari F399 \u00e8 una monoposto di Formula 1 che gareggi\u00f2 nel , la quarantacinquesima utilizzata dalla Scuderia Ferrari. I piloti erano Michael Schumacher ed Eddie Irvine, cui si aggiunse Mika Salo il quale sostitu\u00ec per sei gare Schumacher dopo l'incidente occorsogli al Gran Premio di Gran Bretagna.\nLa F399 si dimostr\u00f2 una vettura molto concreta ed affidabile: nonostante la rivale McLaren MP4/14 fosse pi\u00f9 competitiva sul piano tecnico, riusc\u00ec a battagliare con Irvine per il titolo piloti fino all'ultima gara e, soprattutto, a conquistare il campionato costruttori, titolo che mancava alla Ferrari dal .\nLa vettura.\nLa F399 si presentava come l'evoluzione della precedente Ferrari F300 e conservava da questa monoposto il musetto, le sospensioni anteriori e gli scarichi del motore. Le modifiche riguardarono invece l'abitacolo, dove la posizione del pilota fu arretrata e fu cambiata la presa d'aria del motore.\nParzialmente rinnovato fu, invece, il cambio, che differiva dal precedente per ci\u00f2 che riguarda la forma della struttura deformabile e per il distanziale. Totalmente nuova la sospensione posteriore che riprese i concetti di quella installata nella parte anteriore della F300, con gli ammortizzatori sistemati in posizione verticale a lato del cambio.\nLa parte che subiva il maggior numero di modifiche era invece l'aerodinamica, che si presentava molto pi\u00f9 curata rispetto a quella della F300, in particolar modo nelle fiancate, costruite in modo da poter ottenere un buon grado di smaltimento termico. Altrettanta cura venne dedicata alla diminuzione del peso, di circa 20 chili rispetto alla monoposto precedente, in modo da poter aver a disposizione una buona quantit\u00e0 di zavorra da distribuire sulla vettura a seconda del tipo di circuito.\nDa questa stagione gli pneumatici vengono forniti dalla Bridgestone in sostituzione dei Goodyear.\nLa stagione.\nLa prima gara disputata fu il Gran Premio d'Australia il 7 marzo del 1999.\nHa ottenuto 6 vittorie e 3 doppiette nel campionato mondiale 1999 di Formula 1 totalizzando 128 punti nel campionato costruttori, 44 conquistati da Michael Schumacher, 74 da Eddie Irvine e 10 da Mika Salo (che sostitu\u00ec per 6 gran premi Schumacher, infortunato)."}
{"id": "412096", "revid": "767487", "url": "https://it.wikipedia.org/wiki?curid=412096", "title": "Margherita (astronomia)", "text": "Margherita \u00e8 uno dei satelliti naturali pi\u00f9 esterni del pianeta Urano; la sua scoperta risale al 2003, ad opera degli astronomi Scott Sheppard e David Jewitt.\nAl satellite fu inizialmente attribuita la designazione provvisoria S/2003 U 3; successivamente l'Unione Astronomica Internazionale (circolare n. 8217) lo battezz\u00f2 come la Margherita di \"Molto rumore per nulla\", nota commedia di William Shakespeare.\nSi tratta di un piccolo satellite irregolare, dal diametro medio di circa 10 km, con ogni probabilit\u00e0 privo di qualsiasi attivit\u00e0 geologica.\nParametri orbitali.\nA differenza della maggior parte degli altri satelliti esterni di Urano, Margherita ruota attorno al pianeta madre in direzione prograda. Questo fatto, unitamente alla bassa inclinazione dell'orbita del satellite (solo 56,63\u00b0 rispetto al locale piano di Laplace), sembra escludere l'appartenenza di Margherita al gruppo di Sicorace, caratterizzato da orbite retrograde e da inclinazioni comprese fra 140 e 170\u00b0."}
{"id": "412097", "revid": "712828", "url": "https://it.wikipedia.org/wiki?curid=412097", "title": "Tholme", "text": ""}
{"id": "412099", "revid": "27723", "url": "https://it.wikipedia.org/wiki?curid=412099", "title": "Margaret (astronomia)", "text": ""}
{"id": "412104", "revid": "684696", "url": "https://it.wikipedia.org/wiki?curid=412104", "title": "Africa e Mediterraneo", "text": "\"Africa e Mediterraneo\" \u00e8 una rivista trimestrale italiana, fondata a Bologna nel 1992 e diretta da Sandra Federici.\nIn particolare, propone articoli, brevi saggi e dossier di approfondimento su temi legati all'economia, alla storia, alla cultura e alla societ\u00e0 dei paesi del continente africano.\nLa rivista \u00e8 realizzata da un comitato di redazione ed \u00e8 sostenuta da un comitato scientifico internazionale.\nDal 1997, \"Africa e Mediterraneo\" \u00e8 anche un'associazione di cooperazione internazionale che si occupa sostanzialmente di educazione allo sviluppo, proponendosi lo scopo di favorire la rispettiva conoscenza interculturale, in particolare tra Italia e Africa, attraverso l'omonima rivista nonch\u00e9 grazie all'organizzazione di eventi, convegni, corsi di formazione per gli insegnanti, progetti di cooperazione in ambito socio-culturale.\nInoltre, in collaborazione con la Cooperativa Lai-momo, Africa e Mediterraneo organizza manifestazioni artistiche volte alla promozione degli artisti africani in Europa.\nContenuti, finalit\u00e0 e struttura.\nL'obiettivo principale del periodico \u00e8 quello di analizzare ed approfondire le problematiche, le dinamiche e le caratteristiche dei fenomeni socio-culturali dell'Africa contemporanea, contribuendo alla diffusione dei saperi e delle pratiche relativi al ricco patrimonio materiale e immateriale del continente, in una dimensione interculturale; tale prospettiva comporta, pertanto, una riflessione sul legame sempre pi\u00f9 stretto che i recenti flussi migratori stanno stringendo tra l'Europa e i paesi africani.\nLa rivista offre un panorama ampio sulle realt\u00e0 sociali del continente e della sua vitalit\u00e0 culturale, evidenziandone le implicazioni politiche ed economiche. Ogni numero propone un dossier monografico, cui si collegano articoli di letteratura, storia, arte, cinema, musica dell'Africa, nonch\u00e9 brevi saggi dedicati ad esperienze interculturali e di cooperazione ed educazione allo sviluppo e ai fenomeni migratori.\nI dossier monografici privilegiano di volta in volta un preciso fenomeno della contemporaneit\u00e0, al fine di analizzare e valorizzare soprattutto il contributo degli artisti e degli intellettuali africani al dibattito culturale inteso secondo le categorie europee, senza per\u00f2 dimenticare o tralasciare coloro che non sanno leggere e non hanno accesso ai circuiti dell'arte mondiale. Le rubriche contengono recensioni di libri e film, mostre d'arte, convegni in Italia in Africa.\nCritica.\nSecondo Thomas Boutoux e C\u00e9dric Vincent, la rivista si colloca a mezza strada tra le riviste scientifiche di scienze sociali e le riviste culturali e artistiche ed \u00e8 una delle rare riviste europee specializzate sulla produzione contemporanea di letteratura, musica, teatro, cinema e arte dell'Africa. Inizialmente la rivista si caratterizza con articoli in particolare sull'antropologia, per poi passare nel corso del tempo a testi di \"cultural studies\"."}
{"id": "412107", "revid": "768068", "url": "https://it.wikipedia.org/wiki?curid=412107", "title": "Concerto per due pianoforti e orchestra n. 10 (Mozart)", "text": "Il concerto per due pianoforti e orchestra in Mi bemolle maggiore K 365 (K6 316a) fu composto da W. A. Mozart a Salisburgo nei mesi di gennaio-marzo del 1779, forse per essere eseguito assieme alla sorella Nannerl.\nIl carattere intimistico e felice di questo concerto, cos\u00ec come il gioco tra di due strumenti solisti, forniscono un'ulteriore conferma alla sua destinazione familiare. \u00c8, infatti, ritenuto il pi\u00f9 bel concerto per due pianoforti e orchestra, escludendo quelli di J.S. Bach e di C.P.E. Bach che in realt\u00e0 erano stati pensati per due clavicembali.\nL'organico in origine era ridotto, limitandosi a due oboi, due fagotti e due corni (oltre agli archi). In occasione della prima esecuzione l'autore vi aggiunse anche due clarinetti, due trombe e timpani, introducendo sonorit\u00e0 nuove. Questo concerto venne concepito, infatti, in un periodo in cui Mozart prestava molta attenzione alle problematiche e alle particolarit\u00e0 che potevano scaturire dal confronto di due strumenti solisti con l'orchestra. Nascono, infatti, in questo periodo: il concerto per flauto e arpa K 299 (aprile 1778); il \"concerto per pianoforte e violino\" (incompiuto) e la Sinfonia concertante per violino, viola e orchestra K 364 (estate 1779).\nIl concerto per due pianoforti, non ha caratteristiche sinfoniche, ma contrappone direttamente i solisti, con un leggero sostegno da parte dell'orchestra.\nll primo movimento \u00e8 caratterizzato dall'esposizione di una notevole quantit\u00e0 di idee tematiche e di novit\u00e0 tecniche. I due solisti entrano in gioco attraverso un trillo all'unisono, ed espongono un nuovo soggetto (che non si ripeter\u00e0 poi negli altri tempi), attraverso il primo pianoforte, subito seguito dal secondo. In questo movimento, l'orchestra \u00e8 presente solo nelle parti introduttive e di collegamento, non emergendo, quasi relegata ad un ruolo di coordinamento tra i solisti.\nIl secondo movimento ha un carattere un po' pi\u00f9 malinconico ed \u00e8 caratterizzato da una ricchezza tematica non comune agli altri concerti di Mozart.\n\u00c8 solo nel terzo movimento che l'orchestra riprende il suo ruolo primario: infatti, si esprime al meglio nel rondo finale, che si sviluppa attraverso un motivo tematico che permea l'intero concerto.\n\u00c8 evidente, nel K 365, come la scrittura pianistica di Mozart si sia evoluta: le difficolt\u00e0 tecniche maggiori si denotano nell'impiego di ottave (anche in velocit\u00e0) e di seste.\nCon quest'opera, si conclude una sorta di ciclo formato dai sei concerti composti a Salisburgo, che mette in evidenza il percorso di maturazione compositiva del giovane Mozart.\nDopo la prima del 23 novembre 1781 a Vienna viene eseguita il 26 maggio 1782 sempre a Vienna."}
{"id": "412110", "revid": "31465", "url": "https://it.wikipedia.org/wiki?curid=412110", "title": "Eucariote", "text": ""}
{"id": "412112", "revid": "124141738", "url": "https://it.wikipedia.org/wiki?curid=412112", "title": "ANSA", "text": "LAgenzia Nazionale Stampa Associata, comunemente conosciuta con la sigla ANSA, \u00e8 la prima agenzia di informazione multimediale in Italia e la quinta al mondo dopo Reuters, AP, AFP ed EFE. Fu fondata a Roma nel 1945 per succedere alla disciolta agenzia Stefani.\nFondazione.\nNel gennaio 1945 l'Italia era divisa in due: al Nord vi era la Repubblica Sociale Italiana, mentre a Sud della Linea Gotica l'Italia era sotto il controllo degli Alleati. Essi gestivano tutta l'informazione dell'Italia tramite l'agenzia di stampa \u00abNotizie Nazioni Unite\u00bb (NNU). Al Nord la Repubblica Sociale aveva statalizzato l'Agenzia Stefani e l'aveva fatta trasferire da Roma a Milano. In quel mese tre esponenti delle maggiori forze politiche della Resistenza italiana, Giuseppe Liverani, direttore amministrativo de \"Il Popolo\" quotidiano della Democrazia Cristiana, Primo Parrini, direttore amministrativo dell\"Avanti!\", organo del Partito Socialista Italiano, e Amerigo Terenzi, consigliere delegato della societ\u00e0 editrice de \"l'Unit\u00e0\", giornale del Partito Comunista Italiano, avanzarono l'ipotesi di organizzare un'agenzia di stampa che sostituisse l'operato dell'Agenzia Stefani. L'idea era di fondare una cooperativa di testate giornalistiche, non controllata dal governo e neppure da gruppi privati.\nLa proposta riscosse l'assenso dalle autorit\u00e0 militari alleate, che favorirono la fondazione della nuova agenzia italiana. All'iniziativa aderirono subito tre testate: \"L'Italia libera\" (del Partito d'Azione), \"La Voce Repubblicana\" (del Partito Repubblicano) e \"Risorgimento Liberale\" (del Partito Liberale), stabilendo una sede provvisoria in via del Moretto. Il 15 gennaio 1945 usc\u00ec il primo notiziario dell'ANSA, stampato e distribuito nella sola citt\u00e0 di Roma. Un mese dopo direzione e redazione si insediarono nei locali dell'agenzia Stefani, in via di Propaganda Fide.. Ai sei quotidiani gi\u00e0 citati se ne aggiunsero presto altri, tra cui Il Tempo e il Corriere dello Sport. Pochi mesi dopo gli alleati chiusero la NNU (3 marzo 1945). In aprile Edgardo Longoni, condirettore del quotidiano romano \u00abRicostruzione\u00bb, inizi\u00f2 a svolgere l'incarico di direttore generale. In quel mese si associarono i quotidiani di altre regioni del Centro-Sud e, da maggio, anche le testate dell'Italia Settentrionale.\nIl 14 ottobre si svolse la prima assemblea dei soci. Fu eletto presidente l'editore siciliano Carlo Ardizzoni; Primo Parrini ottenne una vicepresidenza (l'altra fu assegnata a Domenico Capocaccia, vicino al PCI), mentre Giuseppe Liverani fu eletto consigliere delegato; Edgardo Longoni fu confermato come direttore generale.\nProfilo.\nL'ANSA \u00e8 una cooperativa di 36 soci editori dei principali quotidiani italiani ed ha lo scopo di raccogliere e trasmettere notizie sui principali avvenimenti italiani e mondiali. A tal fine l'ANSA ha 22 sedi in Italia e 81 uffici in 78 altri paesi. La sede principale \u00e8 a Roma, in Via della Dataria, 94.\nLe agenzie ANSA trasmettono oltre 3.500 notizie e pi\u00f9 di 1.500 foto al giorno che vengono trasmesse ai mezzi di informazione italiani, alle istituzioni nazionali, locali ed internazionali, alle associazioni di categoria, ai partiti politici ed ai sindacati. L'ANSA trasmette notiziari nazionali, locali e specifici per settore.\nOltre ai notiziari in lingua italiana l'Ansa trasmette i propri notiziari in lingua inglese, spagnola, tedesca, portoghese e in arabo.\nDal 1996 l'ANSA \u00e8 stata la prima agenzia in Italia a diffondere notizie tramite SMS.\nDal 1985 al 1994 la carica di presidente dell'ANSA \u00e8 stata ricoperta dal giornalista Giovanni Giovannini.\nDal 1997 al 2009 \u00e8 stato presidente dell'ANSA l'Ambasciatore Boris Biancheri.\nDal 2003 l'Ansa tramite l'AnsaMed fornisce un servizio di notizie che riguardano i paesi del bacino del Mediterraneo.\nDal 2009 il nuovo presidente \u00e8 Giulio Anselmi, gi\u00e0 direttore dell'ANSA dal 1997 al 1999. Il 10 giugno Luigi Contu \u00e8 stato designato direttore responsabile dell'agenzia.\nIl 26 agosto 2014 \u00e8 stato firmato un accordo di partenariato quinquennale (2015-2020) con l'Associated Press per la condivisione di foto, testi e video.\nNel maggio 2019 \u00e8 stato lanciato il servizio podcast, dedicato ai protagonisti della cronaca, dell\u2019economia, della cultura e del mondo dello sport.\nAd aprile 2020 \u00e8 stato lanciato ANSAcheck, sistema di certificazione delle notizie tramite tecnologia Blockchain.\nSoci ANSA.\nElenco dei quotidiani i cui editori sono soci dell'ANSA:"}
{"id": "412115", "revid": "599013", "url": "https://it.wikipedia.org/wiki?curid=412115", "title": "Sicorace", "text": ""}
{"id": "412117", "revid": "647919", "url": "https://it.wikipedia.org/wiki?curid=412117", "title": "K 365", "text": ""}
{"id": "412120", "revid": "31465", "url": "https://it.wikipedia.org/wiki?curid=412120", "title": "Eukarya", "text": ""}
{"id": "412121", "revid": "212348", "url": "https://it.wikipedia.org/wiki?curid=412121", "title": "Zayn al-Abidin", "text": ""}
{"id": "412130", "revid": "31465", "url": "https://it.wikipedia.org/wiki?curid=412130", "title": "Asparago", "text": ""}
{"id": "412142", "revid": "1318658", "url": "https://it.wikipedia.org/wiki?curid=412142", "title": "Sycorax", "text": ""}
{"id": "412145", "revid": "27723", "url": "https://it.wikipedia.org/wiki?curid=412145", "title": "Sycorax (astronomia)", "text": ""}
{"id": "412147", "revid": "309289", "url": "https://it.wikipedia.org/wiki?curid=412147", "title": "Mycena inclinata", "text": "\"Mycena inclinata\" (Fr.) Qu\u00e9l., \"Champs Jura Vosges\" 1: 105 (1872) \u00e8 un fungo saprofita della famiglia Tricholomataceae. Si riconosce per la crescita cespitosa e il forte odore, rancido, di sapone e sego. Dal sapore acre, non \u00e8 commestibile.\nTassonomia, filogenesi e denominazione.\nDescritto per la prima volta come \"Agaricus inclinatus\" dal micologo svedese Elias Magnus Fries nel 1838, gli \u00e8 stato assegnato il nome attuale nel 1872, da Lucien Qu\u00e9let. Sinonimi di \"Mycena inclinata\" sono \"Mycena galericulata\" var. \"calopus\" (Karsten, 1879), e il suo basionimo \"Agaricus galericulatus\" var. \"calopus\" (Fries, 1873).\nL'epiteto specifico \"inclinata\" viene dal latino \"inclinatus\" = inclinato, per la forma del gambo.\nIn uno studio molecolare delle sequenze di DNA ribosomiale dei funghi micorrizici dell'orchidea \"Gastrodia confusa\", \"M. inclinata\" \u00e8 risultata essere strettamente correlata a \"M. aurantiomarginata\", a \"M. crocata\" e a \"M. leaiana\".\nDescrizione.\nIl cappello \u00e8 grigiastro o leggermente bruno, con diametro che varia tipicamente da 1 a 4,5\u00a0cm. Inizialmente conico-campanulato, si appiattisce durante la maturit\u00e0, sviluppando solchi superficiali visibili in corrispondenza delle lamelle sottostanti. Il margine del cappello ha piccoli ma distinti dentellamenti. La superficie \u00e8 umida, liscia e igrofana. Il cappello spesso sviluppa delle fessure ai margini, o delle crepe nel disco (la parte centrale del cappello). La carne del cappello \u00e8 spessa al centro, ma sottile altrove, grigiastra e biancastra, fragile, e con odore e sapore leggermente farinosi. Le lamelle hanno un attaccamento decorrente al gambo (ossia, che si prolunga per tutta la lunghezza del gambo) e sono di colore bruno chiaro con sfumature di rosso. Esse sono ampie (tra 3 e 6\u00a0mm), e hanno una spaziatura molto piccola, con circa 26-35 lamelle che raggiungono il gambo. Il gambo, fragile, \u00e8 lungo da 3 a 9\u00a0cm, spesso e va dal giallo al giallo-bruno, diventando bruno-rossastro, giallo-marrone nella parte inferiore in maturit\u00e0. La porzione inferiore dei gambi giovani \u00e8 coperta di macchie bianche. Approssimativamente uguale in spessore in alto e in basso, la base del gambo \u00e8 coperta da miceli gialli che possono arrivare fino a un terzo della lunghezza del gambo. La commestibilit\u00e0 del fungo \u00e8 \"dubbia\" e il suo consumo \u00e8 ritenuto \"da evitare\".\nCaratteristiche microscopiche.\nLe spore hanno un diametro che va da 5-6,5 a 7-9 \u03bcm, sono bianche, generalmente ellissoidi, lisce, e fortemente amiloidi (diventano nere quando vengono trattate con reattivo di Melzer). I basidi (cellule portatrici di spore) hanno quattro spore. I pleurocistidi (i cistidi sulla superficie delle lamelle) non sono differenziati. I cheilocistidi (i cistidi sul bordo delle lamelle) sono incorporati nel bordo delle lamelle e molto appariscenti, a forma di clava, con diametro da 5-10 a 26-36 micron, e hanno punte che sono coperte con proiezioni contorte che possono essere magre o spesse. La carne delle lamelle \u00e8 omogenea, e va dal pallido-giallastro al marrone sporco quando colorata con iodio. La carne del cappello ha una pellicola distinta, un'ipoderma (regione di tessuto immediatamente sotto la pellicola) ben differenziato, e trama del corpo filamentosa; in colorazione con lo iodio va dal giallo pallido al brunastro.\nVariet\u00e0.\nE. J. H. Corner descrisse le variet\u00e0 di \"M. inclinata\" var. \"kinabaluensis\" e var. \"subglobospora\" in una sua pubblicazione del 1994 sui funghi agarici della Malaysia, una regione biogeografica a cavallo tra il confine delle ecozone orientale e australasiana. La variet\u00e0 \"kinabaluensis\" (dal nome della sua localit\u00e0 tipo, Kinabalu) ha il margine del cappello non smerlato, un debole o nessun odore, e cheilocistidi con processi pi\u00f9 brevi. Si \u00e8 constatato che cresce sul legno morto del \"Lithocarpus havilandii\", un albero di \"Lithocarpus\" della famiglia del faggio. La variet\u00e0 \"subglobospora\", che si trova a Sabah, ha spore che sono quasi sferiche.\nSpecie simili.\n\"Mycena maculata\" presenta qualche somiglianza con \"M. inclinata\", ma \u00e8 associata solo con la decomposizione di tronchi di legno duro e ceppi, e si trova nella parte orientale del Nord America, e talvolta nelle querce della West Coast. Quando vecchio, questo fungo sviluppa macchie rossastre sulle lamelle, non presenti in \"M. inclinata\".\n\"M. inclinata\" viene spesso confusa con il commestibile \"M. galericulata\", una specie comune che \u00e8 variabile nel colore del cappello, nella taglia e nella forma. \" M. galericulata\" in genere ha un cappello conico grigio-marrone opaco, e venature bianche o grigiastre.\n\"M. polygramma\" ha un gambo increspato e grigio-bluastro.\nHabitat e distribuzione.\n\"Mycena inclinata\" \u00e8 un fungo saprofita, che deriva i suoi nutrienti da materia organica in decomposizione sulla lettiera come foglie, cortecce e rami. Realizza questo processo con la produzione di enzimi in grado di abbattere le tre principali componenti biochimiche della parete cellulare delle piante: cellulosa, emicellulosa e lignina.\nI corpi fruttiferi di \"Mycena inclinata\" crescono in densi gruppi su tronchi di legno duro e ceppi (in particolare di quercia e castagno) in decomposizione, durante la primavera e l'autunno. Il fungo forma un bianco, lanoso micelio sulla superficie delle foglie di quercia in decomposizione. Occasionalmente pu\u00f2 essere trovato anche su alberi vivi. Nel Nord America orientale, \u00e8 abbondante nella zona delimitata da Nuova Scozia, Ontario, Manitoba, Missouri, Carolina del Nord e New York. Ne sono stati ritrovati esemplari anche in Oregon, ma la specie sembra essere generalmente rara lungo la Costa pacifica. La zona di distribuzione del fungo comprende anche l'Europa, le Isole Canarie, il Nord Africa, la Siberia orientale, il Giappone, la Malesia, la Turchia, e la Nuova Zelanda.\nPropriet\u00e0 chimiche.\nIn uno studio sulla concentrazione delle tracce di metallo nelle varie specie di funghi trovate in Ordu (Turchia), \"M. inclinata\" si \u00e8 dimostrato avere livelli relativamente elevati di ferro (628 mg per kg) e nichel (21,6\u00a0mg/kg), misurati sulla base della sostanza secca. Studi di laboratorio hanno dimostrato che il fungo \u00e8 resistente all'alluminio. \nIl fungo \u00e8 stato studiato per la sua capacit\u00e0 di decolorare i coloranti sintetici che vengono utilizzati nelle industrie tessili, plastiche, biomediche e alimentari: i coloranti non sono facilmente biodegradabili, e quando vengono scaricati nell'ambiente sono persistenti e spesso tossici."}
{"id": "412163", "revid": "11959", "url": "https://it.wikipedia.org/wiki?curid=412163", "title": "Al-Baq\u012b'", "text": ""}
{"id": "412165", "revid": "1926649", "url": "https://it.wikipedia.org/wiki?curid=412165", "title": "Nicola Pavarini", "text": "Carriera.\nClub.\nInizi.\nNato a Brescia, muove i primi passi calcistici nella squadra della sua citt\u00e0, il Brescia Calcio, approdando in prima squadra nel 1991. Nella stagione 1995/96 va in Serie C2 a fare esperienza. Lo acquista il Cremapergo, squadra in cui \u00e8 titolare e con cui chiude il campionato con 31 presenze e 26 reti subite. L'anno dopo \u00e8 di nuovo al Brescia, dove totalizza, fra A e B, 16 presenze e 17 reti subite. Nel settembre 1999 \u00e8 acquistato dal Gualdo, in Serie C1, dove viene promosso portiere titolare e gioca 25 partite con 32 reti incassate. Nel gennaio 2002, dopo un fugace ritorno al Brescia, va all', in C2, dove gioca un totale di 32 partite subendo 26 reti in due stagioni.\nLivorno e Reggina.\nNel 2003/04 \u00e8 al , in Serie B, dove gioca un campionato intero e totalizza 37 presenze con 38 gol al passivo, centrando con la squadra toscana una storica promozione in Serie A (dopo 55 anni). Esordisce con gli amaranto il 23 settembre 2003 contro l'Albinoleffe. L'anno seguente segue l'allenatore Walter Mazzarri, gi\u00e0 con lui al Livorno, alla , in Serie A, dove gioca 23 partite venendo battuto per 23 volte. Esordisce con i calabresi il 12 settembre 2004 contro l'. Nel corso della stagione si alterna nel ruolo di titolare con Salvatore Soviero. Nella stagione 2005/06, sempre alla Reggina, parte come vice di Ivan Pelizzoli, ma riesce comunque a giocare 19 partite (con 19 reti subite), prima che un grave infortunio al volto in seguito ad uno scontro con il brasiliano Pinga del gli precluda la possibilit\u00e0 di continuare a giocare nel corso dell'annata.\nSiena e Lecce.\nNel giugno 2006 passa al a parametro zero, ma non riesce ad insidiare il posto da titolare dell'estremo difensore austriaco Alexander Manninger. Nel gennaio 2007 \u00e8 ceduto al Lecce, in Serie B, in uno scambio di prestiti con il portiere Francesco Benussi. Esordisce con i salentini il 13 gennaio 2007 contro il . Dopo 17 presenze e 18 reti subite, a fine stagione torna al Siena.\nParma.\nNell'estate 2007 si trasferisce a titolo definitivo al , come secondo di Luca Bucci. Il 22 settembre 2007 esordisce a San Siro contro il . Dopo la retrocessione, nella Serie B 2008-2009, \u00e8 titolare nello scacchiere parmense dimostrandosi all'altezza della situazione e trascinando la squadra verso la promozione. Dalla stagione 2009\u20132010 \u00e8 il secondo di Mirante; nella stagione 2013-14 \u00e8 sopravanzato nella gerarchia di Roberto Donadoni da Pavol Bajza. Al termine della stagione, in cui si festeggia il Centenario del Parma, si ritira dal calcio giocato. Il 18 maggio 2014 disputa la sua ultima partita della carriera contro il Livorno subentrando nel secondo tempo a Mirante.\nDopo il ritiro.\nDopo il ritiro, il 16 settembre 2014 diventa il coordinatore dei preparatori dei portieri di tutto il settore giovanile del Parma. Dopo il fallimento del club fa ritorno a Brescia, dove allena in una scuola per giovani portieri. Nella stagione 2017-2018 lavora per la come osservatore, ricoprendo l'anno seguente il ruolo di coordinatore dei preparatori dei portieri di tutto il settore giovanile della squadra torinese. Il 3 luglio 2019 ottiene l'abilitazione a preparatore dei portieri di prima squadra e settore giovanile col massimo dei voti. Conclusa l'esperienza alla Juve, nella stagione 2019-2020 ricopre il ruolo di coordinatore dei preparatori dei portieri delle giovanili della nazionale italiana.\nStatistiche.\nPresenze e reti nei club.\n\"Statistiche aggiornate al 18 maggio 2014.\""}
{"id": "412193", "revid": "729019", "url": "https://it.wikipedia.org/wiki?curid=412193", "title": "Battaglia di Abrittus", "text": "La battaglia di Abrittus fu combattuta tra i Goti e i Romani, ad Abrittus, localit\u00e0 a nord di Nicopoli, nel giugno del 251. I Romani furono sconfitti, e nella battaglia morirono gli imperatori Decio ed Erennio Etrusco, i primi a cadere in battaglia contro i barbari nella storia romana.\nContesto storico.\nLa pressione dei barbari lungo le frontiere settentrionali e contemporaneamente dei Sasanidi in Oriente, non solo si era intensificata, ma dava l'idea che l'impero fosse totalmente accerchiato da un anello di trib\u00f9 nemiche. La vecchia diplomazia usata fin dai tempi di Augusto, basata sulla minaccia dell'uso della forza o la creazione di dissidi interni tra le diverse trib\u00f9 per tenerli impegnati fra loro, era ormai inefficace. Era necessario ricorrere subito alla forza, schierando armate superiori tatticamente, capaci di intercettare il pi\u00f9 rapidamente possibile ogni possibile via di invasione dei barbari, ma con la difficolt\u00e0 di dover presidiare immensi tratti di frontiera con contingenti militari per lo pi\u00f9 scarsi. Molti degli imperatori che vennero via via proclamati dalle legioni in questi anni, non riuscirono neppure a metter piede a Roma, n\u00e9 tanto meno a mettere mano a riforme interne durante i loro brevissimi regni, poich\u00e9 permanentemente occupati nelle lotte contro altri pretendenti al trono imperiale o a difesa del territorio contro i nemici esterni.\n\"Casus belli\".\nNel 249-250 un esercito di 70.000 Goti, sotto la guida del loro capo Cniva, pass\u00f2 il Danubio inferiore ed invase la Mesia. Nonostante l'opposizione del generale e futuro imperatore Treboniano Gallo, l'orda penetr\u00f2 nella fertile Tracia. Tito Giulio Prisco, governatore della provincia, aveva nel frattempo radunato un esercito a Filippopoli: era necessario resistere fino all'arrivo dell'imperatore Decio, che proveniva dall'Occidente a marce forzate. All'arrivo dell'imperatore, l'esercito romano fu attaccato a sorpresa e disperso e Filippopoli fu saccheggiata; tuttavia, in breve tempo Decio raccolse sul Danubio un nuovo esercito: intendeva attaccare i Goti quando questi, carichi di bottino, si fossero rimessi sulla via del ritorno.\nBattaglia.\nI Goti si schierarono su tre linee, disponendo la terza dietro uno stagno. In uno dei primi scontri cadde Erennio Etrusco, il figlio dell'imperatore. Le truppe romane riuscirono a rompere le prime due linee, ma nel tentativo di forzare la terza Decio cadde in combattimento e non si riusc\u00ec neppure a trovare il suo cadavere. Nell'esercito si sparse la voce che colpevole della morte di Decio fosse Treboniano Gallo, il quale si sarebbe preventivamente accordato coi Goti e avrebbe attirato l'imperatore verso una zona paludosa. Ecco come venne tramandato da Zosimo:\nQuesta la tragica narrazione degli eventi di Giordane:\nDecio aveva cinquant'anni circa e regnava da tre: fu il primo imperatore romano morto in battaglia contro il nemico. Rimase imperatore il figlio minore, Ostiliano, il quale fu a sua volta adottato dall'allora legato delle due Mesie, Treboniano Gallo, a sua volta acclamato imperatore in quello stesso mese. Gallo, accorso sul luogo della battaglia, concluse una pace poco favorevole con i Goti di Cniva: non solo permise loro di tenersi il bottino, ma anche i prigionieri catturati a Filippopoli, molti dei quali di ricche famiglie nobili. Inoltre, furono loro garantiti sussidi annui, dietro alla promessa di non rimettere pi\u00f9 piede sul suolo romano.\nConseguenze.\nGallo negozi\u00f2 un duro trattato con i Goti, che permetteva loro di tenere il bottino e di tornare dall'altra parte del Danubio, ottenendo al contempo un tributo annuale da pagare finch\u00e9 il territorio romano fosse stato rispettato. E non a caso Ammiano Marcellino consider\u00f2 questa tra le maggiori sconfitte dell'impero, assieme alla sconfitta di Varo nella Battaglia della Foresta di Teutoburgo, le incursioni dei Marcomanni durante il regno di Marco Aurelio e la Battaglia di Adrianopoli.\nA partire dal 260 fino al 274 circa, l'Impero romano sub\u00ec la secessione di due vaste aree territoriali, che per\u00f2 ne permisero la sopravvivenza. Ad ovest gli usurpatori dell'Impero delle Gallie, come Postumo (260-268), Leliano (268), Marco Aurelio Mario (268-269), Vittorino (269-271), Domiziano II (271) e Tetrico (271-274), riuscirono a difenderne i confini delle province di Britannia, Gallia e Spagna. La situazione di crisi miglior\u00f2 nettamente sotto Aureliano e Diocleziano grazie ad alcune importanti riforme, soprattutto militari, che bloccarono queste forze disgregatrici."}
{"id": "412212", "revid": "339392", "url": "https://it.wikipedia.org/wiki?curid=412212", "title": "Khad\u00ecja bint Khuw\u00e0ylid", "text": ""}
{"id": "412220", "revid": "228587", "url": "https://it.wikipedia.org/wiki?curid=412220", "title": "Overkill", "text": ""}
{"id": "412251", "revid": "486946", "url": "https://it.wikipedia.org/wiki?curid=412251", "title": "Abu T\u00e0lib", "text": ""}
{"id": "412262", "revid": "964734", "url": "https://it.wikipedia.org/wiki?curid=412262", "title": "Sicorace (astronomia)", "text": "Sicorace \u00e8 un satellite naturale di Urano; la sua scoperta risale al 2003, ad opera di un team di astronomi guidato da Philip Nicholson e composto da Brett Gladman, Joseph Burns e John Kavelaars. Gli stessi astronomi, utilizzando il telescopio Hale da 200 pollici, scoprirono allo stesso tempo Calibano, un altro satellite uraniano.\nAl satellite fu inizialmente attribuita la designazione provvisoria S/1997 U 2; successivamente l'Unione Astronomica Internazionale lo battezz\u00f2 come Sicorace, la madre di Calibano ne \"La tempesta\", nota commedia di William Shakespeare.\nParametri orbitali.\nL'orbita di Sicorace \u00e8 retrograda e fortemente inclinata rispetto al locale piano di Laplace.\nSuperficie.\nLa superficie di Sicorace appare composta, con tutta probabilit\u00e0, principalmente di roccia e ghiaccio. Il suo colore rossastro, particolarmente inusuale, suggerisce che potrebbe probabilmente trattarsi di un corpo proveniente dalla fascia di Kuiper, catturato in un secondo momento dall'attrazione gravitazionale uraniana."}
{"id": "412297", "revid": "2014155", "url": "https://it.wikipedia.org/wiki?curid=412297", "title": "Eric VI di Danimarca", "text": "Biografia.\nFiglio di Re Eric V e di Agnese di Brandeburgo, divenne re a seguito dell'assassinio del padre. Spos\u00f2 nel 1296 Ingeborg Magnusdottir ed ebbe diversi figli tra cui: Valdemaro, Eric e Magnus.\nIl regno di Eric Menved \u00e8 un periodo centrale dell'\"Et\u00e0 della decadenza\" in Danimarca (1241-1340). L'inizio del suo regno \u2013 durante il quale venne guidato dalla madre e dai suoi parenti tedeschi - fu afflitto da rivolte e guerre che seguirono l'omicidio di suo padre. I fuorilegge che vennero condannati per il regicidio, depredarono le coste danesi in alleanza con il re di Norvegia. Allo stesso tempo un nuovo conflitto ecclesiastico apparve per causa dell'ambizioso arcivescovo Jens Grand, che cerc\u00f2 di creare una chiesa quasi indipendente e sostenne i fuorilegge, dei quali molti erano suoi parenti. Il giovane re fece arrestare l'arcivescovo nel 1294 e lo tenne in una dura detenzione, dalla quale riusc\u00ec a sfuggire due anni dopo. Il conflitto fin\u00ec davanti alla corte papale a Roma nel 1302, con una vittoria \"de facto\" del re \u2013 in effetti dovette pagare una grossa multa per l'arresto di un arcivescovo, ma Jens Grand venne rimosso dal suo incarico in Danimarca. Anche il conflitto norvegese fin\u00ec con un compromesso che nel suo complesso soddisfece il governo danese. Eric mantenne quindi un forte potere reale basato su magnati leali e alleati tedeschi.\nDopo questi relativi successi, comunque, il re diede il via a una politica espansionistica su vasta scala nel nord della Germania, probabilmente con l'intenzione di ripercorrere le orme di Valdemaro II. Attraverso alleanze con i principi tedeschi, tra cui il Duca di Meclemburgo, egli riusc\u00ec a diventare il signore formale di molte citt\u00e0 anseatiche e vassalli, combattendo il Brandeburgo e alcuni stati minori. Apparentemente riusc\u00ec a far tornare la Danimarca a essere una grande potenza scandinava. Eric intervenne anche in Svezia, allo scopo di appoggiare il re suo cognato, contro l'opposizione. \nLe lunghe guerre, comunque, prosciugarono le risorse economiche danesi e il lusso e la stravaganza del re (di cui un dispendioso banchetto a Rostock nel 1311 fu l'apice) divennero un ulteriore stress per le finanze. La sua politica di guerra and\u00f2 incontro ad un'aspra opposizione sia tra i contadini che tra i magnati e provoc\u00f2 una pericolosa rivolta nello Jutland nel 1313, che dovette essere repressa con l'aiuto militare tedesco. Le sue crescenti difficolt\u00e0 lo costrinsero ad iniziare a ipotecare grandi parti della monarchia, principalmente a principi e condottieri tedeschi; un fatto che ostacol\u00f2 gravemente la sua libert\u00e0 d'azione. Quando mor\u00ec nel 1319, essendo sopravvissuto a tutti e 15 i suoi figli, la Danimarca era un regno in uno stato di decadenza, dietro le sembianze di una grande potenza.\nTradizionalmente, il regno di Eric VI \u00e8 stato considerato come uno dei pochi momenti luminosi dell'epoca, per via dei suoi tentativi di far riprendere la Danimarca, e venne salutato nella letteratura romantica danese. Vista oggi, comunque, la sua politica di guerra condivide la responsabilit\u00e0 per la dissoluzione della monarchia che segu\u00ec durante la generazione successiva.\nIl soprannome di Re Eric \u00e8 stato molto discusso. Una spiegazione popolare \u00e8 che sia un'abbreviazione del suo presunto giuramento preferito (\"\"ved\" alle hellige \"m\u00e6nd\" \u2013 in italiano: \"per\" tutti i santi \"uomini\"). Un'altra spiegazione e che derivi dall'antico danese \"menvett\"\" (In italiano: uccello del malaugurio)."}
{"id": "412311", "revid": "125213234", "url": "https://it.wikipedia.org/wiki?curid=412311", "title": "Overkill (gruppo musicale)", "text": "Gli Overkill sono una band thrash metal statunitense fondata nel 1980 nel New Jersey, dal bassista D.D.Verni e dal batterista Rat Skates.\nLa band, molto attiva discograficamente sin dal 1984, divenne rapidamente uno dei gruppi pi\u00f9 rappresentativi della scena thrash metal. Tra la fine degli anni '80 e i primi '90 la band trov\u00f2 il suo maggior successo con gli album \"The Years of Decay\" e \"Horrorscope\".\nGli Overkill hanno avuto molti cambi di formazione; solo il cantante Bobby \"Blitz\" Ellsworth e il bassista D.D.Verni sono rimasti membri fissi sin dall'inizio. Insieme agli Anthrax sono una delle band metal band pi\u00f9 famose della costa orientale degli Stati Uniti.\nLa band ha anche una mascotte chiamata \"Chaly\", un teschio minaccioso con ali ossute di pipistrello, mentre il verde fluorescente \u00e8 il colore che li rappresenta.\nStoria.\nGli inizi (1980-1983).\nNel 1980 gli Overkill si formarono dalle ceneri della band punk rock \"The Lubricunts\",dove militavano Verni e Rat Skates. Verni decise di formare un nuovo gruppo e tramite un annuncio trov\u00f2 il cantante Bobby Ellsworth, che fino a quel momento era stato principalmente un bassista ma che nella nuova band si adatt\u00f2 dietro il microfono, portando inoltre con s\u00e9 il chitarrista Robert Pisarek, che militava nella sua precedente cover band. Ellsworth sugger\u00ec vari nomi per il nuovo gruppo, tra cui \"Virgin Killer\"; venne scelto poi Overkill, come tributo all'omonimo album dei Mot\u00f6rhead. All'inizio della carriera decisero di suonare principalmente cover di Ramones, The Dead Boys e altri gruppi punk rock.\nNel 1981, dopo l'abbandono del chitarrista Pisarek, entrarono nella band due chitarristi, Dan Spitz (che entrer\u00e0 poi negli Anthrax) e Anthony Ammendolo, che tuttavia lasci\u00f2 il gruppo in poco tempo. Vennero sostituiti da Rich Conte e Mike Sherry, e cominciarono a suonare cover di formazioni heavy metal come Judas Priest, Mot\u00f6rhead e Riot. Durante le esibizioni la band continu\u00f2 egualmente a suonare brani punk rock, ma con pi\u00f9 velocit\u00e0, distorsione e volume, marchiando gli Overkill come thrash metal.\nNel 1982 i chitarristi Sherry e Conte lasciarono la band e vennero reclutati Bobby Gustafson e un secondo chitarrista conosciuto come \"Joe\", che per\u00f2 dur\u00f2 un paio di settimane. Fu deciso perci\u00f2 che Gustafson sarebbe stato l'unico chitarrista della band. Da qui gli Overkill decisero di suonare pezzi propri, tra cui \"Overkill\" e \"Unleash the Beast (Within)\", \"Death Rider\", \"Grave Robbers\" (pi\u00f9 tardi rinominata con \"Raise the Dead\") e \"Rotten to the Core\". La band fece gavetta a New York e in molti club del New Jersey.\nAgli inizi del 1983 il cantante Bobby Ellsworth fu temporaneamente cacciato dal gruppo per il suo stile di vita estremo (proprio in questa occasione gli fu affidato il suo soprannome \"Blitz\"), per poi essere richiamato subito dopo.\nIl periodo di Bobby Gustafson (1984-1989).\nNel 1984 il gruppo pubblic\u00f2 il demo \"Power in Black\", che permise alla band di pubblicare due brani in due compilation: \"Feel the Fire\" fu inclusa in \"New York Metal '84\", e \"Death Rider\" apparve nel quinto volume della serie \"Metal Massacre\". La band riusc\u00ec anche ad assicurarsi un piccolo contratto con la \"Azara/Metal Storm Recording\", con cui pubblic\u00f2 nel 1984 l'EP \"Overkill\" che fu presto esaurito, lanciando immediatamente la band in prima linea nel giovane movimento thrash metal. Gli Overkill attirarono l'attenzione del produttore John Zazula, possessore della Megaforce Records, una tra le pi\u00f9 grandi e indipendenti case discografiche heavy metal del tempo. La Megaforce firm\u00f2 con gli Overkill un nuovo contratto discografico e pubblic\u00f2 nel 1985 il loro primo album \"Feel the Fire\", il quale acclamato da molti critici e dai fan port\u00f2 la band tra i leader del movimento thrash.\nLa band dedic\u00f2 la maggior parte del 1985 e del 1986 ai tour, suonando come supporto ai Megadeth nel tour americano \"Peace Sells\" e successivamente come spalla ad Anthrax e Agent Steel nelle loro rispettive tourn\u00e9e europee.\nIl 1987 segn\u00f2 l'uscita dell'album \"Taking Over\", il primo ad essere pubblicato dalla Megaforce in cooperazione con una delle pi\u00f9 grandi casa discografica del tempo, la Atlantic Records. L'album fu caratterizzato da un miglioramento di testi e musica ed anche da uno stile pi\u00f9 epico, riscontrabile in alcune canzoni come \"In Union We Stand\". A questo disco segu\u00ec un altro tour europeo insieme agli Helloween; da qui in poi sar\u00e0 la \"Atlantic\" ad occuparsi della distribuzione dei loro album in tutto il mondo. Sempre nel 1987 fu pubblicato l'EP \"!!!Fuck You!!!\", contenente una registrazione in studio di \"Fuck You\", cover di una canzone dei D.O.A., pi\u00f9 vari brani registrati dal vivo a Cleveland. In seguito, il fondatore/batterista Rat Skates lasci\u00f2 il gruppo, giustificando il gesto per lo stress da tour. Anni dopo Skates confess\u00f2 nella sua biografia: \"\"Non mi piaceva la direzione in cui volevano andare, seguivano il business della musica, il che significa che stavano cercando solo di copiare i Metallica come tutti gli altri. Mi dava cos\u00ec fastidio! Una cosa \u00e8 essere influenzati da una band, ma quando copi qualcuno direttamente \u00e8 imbarazzante\".\" Rat Skates fu temporaneamente sostituito da Mark Archibole per qualche show, poi venne ingaggiato il batterista Sid Falck, che fino a quel momento aveva militato nei Battlezone di Paul Di'Anno.\nNel 1988 gli Overkill registrarono il loro terzo album \"Under the Influence\", prodotto ancora una volta da Alex Perialas. Il disco risult\u00f2 molto pi\u00f9 grezzo, tralasciando la maggior parte dell'atmosfera potente ed epica del precedente album. Sofferente di una composizione frettolosa e di una produzione assai grezza, questo album \u00e8 spesso considerato come un passo indietro per la band.\nLa canzone \"Hello From The Gutter\" fu pubblicata come singolo, mentre il video venne regolarmente mandato in onda da MTV su \"Headbangers Ball\". Gli Overkill continuarono a girare il mondo,enfatizzando ancor di pi\u00f9 la loro reputazione di band molto attiva dal vivo.\nNel 1989 gli Overkill pubblicarono l'album che li port\u00f2 al successo,\"The Years of Decay\". Registrato con il famoso produttore Terry Date (Pantera, White Zombie, Soundgarden, Dream Theater), l'album \u00e8 caratterizzato da strutture molto complesse ed elementi epici, che contribuirono molto a creare un'atmosfera pi\u00f9 drammatica. La canzone \"Elimination\" fu pubblicata come singolo, e grazie alla sua notoriet\u00e0, viene regolarmente suonata dal vivo ad ogni show anche tutt'oggi. Il tour di \"The Years of Decay\" si tenne insieme ai compagni di etichetta Testament e prese il nome di \"Dawn of the Decade\".\nIl periodo di Gant e Cannavino (1990-1995).\nNel 1990 Bobby Gustafson lasci\u00f2 la band a causa di vari conflitti con D.D. Verni, dichiarando in varie interviste: \"Fu un litigio verbale tra me e Verni riguardo ad uno spettacolo che volevano fare rigorosamente per soldi, ed io non volevo farlo perch\u00e9 avevamo appena fatto il tutto esaurito allo Studio 54 a New York, il nostro pi\u00f9 grande spettacolo\". I restanti membri decisero di ingaggiare Rob Cannavino e Merritt Gant come nuovi chitarristi.\nNel 1991 gli Overkill registrarono \"Horrorscope\", sempre con il produttore Terry Date. Grazie ai possenti riff e assoli dei due nuovi chitarristi, \"Horrorscope\" fu definito il lavoro pi\u00f9 pesante e completo della band, andando a consolidare ulteriormente la loro fama.\nNel 1992, durante il tour promozionale di \"Horrorscope\", il batterista Sid Falck abbandon\u00f2 il gruppo dichiarando che semplicemente non si divertiva pi\u00f9 come prima, quindi, venne ingaggiato Tim Mallare per completare il tour.\nNel 1993 gli Overkill pubblicarono l'album \"I Hear Black\". Questo lavoro present\u00f2 un ulteriore cambio di stile, adottando un suono leggermente pi\u00f9 melodico in virt\u00f9 del fatto che in quegli anni il thrash metal era ormai \"passato di moda\", cedendo il passo a generi come il grunge dei Nirvana. La band affront\u00f2 anche un tour europeo nel 1993, il \"World of Hurt Tour\", insieme ai Savatage e ai Non-Fiction.\nNel settembre 1994, come risposta alle critiche ricevute per \"I Hear Black\", gli Overkill produssero l'album \"W.F.O.\", che presentava un thrash metal vecchia scuola, veloce, potente e senza elementi sperimentali. Il video di \"Fast Junkie\" fu per\u00f2 totalmente ignorato da MTV, perch\u00e9 in quel periodo inizi\u00f2 a limitare l'entrata di musica metal nei suoi canali. Gli Overkill continuarono comunque a ricevere molto successo e organizzarono un nuovo tour europeo coi Jag Panzer e i Massacra.\nIl periodo di Joe Comeau e Sebastian Marino (1996-1999).\nNel 1995 la band fu abbandonata dalla Atlantic Records e sottoscrisse un nuovo contratto con la CMC International. Lo spettacolo del marzo 1995 tenutosi a Cleveland, Ohio, venne registrato e poi pubblicato, diventando cos\u00ec il loro primo live con il titolo di \"Wrecking Your Neck\". Nel tardo 1995 i chitarristi Cannavino e Gant lasciarono la band: Rob Cannavino si incentr\u00f2 nelle gare motociclistiche e Merritt Gant si dedic\u00f2 alla famiglia. Gli Overkill ingaggiarono allora Joe Comeau (che fino ad allora era stato il cantante dei Liege Lord) e Sebastian Marino proveniente dai canadesi Anvil.\nNel 1996 coi nuovi chitarristi registrarono \"The Killing Kind\" col produttore Chris Tsangarides (Judas Priest). L'album present\u00f2 elementi innovativi e sperimentali, come influenze hardcore punk. Vista l'abilit\u00e0 come cantante di Joe Comeau furono anche aggiunte alcune sue parti vocali come sfondo. La stampa fu colpita da questo nuovo lavoro ma molti fans ne rimasero invece delusi, non apprezzando le nuove scelte stilistiche. Il gruppo torn\u00f2 in Europa nel febbraio 1996 per il tour di \"The Killing Kind\" insieme a Megora, Accuser, Anvil e Stahlhammer. Nell'estate dello stesso anno la band apparve nel secondo volume della compilation della Century Media Records \"A Tribute to Judas Priest Legends of Metal vol.2\".\nNell'estate del 1997 la band pubblic\u00f2 la raccolta \"!!!Fuck You!!! and Then Some\" che includeva l'EP \"!!!Fuck You!!!\" prodotto molti anni prima. Ad ottobre fu pubblicato l'album \"From the Underground and Below\", che aggiunse influenze moderne allo stile della band. Alcune canzoni, come \"Save Me\", furono addirittura descritte dai critici come industrial metal. Gli Overkill volarono ancora in Europa per pubblicizzare l'album con i Nevermore, gli Angel Dust e i Nocturnal Rites.\nNel 1998 a Bobby Ellsworth fu diagnosticato un cancro al naso, venne immediatamente operato e il cancro fu rimosso. La band inizi\u00f2 comunque a produrre il nuovo album \"Necroshine\", e quando le registrazioni furono completate agli inizi del 1999 il chitarrista Sebastian Marino lasci\u00f2 la band per motivi familiari. Il suo posto venne preso da Dave Linsk proveniente della band hardcore/thrash metal \"Anger on Anger\".\nNel febbraio 1999 usc\u00ec il decimo album \"Necroshine\". L'album mantenne la vena innovativa e sperimentale ottenendo per\u00f2 le stesse critiche del precedente lavoro. A settembre 1999 fu pubblicato \"Coverkill\",un album di cover contenente brani di Black Sabbath, Kiss, Mot\u00f6rhead, Sex Pistols, Manowar e Ramones.\nIl periodo di Dave Linsk e Derek Tailer (2000-oggi).\nNel febbraio 2000 la band fece un nuovo tour con gli Annihilator e i Dew-Scented. Durante il tour gli Annihilator licenziarono il loro cantante Randy Rampage e qualche mese dopo il chitarrista Joe Comeau accett\u00f2 di unirsi a loro come cantante, abbandonando definitivamente gli Overkill. Ad ottobre fu pubblicato l'album \"Bloodletting\" che vide un ritorno al thrash metal vecchia scuola,pur mantenendo aspetti musicali moderni. A novembre la band partecip\u00f2 al tour mondiale \"Resurrection\" con gli Halford, ma non avendo ancora trovato un secondo chitarrista venne chiesto a Joe Comeau (che si era licenziato) di partecipare al tour. Nel frattempo al bassista Verni nacque una figlia, e ci\u00f2 lo costrinse ad abbandonare temporaneamente il tour. Il gruppo lo sostitu\u00ec momentaneamente con Derek \"The Skull\" Tailer, bassista degli S.K.H. e della band di Dee Snider dei Twisted Sister. Finito il tour la band decise di assumere definitivamente Tailer come chitarrista ritmico.\nNel 2002 il gruppo \"Wrecking Everything\", il loro secondo album live registrato al \"Paramount Theatre di Asbury Park\", New Jersey. Lo stesso spettacolo fu usato anche per il primo DVD della band,\"Wrecking Everything - An Evening In Asbury Park\", pubblicato sempre nel 2002. A giugno 2002 la band suon\u00f2 ancora in Europa sempre per pubblicizzare l'album \"Bloodletting\". Durante una tappa a Norimberga, il cantante Blitz svenne sul palco e per tre giorni circolarono voci che lo vedevano in coma. La band pubblic\u00f2 un comunicato dichiarando le buone condizioni del musicista. Nel tardo 2002 gli Overkill ritornarono in studio di registrazione per il nuovo album.\nNel marzo 2003 esce l'album \"Killbox 13\", che fu ben accolto, contenendo una sorta di mix tra il nuovo ed il vecchio stile. Un nuovo tour fu sostenuto dalla band priva per\u00f2 del chitarrista Derek Tailer, assente per ragioni non specificate.\nNel 2004, dopo un tour in Giappone coi Death Angel e i Flotsam and Jetsam, la band inizi\u00f2 a lavorare su un nuovo CD, \"ReliXIV\", pubblicato nel marzo 2005. Con uno stile simile a quello di \"Killbox 13\", il disco aggiungeva ulteriori elementi vecchia scuola. Nell'aprile 2005 la band intraprese un nuovo tour in America e a maggio in Europa, durante il quale fu annunciato che il batterista Tim Mallare aveva lasciato la band per dedicarsi alla famiglia ed altre attivit\u00e0. Il suo posto di batterista venne preso da Ron Lipnicki. Nell'estate 2005 gli Overkill intrapresero il loro primo tour sulla costa occidentale degli Stati Uniti dopo pi\u00f9 di dieci anni, suonando dal Canada occidentale fino al sud della California. Il tour fuun tale successo che la band venne aggiunta al Gigantour 2006 come attrazione principale della seconda fase.\nNel 2007, dopo aver firmato con la Bodog Music, la band pubblic\u00f2 il suo quattordicesimo album in studio,\"Immortalis.\"Al disco partecip\u00f2 anche il cantante dei Lamb of God, Randy Blythe,che contribu\u00ec cantando nel brano \"Skull and Bones\".\nIl 30 ottobre 2009 gli Overkill decisero di firmare un contratto per pi\u00f9 album con la Nuclear Blast Records. Poche settimane dopo, il 29 gennaio 2010, la band pubblic\u00f2 il suo quindicesimo album in studio, \"Ironbound\", che la stessa band ha descritto come un lavoro in vero stile thrash. Il disco \u00e8 stato per\u00f2 accolto dai fan di vecchia data in maniera abbastanza fredda, nonostante fosse molto curato nella produzione e musicalmente massiccio e potente, e venne accusato di un'eccessiva monotonia senza grandi innovazioni compositive, presentando comunque brani di pregevole fattura come \"The Green and Black\",\"Ironbound\" e \"Bring me the Night\", di cui fu anche realizzato un video.\nGli Overkill pubblicarono altri tre album negli anni 2010, \"The Electric Age\", \"White Devil Armory\", \"The Grinding Wheel\" e \"The Wings of War\". Nel 2017 il batterista Robert Lipnicki lasci\u00f2 la band per motivi personali, e fu sostituito da Jason Bittner."}
{"id": "412314", "revid": "344503", "url": "https://it.wikipedia.org/wiki?curid=412314", "title": "Il dittatore dello stato libero di Bananas", "text": "Il dittatore dello stato libero di Bananas (\"Bananas\") \u00e8 un film del 1971 diretto e interpretato da Woody Allen.\nTerzo film diretto da Allen, fu anche il terzo e ultimo scritto con lo sceneggiatore e amico d'infanzia Mickey Rose e ottenne buoni risultati sia di critica che in termini di incassi.\nNel 2000 l'American Film Institute lo ha inserito al 69\u00ba posto tra i cento film pi\u00f9 divertenti del cinema statunitense.\nTrama.\nFielding Mellish \u00e8 un giovane nevrotico e imbranato che lavora come collaudatore industriale per una grossa compagnia. Un giorno riceve la visita di Nancy, un'attivista che lo convince a firmare una petizione affinch\u00e9 gli Stati Uniti interrompano i rapporti con lo stato latino-americano di Bananas, caduto sotto la dittatura militare del generale Vargas. Fielding \u00e8 deciso a fare colpo sulla ragazza e i due iniziano a frequentarsi, fino a quando Nancy decide di interrompere la relazione perch\u00e9 lo ritiene debole e immaturo. Deciso a cambiare vita si reca quindi nel Bananas, dove una volta giunto viene invitato a cena dal nuovo dittatore. Il piano di quest'ultimo \u00e8 di ucciderlo e far ricadere la colpa sui ribelli guidati da Castrado, ma Fielding scampa miracolosamente al tentativo di omicidio e viene salvato dai rivoluzionari, ai quali \u00e8 costretto suo malgrado ad unirsi.\nFielding si dimostra tutt'altro che portato per la vita del rivoluzionario, ma quando gli uomini di Castrado riescono a conquistare il palazzo presidenziale quest'ultimo si rivela un dittatore psicopatico e il giovane americano viene nominato nuovo presidente. Tornato negli Stati Uniti sotto mentite spoglie per ottenere un aiuto finanziario per il Bananas, incontra di nuovo Nancy con cui trascorre una notte di passione, prima di venire scoperto e arrestato per attivit\u00e0 sovversive. Al termine di un processo surreale, Fielding viene condannato a 15 anni di prigione ma la sentenza viene sospesa dal giudice a condizione che non si trasferisca mai nelle sue vicinanze. Nancy accetta infine la sua proposta di matrimonio e la loro prima notte di nozze viene trasmessa in tv con tanto di telecronaca in diretta.\nProduzione.\nNel 1970, grazie al riscontro positivo ottenuto con \"Prendi i soldi e scappa\" i produttori Jack Rollins e Charles H. Joffe riuscirono a far avere a Woody Allen un contratto per tre film con la United Artists. Per il primo dei tre, Allen tent\u00f2 invano di ottenere i diritti per un adattamento del romanzo satirico \"Don Quixote, U.S.A.\" di Richard Powell, per cui ripieg\u00f2 su un suo racconto intitolato \"Viva Vargas! Excerpts from the Diary of a Revolutionary\", scritto un anno prima con Mickey Rose e pubblicato sulla rivista \"Evergreen Review\".\nAllen e Rose riadattarono il racconto originale, nel quale uno studente universitario si recava in un piccolo paese dell'America Latina per sposare la causa dei ribelli capeggiati da Emilio Molina Vargas e rovesciare il dittatore Arroyo, facendolo iniziare e terminare a Manhattan e aggiungendo il personaggio di Nancy, la ragione per cui il protagonista del film si reca a Bananas (San Marcos nella versione originale) e che riesce infine a conquistare dopo essere diventato l'involontario \"eroe della rivoluzione\".\nIl titolo di lavorazione \"El Weirdo\" venne cambiato in \"Bananas\", che critici e autori videro come un'allusione all'espressione \"repubblica delle banane\" riferita all'immaginario stato latino-americano del film, cos\u00ec come all'espressione idiomatica anglosassone \"to go bananas\", ovvero \"perdere il controllo, \"impazzire\". Lo stesso regista mantenne l'ambiguit\u00e0 del titolo durante un'intervista nella quale alla domanda sul perch\u00e9 lo avesse scelto rispose: \u00abPerch\u00e9 nel film non ci sono banane\u00bb.\nCast.\nPer il ruolo del protagonista Woody Allen aveva inizialmente pensato a Robert Morse, conosciuto soprattutto in ambito teatrale e televisivo, ma l'attore rifiut\u00f2 e Allen decise di interpretarlo lui stesso. Quello di Nancy fu affidato a Louise Lasser, con la quale il regista era stato sposato dal 1966 e dalla quale aveva appena divorziato.\nOltre al cameo di Allen Garfield (nella sequenza onirica che Fielding racconta alla psicanalista), nel film compaiono tre noti cronisti e commentatori sportivi statunitensi: Don Dunphy, Roger Grimsby e Howard Cosell, che commenta la scena iniziale dell'attentato e quella finale della prima notte di nozze di Fielding e Nancy improvvisando come se si trattasse di una telecronaca.\nTra gli altri attori figurano un giovane Sylvester Stallone, che interpreta uno dei due teppisti nella metropolitana, e Charlotte Rae (la madre di Fielding) in seguito apparsa nella serie televisiva \"Il mio amico Arnold\" cos\u00ec come altri due attori presenti nel film, Conrad Bain e Mary Jo Catlett.\nRiprese.\nLe riprese si svolsero dal 4 maggio al 30 luglio 1970. Alcune sequenze furono girate a New York, tra cui quella del sogno di Fielding filmata a Wall Street e quella dei tumulti davanti al Queens Community College che coinvolse 2.000 studenti. La parte ambientata nella citt\u00e0 fittizia di San Marcos venne girata a Porto Rico, dove le condizioni dovute al clima tropicale e alla mancanza di organizzazione crearono non pochi problemi alla troupe. Uno riguard\u00f2 i musicisti ingaggiati per la sequenza della cena nel palazzo presidenziale, che il giorno previsto per le riprese si presentarono senza i loro strumenti andati perduti durante il viaggio. Allen trasform\u00f2 il contrattempo in una delle tante gag improvvisate, istruendo i musicisti semplicemente a mimare i vari strumenti.\nAlcune delle scene girate vennero eliminate nella fase di montaggio, tra cui una in cui le truppe governative travestite da suonatori di rumba sorprendevano i ribelli nella giungla e una in cui un \"finto Bob Hope\" faceva da esca in modo che gli aerei governativi potessero bombardare i ribelli. Su suggerimento del co-montatore Ralph Rosenblum venne cambiato anche il finale, che in origine vedeva Fielding contestato da manifestanti di colore durante un discorso alla Columbia University e immediatamente riconosciuto come un \"fratello\" dopo essere riemerso da un'improvvisa esplosione con la faccia annerita.\nColonna sonora.\nLa colonna sonora venne realizzata dal compositore statunitense Marvin Hamlisch, gi\u00e0 autore di quella di \"Prendi i soldi e scappa\", al quale si deve anche l'idea dei colpi di pistola sparati sui titoli di testa sulle note di \"Quiero la Noche\", eseguito dai portoricani Yomo Toro Trio: \u00abLe commedie sono probabilmente il tipo di film pi\u00f9 difficile da musicare\u00bb, ha dichiarato Hamlisch, \u00abla musica non pu\u00f2 influenzare le risate, eppure deve supportare tutti i diversi tipi di scene del film. Quando ho avuto l'idea di perforare la sequenza dei titoli di \"Bananas\" con i fori di proiettile l'ho comunicata a Woody. \u00c8 stato molto ricettivo e ha davvero funzionato\u00bb. Lo stesso brano rappresenta il tema principale del film, durante il quale ricorre in varie forme strumentali fino alla versione in inglese dei titoli di coda, \"'Cause I Believe In Loving\", questa volta cantata da Jake Holmes.\nNel 2009 la colonna sonora \u00e8 stata pubblicata in edizione limitata dall'etichetta Kritzerland, insieme a quella di \"Tutto quello che avreste voluto sapere sul sesso* (*ma non avete mai osato chiedere)\" composta da Mundell Lowe.\nDistribuzione.\nLa premi\u00e8re si tenne a New York il 28 aprile 1971 e dal mese successivo il film venne distribuito nelle sale. L'11 luglio dello stesso anno apr\u00ec il Festival internazionale del cinema di Taormina.\nHome Video.\nIl film \u00e8 stato distribuito per la prima volta in DVD il 4 luglio 2000 dalla MGM.\nAccoglienza.\nNonostante il commento di Woody Allen, alcuni critici videro nel film un'acuta satira sociale. Il \"Wall Street Journal\" scrisse che il regista aveva dipinto le assurdit\u00e0 di sesso e politica, cos\u00ec come della cultura occidentale in generale, portando le \u00abtendenze sociali identificabili nella societ\u00e0 odierna\u00bb alla loro \u00abinevitabile folle conclusione\u00bb. Sia il \"Wall Street Journal\" che il settimanale \"New York\" paragonarono \"Bananas\" alla follia surreale dei fratelli Marx e il \"Los Angeles Herald Examiner\" descrisse il personaggio di Fielding Mellish come \u00abuna persona reale con emozioni disorganizzate e ideali malriposti, un Walter Mitty le cui fantasie sono sempre bloccate a terra\u00bb.\nDopo la sua distribuzione il film ricevette dalla Catholic Legion of Decency una valutazione \"C\" (ovvero di \"condanna\") a causa della scena onirica e della parodia di una pubblicit\u00e0 in cui un prete (l'attore Dan Frazer) suggerisce una marca di sigarette a un comunicando ammiccando alla telecamera con l'indice alzato al cielo \u00abLe fumo io... le fuma \"Lui\"\u00bb.\nIncassi.\nIl film incass\u00f2 oltre 11 milioni di dollari negli Stati Uniti a fronte di un costo di 2 milioni, un ottimo risultato che convinse la United Artists a distribuire tutti i film diretti da Woody Allen nei successivi 20 anni fino a \"Ombre e nebbia\" del 1991.\nCritica.\nIl sito \"Rotten Tomatoes\" riporta l'82% di recensioni professionali con giudizio positivo, mentre il sito \"Metacritic\" assegna al film un punteggio di 67 su 100 basato su 7 recensioni.\nIl critico Vincent Canby elogi\u00f2 il film sul \"New York Times\": \u00abLa visione del mondo di Allen \u00e8 piena di tutto eccetto il pathos, ed \u00e8 una visione che trovo molto divertente... Qualsiasi film che cerchi di mescolare amore, rivoluzione cubana, CIA, madri ebree, J. Edgar Hoover e qualche altro oggetto vario... \u00e8 destinato ad essere un po' bizzarro e molto gradito\u00bb.\nLa rivista \"Variety\" scrisse che \u00abAllen e Mickey Rose hanno scritto alcune cose divertenti e Allen, sia come regista che come attore, sa come usarle\u00bb, mentre pi\u00f9 critico fu Stanley Kauffmann che su \"The New Republic\" giudic\u00f2 negativamente il film sul piano di recitazione e regia, anche se nel 1998 ha riconosciuto che \u00abWoody stava imparando a dirigere facendo film. Non c'era uno studente di cinema nel Paese che avrebbe potuto dirigerlo meglio. Era uno scrittore di talento la cui recitazione era rozza\u00bb."}
{"id": "412315", "revid": "1442080", "url": "https://it.wikipedia.org/wiki?curid=412315", "title": "Biennale di Dakar", "text": "La Biennale di Dakar, ovvero Dak'Art - Biennale de l'art africain contemporain, \u00e8 un evento d'arte contemporanea biennale con sede a Dakar, in Senegal. Attualmente la Biennale di Dakar \u00e8 dedicata alla promozione dell'arte contemporanea africana.\nBreve storia della Biennale di Dakar.\nLa Biennale di Dakar nasce nel 1989 come progetto teorico; la manifestazione nel 1990 viene dedicata alla letteratura e l'edizione del 1992 alle arti visive. Nel 1993 la sua struttura viene modificata e la Biennale di Dakar del 1996 diviene una mostra specificatamente dedicata all'arte contemporanea africana. Nel 1998 la manifestazione si consolida e durante l'edizione del 2000 assiste ad un grande cambiamento: viene eletto il nuovo presidente del Senegal Abdoulaye Wade pochi mesi prima della data di apertura della Biennale. Per la prima volta sale al potere un nuovo partito politico dopo quarant'anni di monopolio dell'Unione Progressista Senegalese. Gli organizzatori di Dak'Art restano in attesa: nessuno sa quali conseguenze pu\u00f2 avere il cambio di governo; non si sa se la manifestazione avr\u00e0 luogo, se verr\u00e0 rimandata o addirittura cancellata, se arriveranno i finanziamenti e se si pu\u00f2 contare sull'appoggio del neoeletto presidente. La capacit\u00e0 della biennale di sopravvivere al nuovo ordinamento politico dimostra la forza e l'autonomia del segretariato generale ed il grado di consolidamento che la manifestazione ha raggiunto nel corso degli anni. L'edizione del 2002 conta su nuovi finanziamenti e viene curata dai responsabili nominati dal nuovo Ministero della Cultura. L'organico del segretariato generale viene ampliato e si migliora in particolare l'ufficio stampa. L'organizzazione della Biennale cerca di valorizzare le risorse locali, senegalesi e africane: il catalogo viene stampato per la prima volta a Dakar (durante le altre edizioni il catalogo veniva preparato e stampato in Francia) e un gruppo di artisti senegalesi lavora con uno scenografo belga per realizzare un migliore allestimento della Biennale. L'edizione 2004 assiste alla presenza di un pi\u00f9 vasto pubblico internazionale e una maggiore attenzione alle opere. Durante l'edizione del 2006 la biennale subisce una nuova trasformazione: una nuova organizzazione e la nomina di direttore artistico invocato da tanti anni. La mostra d\u00e0 ampio spazio agli artisti e viene allestita con un pi\u00f9 ampio budget, ma due anni dopo Dak'Art 2008 subisce una battuta d'arresto. Per quanto apprezzata, la mostra del 2006 non sembra essere cos\u00ec innovativa rispetto all'investimento che ha comportato e nel 2008 c'\u00e8 un ripiegamento. Viene nominato all'ultimo momento un commissario generale \u00e8 la biennale \u2013 annunciata con grande ritardo \u2013 espone opere di molti artisti che hanno gi\u00e0 esposto all'interno di precedenti edizioni. La biennale del 2010 soffre ancora di pi\u00f9 di un ripiegamento su se stessa: la Commissione europea che ha sostenuto negli anni l'evento non rinnova il suo finanziamento e la manifestazione viene organizzata con un piccolo budget. L'organizzazione a Dakar della terza edizione del Festival Mondial des Arts N\u00e8gres sembra assorbire l'interesse culturale del governo e la biennale ancora una volta si interroga sul suo futuro.\nOrganizzazione.\nStruttura e procedura di selezione degli artisti.\nL'organizzazione della Biennale di Dakar si caratterizza a partire dall'edizione del 1996. La biennale viene consacrata all'arte contemporanea africana e, per rendere pi\u00f9 professionale l'evento viene istituito il segretariato generale permanente e il comitato scientifico. In base all'organizzazione della biennale, gli artisti con la nazionalit\u00e0 di un paese africano possono candidarsi liberamente per partecipare all'esposizione Internazionale o al salone Internazionale del design africano e della creativit\u00e0 tessile. Il Segretariato Generale diffonde il bando di candidatura l'anno precedente alla nuova edizione della Biennale (la data della successiva Biennale \u00e8 pubblicata sul catalogo). Il bando viene inviato alle ambasciate senegalesi, alle ambasciate straniere in Senegal, ai centri culturali dell'Africa e alla lista di contatti della biennale. Seguendo le indicazioni del bando, gli artisti possono presentare il loro dossier che \u00e8 composto da una lettera di candidatura in cui si precisa la scelta dell'esposizione, un curriculum vitae, due fotografie dell'artista, degli articoli o testi critici, 5 fotografie o diapositive a colori delle opere in concorso e una scheda tecnica delle opere. I dossier inviati non vengono restituiti agli artisti, ma vengono inseriti nell'archivio del centro di documentazione del segretariato generale della Biennale di Dakar. Attraverso i dossier di candidatura, un comitato internazionale di selezione e di giuria sceglie le opere che parteciperanno all'esposizione Internazionale e al salone del Design Africano. Successivamente anche il comitato internazionale suggerisce artisti o sollecita candidature. I membri del comitato si riuniscono a Dakar e analizzano in due sedute le opere: nella prima seduta viene fatta una selezione degli artisti; nella seconda seduta, viene scelto il gruppo dei partecipanti definitivo, indicando per ogni autore l'opera o le opere che saranno esposte.\nProgramma, esposizioni ed eventi.\nLa Biennale di Dakar \u00e8 strutturata in un programma ufficiale chiamato \"in\" e in un programma a latere chiamato \"off\".\nDurante la storia della biennale il programma ufficiale \u00e8 strutturato in una serie di diverse esposizioni\nNel corso del tempo altre iniziative arricchiscono il programma ufficiale: \nAccompagna l'evento un programma di conferenze chiamato \"Rencontres et \u00e9changes\".\nLe edizioni della Biennale di Dakar.\nAlcuni artisti partecipano a pi\u00f9 edizioni della Biennale di Dakar.\nNumerazione.\nLa Biennale viene inizialmente istituita come Biennale de Dakar des Arts et des Lettres, con l'obiettivo di alternare ogni due anni edizioni consacrate alla letteratura ed edizioni consacrate alle arti visive. La data di nascita di Dak'Art \u00e8 per questo motivo spesso confusa: nel 2002 si festeggia il decimo compleanno dell'evento, ma in realt\u00e0 gi\u00e0 nel 1990 si svolge la prima edizione dedicata alla letteratura, seguita poi nel 1992 dalla manifestazione focalizzata sull'arte e ancora nel 1996 una nuova trasformazione con la specializzazione della biennale sull'arte contemporanea africana. Prendendo in considerazione esclusivamente le biennali d'arte, la prima edizione \u00e8 quella del 1992.\nBibliografia.\nBibliografia generale della Biennale di Dakar in ordine cronologico inverso, con le pubblicazioni pi\u00f9 recenti in alto."}
{"id": "412353", "revid": "599013", "url": "https://it.wikipedia.org/wiki?curid=412353", "title": "Mawl\u00e0", "text": ""}
{"id": "412359", "revid": "38120", "url": "https://it.wikipedia.org/wiki?curid=412359", "title": "Calvin e Hobbes", "text": ""}
{"id": "412361", "revid": "38120", "url": "https://it.wikipedia.org/wiki?curid=412361", "title": "Calvin and Hobbes", "text": ""}
{"id": "412380", "revid": "37401", "url": "https://it.wikipedia.org/wiki?curid=412380", "title": "Un posto al sole", "text": ""}
{"id": "412384", "revid": "1602064", "url": "https://it.wikipedia.org/wiki?curid=412384", "title": "Arcosanti", "text": "Arcosanti \u00e8 un prototipo di arcologia ideato da Paolo Soleri, ovvero una \"citt\u00e0 sperimentale\" sorta in Arizona (USA) a da Phoenix; la costruzione ebbe inizio nel 1970 al fine di sperimentare e dimostrare come sia possibile migliorare le condizioni di vita nei centri urbani minimizzando l'impatto sull'ambiente. Soleri, e il suo studio di progettazione, \"Cosanti\", diedero vita al progetto, denominato \"Arcosanti\", una sorta di \"villaggio-laboratorio\" costruito nel deserto dell'Arizona a partire da agosto 1970; il termine, Arcosanti, deriva da arcologia e da \"Cosanti\", o \"\"anticosa\" (che a sua volta deriva dalla fusione delle parole italiane \"cosa\" e \"anti\", nel senso di \"contro le cose\"\" inteso come critica deliberata alla cultura predominante del consumismo e alla ricerca di un'architettura in equilibrio con l'ambiente, che \u00e8 quindi la filosofia alla base del progetto). Il progetto definitivo prevedeva la costruzione di ambienti per cinquemila residenti fissi ma al 2020 ne sono stati realizzati circa il 4 per cento grazie prevalentemente a poche donazioni di privati e alla vendita di gadget.\nStoria.\nNel 1965 Paolo Soleri annuncia su \"L'Architecture d'Aujourd'hui\" l'intenzione di realizzare una grande struttura per la \u201c\"Nuova Cosanti\"\u201d su un terreno a 60 miglia a Nord di Phoenix, \u00ab\"se la Fondazione riesce ad acquistarlo\"\u00bb. L'operazione riesce e vengono acquistati 60 acri di terreno e si ottiene la concessione per lo sfruttamento di altri 800 acri confinanti. Il luogo scelto per la costruzione \u00e8 la parte terminale di una gola che si affaccia sulla valle del fiume Agua Fria.\nNelle intenzioni le nuove costruzioni devono diventare una vera e propria arcologia, \u00ab\"an Urban Solid of superdense and human vitality\"\u00bb, la citt\u00e0 di Arcosanti. \u00c8 l'effetto urbano l'evento da sperimentare ad Arcosanti, dopo il \"laboratorio-vicinato\" di Cosanti; afferma Soleri che \u00ab\"La Fondazione sta cercando nuove disposizioni e studiando nuovi sistemi strutturali necessari per la loro esistenza (...) Procedendo in questa seconda fase, la Fondazione passa da una micro a una macro scala (...) Sto urbanizzando la Fondazione Cosanti ... il risultato sar\u00e0 una Macro Cosanti\"\u00bb.\nCostruzione.\nIl progetto prevede la costruzione di due grandi strutture per circa abitanti, e di un \u201c\"seme\"\u201d di arcologia che le collega. Le automobili sono escluse, le distanze misurate in minuti di cammino. Le grandi strutture ricordano gli esempi di \"Arcology. The City in the Image of Man\"; costruzioni avvolgenti riprendono altres\u00ec lo studio iniziato a Cosanti sulle relazioni spaziali in un sistema di poli localizzati in absidi, ma qui le absidi sono strutture abitate.\nLa parte in costruzione \u00e8 l'elemento di collegamento che, rispetto all'insieme, costituisce una piccola percentuale, ma che, se completato, permetter\u00e0 di sperimentare un ambiente abitato da 600 persone, massa critica di Arcosanti; attualmente vi vivono un centinaio di persone.\nLa costruzione adatta l'idea di arcologia ai compromessi dovuti alla realizzazione, primo tra tutti quello economico, ricercando principalmente corrispondenze con l'idea di \u201c\"spazio arcologico\"\u201d e provando a sfruttare, dove possibile, sistemi autonomi di sostentamento a tecnologie \u201c\"pulite\"\u201d. Le costruzioni sono realizzate con il metodo della formatura a terra, in genere prefabbricate, in parte gettate in opera.\nStrutture.\nLa prima struttura a essere costruita, nel 1971, \u00e8 la \"South Vault\"; gli elementi che la compongono sono stati prefabbricati formando il conglomerato su uno strato di silt disposto su una larga centina in legno strutturale; la superficie superiore del silt \u00e8 stata modellata e levigata in una precisa forma curva grazie a un regolo scorrente su binari. L'armatura \u00e8 a rete, in tondini di ferro. Ogni successiva serie \u00e8 stata realizzata utilizzando come forma la superficie della serie formata precedentemente.\nPer la costruzione della \"South Vault\" sono stati utilizzati 130 metri cubi di calcestruzzo e 35 tonnellate di ferro. I pannelli arcuati sono 12, pesano fino a 6 tonnellate e poggiano su una struttura di imposta realizzata con metodi tradizionali. Nel 1975 con lo stesso metodo \u00e8 stata realizzata la \"North Vault\". Ciascuna delle due volte copre una superficie di circa , \u00e8 alta , larga e lunga . Le due volte sono adiacenti, nella zona frontale della parte costruita di Arcosanti.\nNel 1972 \u00e8 stata realizzata la \"Ceramic Apse\" ed \u00e8 iniziata la costruzione della \"Foundry Apse\", terminata nel 1974. Entrambe sono state realizzate erigendo prima l'arco di facciata, prefabbricato a pi\u00e8 d'opera, e utilizzandolo come sostegno e riferimento della successiva costruzione. Lo spessore delle conchiglie realizzate varia tra ; entrambe hanno un raggio di (essendo state realizzate con la medesima sagoma). Attorno alla \"Foundry Apse\" sono state realizzate delle cellule abitative, in unit\u00e0 accoppiate specularmente, in parte interrate e collegate da un anello affacciantesi all'interno dell'abside.\nNel 1972 inizia anche la costruzione di due ali speculari contenenti unit\u00e0 abitative intorno alla \"South Vault\", la testata delle due esedre, \"West\" e \"East Crescent\", che ripropongono a livello intermedio lo schema della \"Foundry Apse\" e quello delle strutture maggiori. Sono strutture che ricordano il progetto per i dormitori dell'Indian Management School a Islamabad di Louis Kahn, ma \u00e8 completamente assente la disposizione seriale; il diretto riferimento \u00e8 il villaggio indiano, come Pueblo Bonito, con la schiera ininterrotta di cellule abitative raccolta attorno a uno spazio cerimoniale. L\"'East Crescent\" si svolge proprio attorno al teatro. Nel 1978 ha ottenuto una menzione nel \u201cPA's Annual Award Program\u201d.\nUn'altra testata (del \"West Crescent\"), \u00e8 il \"Craft Three\", che al momento ospita il centro visitatori, una galleria, la panetteria e il caff\u00e8.\nLe varie strutture sono inserite in terrazzamenti; l'insediamento sull'apice della gola e l'uso dell\"'effetto abside\", che crea ombra in estate e cattura i raggi solari in inverno, collegano Arcosanti ai cliff dwelling, spesso presi a modello nelle Arcologie.\nIl progetto dell'abitato, impostato come \u00ab\"un complesso compatto dove vita, lavoro e gioco sono tutti sotto il medesimo tetto\"\u00bb, \u00e8 concettualmente simile in generale agli insediamenti popolari, come ad alcune cittadine mediterranee, sebbene abbia una maggior complessit\u00e0 funzionale e strutturale. Qualit\u00e0 che lasciano percepire il senso dell'ambiente arcologia. A qualche decennio dall'inizio della costruzione Soleri \u00e8 cauto nel tracciare un bilancio del suo lavoro:\n\"Il concetto di Arcologia racchiude in s\u00e9 l'idea della necessit\u00e0 di un cambiamento di coscienza e di atteggiamento - la percezione del fatto che il nostro attuale modo di vita \u00e8 probabilmente non sostenibile e forse persino non etico (...) Qui, dove vita e lavoro sono una sola cosa, non puoi isolare l'uno dall'altro. In molti aspetti, le persone che stanno lavorando qui sono eroi\"\u00bb."}
{"id": "412407", "revid": "287204", "url": "https://it.wikipedia.org/wiki?curid=412407", "title": "Zaydismo", "text": "Lo zaydismo () \u00e8 una delle varianti dello Sciismo islamico ed \u00e8 diffuso nel solo Yemen, anche se in passato era diffuso anche in Persia, specialmente in varie regioni gravitanti intorno al Mar Caspio.\nDeve il suo nome a Zayd ibn \u02bfAl\u012b ibn al-\u1e24usayn, uno dei figli del quarto Im\u0101m sciita Zayn al-\u02bf\u0100bid\u012bn, che insorse inutilmente a K\u016bfa nel 740 d.C. contro il potere omayyade, da lui ritenuto usurpatore e violentemente ostile all'Ahl al-Bayt.\nLa rivolta di Zayd fu la prima a manifestarsi dopo il massacro di Kerbel\u0101\u02be. Fu preceduta da un soggiorno di Zayd a Ba\u1e63ra, durato 2 mesi, e di un anno a K\u016bfa. Il suo programma era ricco d'implicazioni religiose e sociali (tra l'altro proponeva la legittimit\u00e0 della deposizione dell'Imam in caso d'inadempienza) e quest'ultima componente caratterizzer\u00e0 a lungo lo Zaydismo, proponendolo come un movimento grandemente pericoloso agli occhi del potere costituito islamico.\nL'attivit\u00e0 del pronipote di \u02bfAl\u012b non tard\u00f2 a destare sospetti sempre pi\u00f9 stringenti e fu cos\u00ec che Zayd fu costretto ad asserragliarsi nella moschea della citt\u00e0, coadiuvato da poche centinaia di seguaci anzich\u00e9 dalle varie migliaia che si erano precedentemente offerte di appoggiarlo contro gli Omayyadi.\nIl \"w\u0101l\u012b\" Y\u016bsuf ibn \u02bfUmar al-Thaqaf\u012b, parente di al-\u1e24ajj\u0101j ibn Y\u016bsuf, riusc\u00ec a piegare la resistenza di Zayd e dei suoi uomini che, quando il loro capo fu ucciso, provvidero a seppellire segretamente per evitare che del suo cadavere fosse fatto scempio.\nLa cautela non serv\u00ec e Y\u016bsuf ibn \u02bfUmar riusc\u00ec a scoprire il luogo dell'inumazione. Ne disseppell\u00ec quindi il cadavere e ne tagli\u00f2 la testa, inviata poi al califfo Hish\u0101m ibn \u02bfAbd al-Malik che la mostr\u00f2 a fini deterrenti a Damasco, quindi a Mecca e infine a Medina, crocifiggendone infine il corpo a K\u016bfa, lasciato in vista per tre anni nella discarica urbana.\nLa bandiera della rivolta fu ripresa dal figlio Ya\u1e25y\u0101 in Khor\u0101s\u0101n ma anch'essa non produsse immediati frutti, venendo stroncata nel 743 dal \"w\u0101l\u012b\" Nasr ibn Sayy\u0101r. Semin\u00f2 per\u00f2 in profondit\u00e0 l'odio per la dinastia califfale fra le popolazioni e proprio esse saranno successivamente le prime e pi\u00f9 importanti protagoniste della cosiddetta \"rivoluzione abbaside\".\nCollocazione dottrinale dello zaydismo.\nSe in campo giurisprudenziale lo zaydismo non \u00e8 particolarmente diversificato dai \"madh\u0101hib\" sunniti, s\u00ec da poter essere definito \"moderato\", in campo politico invece esso ha apportato elementi di forte novit\u00e0, tali da farlo includere senz'altro fra i movimenti giudicati dal sunnismo \"estremistici\" (la terminologia araba usa la parola \"ghuluww\", \"esagerazione\"). Lo zaydismo infatti non esige l'appartenenza di sangue alla discendenza \"hasanide\" o \"husaynide\" della Sh\u012b\u02bfa (dai nomi dei due figli dei \u02bfAl\u012b ibn Ab\u012b \u1e6c\u0101lib e di F\u0101\u1e6dima bint Mu\u1e25ammad), prescrivendo tuttavia che il potere potr\u00e0 essere legittimamente esercitato solo da chi abbia dimostrato di saper organizzare e guidare i musulmani contro gli usurpatori e gli oppressori, dando al movimento una coloritura \"militante\" che lo rese abbastanza popolare nei primi secoli di storia dell'Islam e il movimento forse maggiormente pericoloso, insieme a quello dei kharigiti e dei Carmati ismailiti.\nLista degli Imam.\nGli Imam riconosciuti dallo zaydismo sono, secondo il libro \"al-Mas\u0101b\u012bh f\u012b l-s\u012bra\" dell'Imam A\u1e25mad b. Ibr\u0101h\u012bm "}
{"id": "412411", "revid": "22475", "url": "https://it.wikipedia.org/wiki?curid=412411", "title": "Unlicensed Mobile Access", "text": "La tecnologia UMA (\"Unlicensed Mobile Access\") o GAN (\"Generic Access Network\") \u00e8 rivolta al \"roaming\" del traffico telefonico da rete GSM/UMTS alle reti Wi-Fi basate su protocollo IP. In futuro si potr\u00e0 anche gestire l'interoperabilit\u00e0 con reti Bluetooth e WiMAX.\nDescrizione.\nQuesta tecnologia consente ai telefoni \"dual mode\", ovvero quegli apparecchi in grado di accedere sia alle reti cellulari che alle reti Wireless diffuse da hot-spot pubblici e privati, di trasferire, in modo trasparente all'utente (\"seamless\"), una conversazione dalla rete cellulare GSM o UMTS alla rete Wi-Fi.\nCon l'affermazione del VoIP le WLAN possono facilmente ed efficientemente veicolare il traffico voce, e con l'introduzione della tecnologia UMA si apprestano a diventare una vera e propria estensione della rete mobile cellulare; e viceversa ovviamente.\nI primi apparecchi telefonici (come il Nokia 6301) che supportano questa tecnologia sono gi\u00e0 stati lanciati sul mercato dai principali costruttori e nulla impedisce di immaginare che l'impiego si estender\u00e0 ad altre applicazioni, come l\"'instant messaging\" ed il trasporto dati."}
{"id": "412417", "revid": "1318658", "url": "https://it.wikipedia.org/wiki?curid=412417", "title": "Chiesa di Santa Maria (Lubecca)", "text": "La chiesa di Santa Maria di Lubecca (in tedesco: Marienkirche) fu costruita fra il 1250 e 1350, diventando il simbolo della potenza e prosperit\u00e0 della citt\u00e0 anseatica.\n\u00c8 la terza chiesa della Germania per dimensioni ed \u00e8 costruita nel punto pi\u00f9 alto della citt\u00e0 vecchia. La chiesa \u00e8 annoverata fra gli edifici significativi dall'UNESCO. \u00c8 stata un modello per l'architettura in mattoni della Germania del Nord e la sua forma ha ispirato altre circa 70 chiese della regione baltica.\nLa chiesa possiede la pi\u00f9 alta volta in mattoni del mondo, di 38,5 m. Se si considerano i galli posti sulla loro sommit\u00e0, le due torri misurano 124,95 e 124,75 m.\nStoria e descrizione.\nLa citt\u00e0 di Lubecca era divenuta citt\u00e0 libera dell'Impero nel 1226, era il maggiore centro della Lega anseatica, e il vescovo della diocesi di Lubecca non era un principe territoriale. Il potere politico era nelle mani dei mercanti anseatici che promossero la costruzione della chiesa parrocchiale di Santa Maria, nel centro della citt\u00e0 e pi\u00f9 grande della cattedrale di San Pietro, situata in posizione periferica, come simbolo della loro autonomia dal vescovo, che per qualche tempo fu anche allontanato dalla citt\u00e0.\nLa costruzione ebbe inizio nel 1220. Dapprima si pens\u00f2 ad una chiesa a sala, con una torre unica in facciata, ma poi il progetto venne sostituito da uno pi\u00f9 grandioso a pianta basilicale. La chiesa venne realizzata con due enormi torri in facciata, che terminano con due alte guglie ottagonali. La decorazione \u00e8 costituita prevalentemente da motivi geometrici in laterizio, senza che venga interrotta la compatta massa muraria. Anche i contrafforti e gli archi rampanti sono costituiti da strutture semplici, che esaltano il grande volume dell'edificio in mattoni, sul quale si aprono grandi finestre anch'esse basate su forme geometriche semplici. La chiesa si affianca al municipio, anch'esso in mattoni e dotato di numerose torrette terminanti in guglie in rame che, in scala minore, riprendono le guglie di Santa Maria. L'effetto sul profilo della citt\u00e0 \u00e8 molto suggestivo, che ha un aspetto quasi fiabesco e fantasmagorico.\nL'interno riprende lo schema basilicale francese con deambulatorio e cappelle radiali, con una spettacolare navata centrale alta circa 40 metri, impostata su alti pilastri, e con grandi finestre nel claristorio privo di triforio, sostituito da una bassa galleria. Viene abbandonata quindi la tradizionale tripartizione dell'interno, per ottenere uno spazio semplice, grandioso e luminoso.\nLa chiesa fu danneggiata durante il bombardamento che colp\u00ec la citt\u00e0 nella notte tra il 28 e il 29 marzo 1942 comportando la perdita, fra le varie opere d'arte, della \"Danza Macabra\", del monumentale orologio astronomico, di numerosi epitaffi funebri e delle vetrate. L'edificio fu in gran parte ricostruito tra il 1947 ed il 1959.\nOrgani.\nLa chiesa ospita, e ha ospitato, prestigiosi organi monumentali."}
{"id": "412429", "revid": "547992", "url": "https://it.wikipedia.org/wiki?curid=412429", "title": "Luciano Re Cecconi", "text": "Biografia.\nFiglio di un muratore, cresciuto nell'hinterland milanese, Luciano Re Cecconi deve il suo cognome a un particolare episodio capitato ai suoi avi, come ebbe a ricordare in un'intervista a Franco Melli: \"\u201cQuel Re davanti al mio cognome, \u00e8 un regalo del re. Vittorio Emanuele II pass\u00f2 per Busto Arsizio e per Nerviano e grad\u00ec la buona cucina, l\u2019accoglienza ricevuta. Allora volle beneficiare la gente delle nostre campagne lombarde con un dono simbolico ma indelebile. Cos\u00ec, i Cecconi diventarono pomposamente Re Cecconi, i David Re David, in base al riconoscimento stampato. Il regalo di Vittorio Emanuele II, trasmesso di generazione in generazione, l\u2019ho accolto con orgoglio. \u00c8 una ricchezza che il mondo non potr\u00e0 mai portarmi via. Ho il cognome ornato. E suona bene\u201d.\" Ancora adolescente, inizi\u00f2 a lavorare come carrozziere nell'officina del cugino, allenandosi nel tempo libero che gli rimaneva fino a quando lo stipendio da calciatore non gli permise di lasciare la sua occupazione per dedicarsi a tempo pieno allo sport.\nCarriera.\nClub.\nMuove i primi passi sul campo polveroso dell'oratorio di Sant'Ilario Milanese (Nerviano). Da agonista comincia a giocare a calcio nell'U.S.D. Aurora Cantalupo, passando poi alle giovanili della Pro Patria, con cui il 14 aprile 1968, esordisce in Serie C (Pro Patria- 1-1). I capelli biondi gli valsero anche il soprannome di \"Cecconetzer\", un gioco di parole sul nome del calciatore tedesco G\u00fcnter Netzer, con cui c'era una spiccata somiglianza fisica.\nL'anno dopo l'allenatore Carlo Regalia lo inserisce nella rosa dei titolari e coi lombardi disputa una stagione da leader, guidando il centrocampo e collezionando 33 presenze.\nL'allenatore del Tommaso Maestrelli chiede e ottiene il giovane centrocampista, facendolo esordire all'11\u00aa giornata del Campionato di Serie B 1969-70 contro il (gara vinta dai pugliesi per 2-0). La stagione \u00e8 brillante e Re Cecconi colleziona 14 presenze e 1 goal, ma soprattutto il Foggia conquista la promozione in Serie A. La stagione 1970-71 non \u00e8 per\u00f2 delle migliori e il Foggia torna subito in Serie B.\nPer il campionato cadetto 1971-72 giunge sulla panchina foggiana Ettore Puricelli, che assegna a Re Cecconi il ruolo di regista di centrocampo. Gioca un campionato al termine del quale Maestrelli, divenuto allenatore della Lazio, lo porta a Roma. Con 29 presenze e 1 goal, Re Cecconi si proietta tra i protagonisti del campionato 1972-73 che vede la Lazio giungere terza, ad appena 2 punti dalla Juventus campione d'Italia.\nL'anno seguente il team di Maestrelli conquista il primo scudetto della sua storia. Re Cecconi, rimasto assente per 7 giornate verso met\u00e0 campionato a causa di un infortunio, si erge comunque a protagonista, collezionando 2 goal in 23 presenze.\nNella stagione 1974-75 la Lazio non pu\u00f2 prendere parte alla Coppa dei Campioni: a causa di una rissa scoppiata negli spogliatoi dell'Olimpico, dopo il ritorno dei sedicesimi di finale della Coppa UEFA dell'anno precedente contro l'Ipswich Town, il club biancoceleste subisce dall'UEFA la squalifica per 3 anni (poi ridotti a 1) dalle competizioni europee. Il campionato non \u00e8 inoltre all'altezza delle aspettative e la Lazio non riesce a difendere il tricolore.\nIl campionato 1975-76 \u00e8 pi\u00f9 difficile e la Lazio, anche a causa dell'addio forzato di mister Maestrelli e alle cessioni di molti dei pezzi pregiati (primo fra tutti Giorgio Chinaglia), rischia addirittura la retrocessione, ma grazie al miracoloso ritorno, seppur temporaneo, di Tommaso Maestrelli (morir\u00e0 il 2 dicembre 1976 per un tumore al fegato), si salva per un soffio a fine stagione grazie a una partita maestosa di Re Cecconi e a una differenza reti migliore rispetto all'. Re Cecconi gioca 25 partite, segnando 1 goal, e la Lazio si affida a lui e a Bruno Giordano in vista della stagione successiva.\nPer il campionato 1976-77 giunge sulla panchina laziale Lu\u00eds Vin\u00edcio. La Lazio debutta contro la (finita 2-3 per i bianconeri) all'Olimpico e Re Cecconi delizia i tifosi biancocelesti con un goal capolavoro, che sar\u00e0 anche l'ultimo della sua carriera. Alla terza di campionato contro il Bologna, Re Cecconi subisce al 19' un grave infortunio al ginocchio sinistro dopo un intervento del bolognese Tazio Roversi, che lo costringe a uno stop di parecchi mesi: sar\u00e0 la sua ultima partita.\nNazionale.\nIl responsabile della nazionale \"under 23\" Enzo Bearzot convoca Re Cecconi nella nazionale Under-23, con cui esordisce il 14 gennaio 1973 ad Ankara (Turchia-Italia 1-3). Nello stesso anno \u00e8 convocato in nazionale A, rimanendo tra le riserve, per le amichevoli contro il Brasile a Roma e contro l'Inghilterra a Londra.\nViene convocato da Ferruccio Valcareggi per l'avventura italiana ai Mondiali di calcio Germania Ovest 1974. L'esperienza \u00e8 per\u00f2 amara, dato che la nazionale non supera il primo turno, ma in tale contesto il giovane Re Cecconi riesce a farsi apprezzare da tutto il gruppo non solo per le doti calcistiche, ma anche per le sue qualit\u00e0 umane e caratteriali.\nLe presenze in nazionale maggiore giungeranno comunque nello stesso anno: il nuovo commissario unico Fulvio Bernardini lo convoca per l'amichevole contro la Jugoslavia il 28 settembre a Zagabria (persa dagli \"azzurri\" per 1-0), dove Re Cecconi gioca tutta la partita, e successivamente per la gara in programma il 29 dicembre a Genova contro la Bulgaria (finita 0-0), nella quale entra nel secondo tempo al posto di Causio.\nLa morte.\nLa sera del 18 gennaio 1977 Re Cecconi si trovava con due amici, il compagno di squadra Pietro Ghedin e il profumiere romano Giorgio Fraticcioli, accompagnando quest'ultimo nella gioielleria di Bruno Tabocchini, situata in via Francesco Saverio Nitti 68, nella tranquilla e decentrata zona della Collina Fleming della capitale, per consegnare alcuni campioni di profumo. .\nDal momento in cui i tre entrarono nel negozio, la dinamica non \u00e8 tuttora chiara. Si ipotizz\u00f2 che Re Cecconi avesse simulato, per scherzo, un tentativo di rapina e che il gioielliere avesse reagito sparando. Re Cecconi, , venne colpito in pieno petto da un proiettile sparato da una pistola Walther calibro 7,65 e mor\u00ec in ospedale alle 20:04. Tabocchini fu poi arrestato e accusato di \"eccesso colposo di legittima difesa\"; processato solo 18 giorni dopo, venne assolto per \"aver sparato per legittima difesa putativa\".\nTuttavia, nella ricostruzione dei fatti riportata da \"Il Fatto Quotidiano\", nel gennaio 2015, Re Cecconi non avrebbe fatto nulla che potesse essere interpretato come un tentativo di rapina. Nonostante il parere contrario del pubblico ministero Franco Marrone, la Procura di Roma non present\u00f2 ricorso in appello. In un'intervista ad un telegiornale RAI, che precede di alcuni giorni la celebrazione del processo, alla versione ufficiale, Pietro Ghedin avrebbe aggiunto che il negoziante ebbe modo di vedere in volto gli avventori quasi sincerandosi dell'assenza della minaccia per poi misteriosamente esplodere il colpo fatale, versione poi non suffragata nel corso del dibattimento. Nel 2012 \u00e8 uscito il libro inchiesta dello scrittore Maurizio Martucci, che attacca la versione ufficiale sulla morte del calciatore, contesta la tesi dello scherzo finito in tragedia e sostiene, , che Re Cecconi venne ucciso senza aver pronunciato una parola.\nMorendo a soli 28 anni, Re Cecconi lasciava la moglie Cesarina, la figlia Francesca di pochi mesi e il figlio Stefano di due anni. Le sue spoglie furono tumulate nel cimitero della natia Nerviano. Poco dopo la morte, l'ingegnere Agostino D'Angelo, dirigente della Lazio e suo grande amico, inaugura la \"Fondazione Luciano Re Cecconi - Contro la violenza\".\nOmaggi.\nNel novembre 2003, il Comune di Roma gli dedic\u00f2 una strada nel quartiere Tuscolano. Gli \u00e8 stato inoltre intitolato il centro sportivo di Nerviano. \nIl figlio Stefano ha scritto un libro sulla vita del padre dal titolo \"Lui era mio pap\u00e0\", con la collaborazione di Sandro Di Loreto.\nNella cultura di massa.\n\"Re Cecconi\" \u00e8 il titolo di una canzone dell'Orchestra Casadei, facente parte dell'album \"Ciao mare\" del 1973. Il romanzo \"Ho visto un re\" di Carlo D'Amicis, \u00e8 ispirato alla vita sportiva e personale di \"Cecco\". Nel 2009 il cantautore Toni Malco gli ha dedicato la canzone \"Un riflesso biondo\"."}
{"id": "412440", "revid": "767487", "url": "https://it.wikipedia.org/wiki?curid=412440", "title": "Tutto quello che avreste voluto sapere sul sesso* (*ma non avete mai osato chiedere)", "text": "Tutto quello che avreste voluto sapere sul sesso* (*ma non avete mai osato chiedere) (\"Everything You Always Wanted to Know About Sex* (*But Were Afraid to Ask))\" \u00e8 un film del 1972 scritto, diretto e interpretato da Woody Allen, tratto dall'omonimo libro divulgativo del sessuologo David Reuben.\nTrama.\nIl film \u00e8 composto da sette episodi, ognuno dei quali mette in scena un particolare aspetto della vita sessuale:\nProduzione.\nL'idea originale di Allen prevedeva che il film cominciasse con la scena degli spermatozoi vestiti da paracadutisti che si preparavano a entrare in azione e si concludesse con quella del seno gigante. Fu Pauline Kael (una critica del \"New Yorker\") a convincerlo a modificare la sequenza, cos\u00ec da evitare che il film cominciasse con l'episodio ritenuto pi\u00f9 divertente.\nL'episodio \"Perch\u00e9 alcune donne faticano a raggiungere l'orgasmo?\" \u00e8 un omaggio al cinema di Federico Fellini e Michelangelo Antonioni. Nella versione originale \u00e8 recitato interamente in lingua italiana e sottotitolato in inglese, cui per\u00f2 s'\u00e8 rivelato comunque necessario l'apporto del doppiaggio italiano per via della scarsa fluentezza degli attori e d'alcune battute viziate dalla loro lingua madre."}
{"id": "412450", "revid": "1305772", "url": "https://it.wikipedia.org/wiki?curid=412450", "title": "Third Text", "text": "Third Text \u00e8 una rivista bimestrale pubblicata a Londra e fondata da Rasheed Araeen nel 1987. La rivista si occupa dei rapporti fra la cultura e l'arte contemporanea e le culture del Terzo Mondo; i temi specifici includono le pratiche artistiche, le teorie cultuali, l'arte non-occidentale, gli artisti della diaspora, le relazioni fra arte e globalizzazione. Con il suo sottotitolo \"Prospettive del terzo mondo sull'arte e la cultura contemporanea\" (\"Third World Perspectives on Contemporary Art &amp; Culture\"), \"Third Text\" ha dato la parola a contributi di intellettuali e artisti internazionali e si \u00e8 distinta negli anni come una delle pi\u00f9 importanti e innovative piattaforme di riflessione critica.\nStoria.\n\"Third Text\" nasce a Londra alla fine degli anni Ottanta, collocandosi all'interno del dibattito internazionale animato dagli studi post-coloniali. Il primo numero della rivista esce nell'autunno del 1987. \nLa rivista \u00e8 gestita da \"Black Umbrella\" (fondata a Londra nel 1984 e divenuta un'associazione nel 2004) e pubblicata da Kala Press fino al 2001, data in cui l'editore britannico Routledge, Taylor &amp; Francis prende in mano la sua pubblicazione e la sua distribuzione internazionale. La rivista nasce con il sostegno dell'Arts Council (poi divenuto Arts Council England). Da un punto di vista organizzativo \"Third Text\" \u00e8 gestita da una redazione (Editorial Staff) assistita da un comitato editoriale (Editorial Board) e da un comitato scientifico (Advisory Board). Il comitato direttivo (Board of Trustees) gestisce l'associazione \"Black Umbrella\", che \u00e8 a sua volta l'ente che si occupa della gestione di \"Third Text\".\nNel 2004 la rivista viene invitata a contribuire a \"The Magazine Project\", un progetto centrale della grande mostra quinquennale d'arte contemporanea Documenta 12 di Kassel in Germania (edizione 2007) e nel 2006 la rivista e il suo fondatore Rasheed Araeen ricevono un importante omaggio all'Istituto Nazionale di Storia dell'Arte di Parigi che dedica loro una giornata di studi.\n\"Third Text\" \u00e8 considerata una pubblicazione scientifica ed \u00e8 ampiamente citata in saggi universitari. Essendo in inglese, la rivista \u00e8 nota in particolare nel mondo anglofono, anche se sono state avviate dagli editori iniziative per facilitarne la traduzione e l'accesso. Nel 2003 viene pubblicato nelle Canarie a cura di Orlando Britto Jinorio il numero zero di \"Tercer Texto\", la versione spagnola di \"Third Text\", che \u00e8 stata rilanciata con un progetto specifico nel 2010. Per diffondere i saggi in particolare tra studiosi africani, nel 2009 \u00e8 stato pubblicato il primo numero di \"Third Text Africa\" in collaborazione con l'organizzazione sudafricana ASAI; questa edizione a cura di Mario Pissarra mette a disposizione gratuitamente e online una selezione di contributi. Nel 2008 inoltre nasce \"Third Text Asia\", un'estensione di \"Third Text\" focalizzata appunto sull'Asia.\nNel 2012 Rasheed Araeen invia a collaboratori e conoscenti un messaggio nel quale li informa dei conflitti in corso con il comitato direttivo (Board of Trustees) e presenta il suo punto di vista sulla situazione e le sue cause. A luglio 2012 il messaggio di Rasheed Araeen viene presentato in una lettera aperta di Mario Pissarra e Lize van Robbroeck pubblicata sul sito di \"ASAI Africa South Art Initiative\"; la lettera aperta chiede al consiglio direttivo (Board of Trustees) di motivare il licenziamento del fondatore della rivista; oltre 100 persone firmano la lettera manifestando il loro sostegno a Rasheed Araeen. Pochi giorni dopo il consiglio direttivo invia una lettera confidenziale in cui spiega le sue motivazioni. Il comitato editoriale (Editorial Board) della rivista aveva gi\u00e0 inviato due lettere al comitato direttivo (che vengono pubblicate sul sito di \"ASAI Africa South Art Initiative\") e \u2013 non riuscendo a far raggiungere un accordo tra il comitato direttivo e Rasheed Araeen \u2013 si dimette. Il comitato scientifico di \"Third Text\" (Advisory Board) manifesta il suo sostegno a Rasheed Araeen e a dicembre 2012 si dimette, tranne tre dei suoi membri; le dimissioni del comitato scientifico (Advisory Board) sono pubblicate anche in un articolo di Stephen Wright, \"After Third Text\", 14/12/2012 in \"North East West South\". A dicembre 2012 Rasheed Araeen scrive una lettera di ringraziamento per il sostegno ricevuto del comitato editoriale, dal comitato scientifico e da coloro che chiama i sostenitori di \"Third Text\"; nella lettera racconta le relazioni della rivista con l'Arts Council England (ACE), come queste sono cambiate nel tempo e la loro ingerenza.\nApproccio.\nLa rivista focalizza la sua attenzione sul contesto globale privilegiando pubblicando saggi che contribuiscono al dibattito critico. \"Third Text\" non ha mai accettato di essere definita come anti-razzista, multiculturale o postcoloniale. \"Third Text\" prende in esame (per smantellarlo) il contesto teorico e storico con il quale l'Occidente legittima ed esercita il suo \u00abdiritto alla storia\u00bb, la sua posizione di arbitro supremo e inappellabile, unico giudice cui spetti il compito di stabilire ci\u00f2 che \u00e8 significativo e ci\u00f2 che non lo \u00e8, in campo artistico.\nDurante il primo decennio di pubblicazione lo scopo principale della rivista era denunciare la chiusura istituzionale del mondo dell'arte e degli artisti che ne facevano parte. In seguito, come Sean Cubitt ha sintetizzato, l'obiettivo di \"Third Text\" \u00e8 diventato l'indagine sul fenomeno dell'assimilazione dell'esotico nei nuovi contesti artistici. Nel 1999 Rasheed Araeen parlando della sua rivista dichiara l'intenzione di \"demolire i confini che separano arte e critica d'arte\". Scrivere equivaleva per lui ad alzare la voce contro il discorso egemonico del mondo dell'arte che lo aveva classificato come stereotipo etnico, impedendogli di diventare un artista. I contenuti e l'approccio di \"Third Text\" sono inseparabili dallo sguardo di Rasheed Araeen, tanto che \u00e8 possibile considerare e analizzare la rivista come un'opera d'arte dello stesso artista e intellettuale. In tutta la sua produzione Araeen segnala un'assenza: condanna un'esclusione deliberatamente operata dall'establishment britannico a danno degli artisti non inglesi. Artisti africani, asiatici e caraibici sono stati condannati all'oblio, sono stati \u00absoppressi dalla storia\u00bb. Nessuno pare disposto a riconoscere il fatto che molti di loro abbiano partecipato alla costruzione e alla critica dell'attuale scena artistica e che alcuni siano stati addirittura figure centrali nella nascita del modernismo o dell'avanguardismo. Araeen predica una radicale decostruzione, revisione e ridefinizione della storia dell'arte moderna, una rilettura che riempia i silenzi ed eviti i facili esotismi e le ormai pi\u00f9 che istituzionalizzate derive multi-culturali o post-coloniali, che lui liquida come appropriazioni edulcorate, ideologiche e strumentali, deformate da una costruzione dell'Altro che risponde ad una percezione monolaterale e predeterminata e ad una altrettanto unilaterale e predeterminata valutazione.\nAlcuni numeri della rivista sono tematici e pubblicati come numeri speciali (\"special issues\").\nCollaboratori.\nFra i collaboratori pi\u00f9 noti di \"Third Text\" si possono citare Zygmunt Bauman, James Clifford, Jimmie Durham, Jean Fisher, Stuart Hall, Edward Sa\u00efd, Gayatri Chakravorty Spivak, Slavoj \u017di\u017eek, Olu Oguibe, Everlyn Nicodemus, Colin Richards, Gerardo Mosquera, Gilane Tawadros, Olabisi Silva, Cesare Poppi, Christian Hanussek, Okwui Enwezor, Massimiliano Gioni. Un numero speciale di particolare rivilievo, pubblicato nel 1993, riguardava l'arte africana; coordinato da Olu Oguibe, includeva interventi di Ulli Beier, El Anatsui, John Picton e Cl\u00e9mentine Deliss."}
{"id": "412455", "revid": "2014155", "url": "https://it.wikipedia.org/wiki?curid=412455", "title": "Cristoforo II di Danimarca", "text": "Era figlio di Eric V. Il suo nome \u00e8 legato al disastro nazionale, poich\u00e9 il suo regno fin\u00ec con la quasi totale dissoluzione dello stato danese.\nIn quanto fratello di Re Eric VI, Cristoforo era un possibile erede al trono. Da giovane, con il titolo di Duca d'Estonia, appoggi\u00f2 le politiche del fratello. Tra le altre cose arrest\u00f2 l'Arcivescovo Jens Grand nel 1294. Successivamente si un\u00ec all'opposizione e and\u00f2 in esilio alla morte di Eric nel 1319. \nI magnati volevano un potere reale debole, ed egli venne accettato come re nel 1320; in cambio firm\u00f2 un handfaestning contrattuale, era la prima volta che questo tipo di documento veniva usato come statuto di incoronazione. Cristoforo ricevette un iniziale \"stato di bancarotta\" nel quale parti vitali del regno erano state ipotecate a magnati tedeschi e danesi. Le condizioni dello statuto erano molto dure, perch\u00e9 limitavano le sue possibilit\u00e0 di tassazione, oltre a richiedergli dei pagamenti. \nNegli anni successivi Cristoforo cerc\u00f2 di rafforzare la sua posizione resuscitando la politica di guerra di Eric nella Germania Settentrionale. Ci\u00f2 risult\u00f2 in nuove ipoteche e tasse, e ben presto si trov\u00f2 in conflitto sia con la chiesa che con i magnati. Durante una ribellione nel 1326, venne rovesciato da un'alleanza tra i magnati danesi e il Conte Gerardo III di Holstein. Cristoforo venne costretto all'esilio, mentre il duca Valdemaro dello Jutland meridionale divenne un re fantoccio. \nFino al 1329 Cristoforo visse in esilio, ma un caos crescente nella \"repubblica dei magnati\" di Danimarca, e attriti tra Gerardo e il cugino, Conte Giovanni di Pl\u00f6n, fratellastro di Cristoforo, gli diedero un'altra possibilit\u00e0.\nCristoforo venne ripristinato come re danese (1329-1330) con la cooperazione di Giovanni, ma questa volta venne ridotto alla posizione di fantoccio fin dall'inizio. Gran parte della nazione era ipotecata, ed egli non ebbe alcuna possibilit\u00e0 di far valere il suo potere reale. Nel 1331 un tentativo di usare un nuovo conflitto tra Gerardo e Giovanni, unendosi a quest'ultimo, fin\u00ec con una netta sconfitta militare a Danevirke.\nAlla pace che ne segu\u00ec rimase re, ma era un uomo ormai rovinato. Mor\u00ec a Sor\u00f8 l'anno seguente. \nAlla sua morte la Danimarca cess\u00f2 di essere un regno, e per gli otto anni successivi fu costretta da varie ipoteche a un dominio militare tedesco.\nIl giudizio dei posteri su Cristoforo \u00e8 stato normalmente estremamente duro, ed egli \u00e8 stato spesso visto come un tiranno debole, inaffidabile e incapace\u2014 \"il re che ipotec\u00f2 la Danimarca ai tedeschi\". Cristoforo per molti aspetti, si limit\u00f2 semplicemente a portare avanti le politiche del suo predecessore. La linea delle ipoteche era gi\u00e0 molto avanzata quando ascese al trono. Ne sarebbe giusto definirlo come un regnante passivo; la ferma resistenza da parte dei magnati danesi e la loro cooperazione con gli Holstein min\u00f2 in parte la sua libert\u00e0 d'azione.\nCristoforo ebbe tre figli, l'ultimo dei quali, Valdemar IV Atterdag, avrebbe ripristinato il regno di Danimarca nel 1340."}
{"id": "412482", "revid": "2225", "url": "https://it.wikipedia.org/wiki?curid=412482", "title": "Shirley MacLean Beaty", "text": ""}
{"id": "412487", "revid": "74173", "url": "https://it.wikipedia.org/wiki?curid=412487", "title": "Federico IX di Danimarca", "text": "Biografia.\nEra il figlio maggiore del re Cristiano X di Danimarca e della regina Alessandrina, nata duchessa di Meclemburgo-Schwerin.\nFederico fu istruito all'Accademia Navale Danese, rompendo la tradizione reale danese che prevedeva per l'erede al trono una carriera nell'esercito di terra, e all'Universit\u00e0 di Copenaghen. Prima di diventare re, aveva raggiunto il rango di ammiraglio. Aveva inoltre una grande passione per la musica ed era un bravissimo pianista.\nIl regno di Federico assistette a grandi cambiamenti. In quegli anni, la societ\u00e0 danese abbandon\u00f2 la sua economia agricola e svilupp\u00f2 il welfare state, lo stato assistenziale. Come conseguenza del boom economico degli anni sessanta, le donne entrarono nel mercato del lavoro. In altri termini, la Danimarca divent\u00f2 uno stato moderno, il che signific\u00f2 nuovi compiti e nuovi problemi per la monarchia.\nSpos\u00f2 la principessa Ingrid di Svezia (1910-2000), figlia del principe Gustavo Adolfo, il futuro Gustavo VI Adolfo di Svezia, il 24 maggio 1935. Da questo matrimonio nacquero tre figlie.\nNon avendo figli maschi, alla sua morte avrebbe lasciato il trono al fratello minore Knud, in accordo alla legge danese sulla successione (1853). Tuttavia, nel 1953, la legge venne riformata per consentire la successione femminile, permettendo cos\u00ec alla figlia di Federico, Margrethe, di diventare regina di Danimarca.\nMorte e funerale.\nPoco dopo aver consegnato il discorso di Capodanno alla nazione al volgere dell'anno 1971, il re si ammal\u00f2 con sintomi simil-influenzali. Dopo qualche giorno di riposo ebbe un arresto cardiaco e il 3 gennaio fu ricoverato nell'ospedale municipale. Dopo un breve periodo di apparente miglioramento, l'11 gennaio le condizioni presero una svolta negativa; il 13 gennaio Federico cadde in stato di incoscienza e il 14 gennaio, alle ore 07:50, il re mor\u00ec, circondato dalla sua famiglia e dagli amici pi\u00f9 stretti.\nDopo la morte, la bara fu trasportata a casa sua nel Palazzo di Amalienborg, dove rimase fino al 18 gennaio, quando venne spostata nella cappella del palazzo Christiansborg. Il re fu posizionato sul \"castrum doloris\", con una cerimonia in gran parte immutata e introdotta alla sepoltura di Federico III nel 1670. Il corpo rimase l\u00ec per sei giorni, fino al suo funerale, durante il quale il pubblico pot\u00e9 rendergli l'ultimo omaggio.\nIl funerale ebbe luogo il 24 gennaio 1972 e fu diviso in due parti. La prima parte fu celebrata nella cappella in cui il re era stato posto, dove il vescovo di Copenaghen, Willy Westergaard Madsen, recit\u00f2 una breve preghiera seguita da un inno; in seguito la bara fu posta su un affusto di cannone per il viaggio attraverso Copenaghen fino alla stazione centrale. L'affusto era trainato da 48 marinai e scortato da guardie d'onore dell'Esercito, dell'Aviazione e della Marina, cos\u00ec come da guardie d'onore provenienti da Francia, Svezia, Regno Unito e Stati Uniti.\nAlla stazione centrale di Copenaghen la bara fu posta su un vagone ferroviario speciale per il viaggio verso Roskilde. Il treno funebre fu trainato da due locomotive a vapore SJ F. Una volta a Roskilde, il feretro fu portato per la citt\u00e0 da un gruppo di marinai fino alla cattedrale, dove si svolse la cerimonia finale.\nPer espresso volere del re, il feretro fu seppellito all'esterno della cattedrale, al contrario di quanto successo con i precedenti sovrani danesi, tutti sepolti all'interno della stessa.\nGli succedette la figlia maggiore, Margrethe. La moglie Ingrid sopravvisse al marito per 28 anni, morendo il 7 novembre 2000. I suoi resti sono stati sepolti insieme a quelli del marito all'esterno della cattedrale di Roskilde.\nDiscendenza.\nFederico ed Ingrid ebbero tre figlie:"}
{"id": "412488", "revid": "122826436", "url": "https://it.wikipedia.org/wiki?curid=412488", "title": "Gallery (rivista)", "text": "Gallery \u00e8 una rivista di arte contemporanea fondata nel 1994 in Zimbabwe dalla \"Delta Gallery Publications\". La rivista \u00e8 diretta da Barbara Murray fino al 2000, che fu curatrice della Galleria Nazionale dello Zimbabwe e assistente alla galleria Tengenenge. Dal 2000 il direttore \u00e8 Murray McCartney.\nStoria editoriale.\nGallery \u00e8 voluta dalla galleria Delta, una galleria d'arte fondata nel 1975 ad Harare. La galleria lancia e promuove artisti quali Tapfuma Gutsa, Berry Bickle, Luis Meque. Secondo C\u00e9dric Vincent e Thomas Boutoux, la rivista da una parte sostiene gli artisti della galleria e allo stesso tempo si interessa al panorama artistico dello Zimbabwe, ai laboratori di Triangle Art Trust, alla scultura Shona e alla situazione internazionale dell'arte contemporanea africana attraverso recensioni di eventi internazionali quali la Biennale di Dakar, la Biennale di Johannesburg, Africa 95. \"Galley\" nasce in Zimbabwe mentre vi \u00e8 la rivista \"Insight\" (una pubblicazione di otto pagine in bianco e nero, di qualit\u00e0, ma irregolare nelle sue uscite) prodotta dalla Galleria Nazionale, seguita poi dalla pubblicazione pi\u00f9 generica e meno specializzata \"The Artist\" ed infine da \"Southern African Arts\", con solo due numeri ed una diffusione modesta. Secondo Barbara Murray\"Gallery\" soddisfa la necessit\u00e0 di una rivista di critica, che stimoli il dibattito e l'interesse per l'arte nazionale e della Africa australe, senza essere esclusivamente legata alla galleria Delta.\nLa rivista sostiene la nascita di una critica d'arte nello Zimbabwe e per questo motivo \u00e8 all'origine della creazione di una sezione dell'AICA Associazione Internazionale dei critici d'arte dello Zimbabwe."}
{"id": "412489", "revid": "767487", "url": "https://it.wikipedia.org/wiki?curid=412489", "title": "Amore e guerra (film 1975)", "text": "Amore e guerra (\"Love and Death\") \u00e8 un film del 1975 scritto, diretto e interpretato da Woody Allen.\nAmbientato nella Russia del XIX secolo, \u00e8 ironicamente tratto dal romanzo \"Guerra e pace\" di Lev Tolstoj, anche se non mancano i \"clins d'\u0153il\" a F\u00ebdor Dostoevskij.\nIl film \u00e8 stato girato in Francia e in Ungheria; dopo questo film Allen non ha pi\u00f9 realizzato per i successivi vent'anni pellicole fuori dell'America fino a \"Tutti dicono I Love You\", del 1996.\nTrama.\nRussia, inizio del XIX secolo. Boris Grushenko \u00e8 un giovane un po' particolare; i suoi due fratelli, Ivan e Mikhail, sono forti e spavaldi, mentre lui \u00e8 goffo, codardo, intellettuale, e vorrebbe scrivere poesie. Boris \u00e8 innamorato di sua cugina Sonja, bellissima e intelligente, con la quale ha complesse discussioni filosofiche. Sonja confida a Boris di essere innamorata di suo fratello Ivan, ma quest'ultimo decide di sposarsi con un'altra donna. Sonja allora, per ripicca, concede la sua mano a uno squallido e noioso commerciante d'aringhe.\nUn giorno giunge la notizia dell'invasione dell'Austria da parte di Napoleone e Boris, riluttante al combattimento, viene forzato ad arruolarsi nell'esercito dello zar. Finito l'addestramento, appena prima di partire per il fronte, Boris reincontra Sonja, la quale gli racconta che il suo matrimonio \u00e8 infelice e che ha innumerevoli amanti. Boris va in battaglia e per puro caso diventa un eroe di guerra. Poi ha una relazione con la bellissima contessa Aleksandrovna, e per questo viene sfidato in duello dall'amante di lei, un abilissimo tiratore. Boris allora confessa il suo amore a Sonja, il cui marito nel frattempo \u00e8 morto, e le chiede di sposarlo se sopravviver\u00e0 al duello. Sonja accetta, essendo certa che egli non sopravviver\u00e0 alla sfida.\nInvece Boris sopravvive e i due si sposano; inizialmente Sonja \u00e8 freddissima con lui ma col tempo si innamora, e proprio quando i due iniziano a essere felici insieme, Napoleone conquista la Russia. Sonja decide di assassinare Napoleone e i due prendono il posto di don Francisco, un diplomatico spagnolo, e di sua sorella e si fanno ricevere dall'imperatore. Sonja seduce Napoleone e lo porta in camera sua dove Boris dovrebbe inciderlo, ma quest'ultimo cade preda di dilemmi morali e non ha il coraggio di agire. Per via di intrighi di palazzo quello era in realt\u00e0 solo un sosia dell'imperatore, che viene assassinato per sbaglio da un francese, intento a togliere la vita proprio a don Francisco. La colpa viene fatta cadere su Boris che viene arrestato, mentre Sonja riesce a fuggire. Mentre \u00e8 in cella, Boris, condannato a morte, riceve la visita di un angelo che gli preannuncia che verr\u00e0 giustiziato poich\u00e9 sar\u00e0 graziato dall'imperatore. Ma le cose non vanno cos\u00ec e Boris, che affronta il plotone d'esecuzione con disinvoltura essendo certo che arriver\u00e0 per lui la grazia, viene di fatto fucilato. A Boris non resta che salutare Sonja, fare un ultimo malinconico monologo e allontanarsi danzando con la morte.\nTemi e stile.\nRispetto ai film precedenti, Woody Allen in questo caso privilegia una comicit\u00e0 pi\u00f9 verbale e meno fisica, abbandonando quasi del tutto le caratteristiche slapstick dei primi film, soprattutto del precedente \"Il dormiglione\": \u00abDa un film in cui il linguaggio del corpo assumeva un grande spazio si passa a un cinema di parola in cui il filo delle lame \u00e8 acuminato come quello delle battute\u00bb. Il film \u00e8 cos\u00ec tutto basato su dialoghi molto brillanti, con un gran numero di battute, e su continue parodie e riferimenti alla cultura russa ed europea in generale. Le musiche infatti sono del compositore russo Sergei Prokofiev, e ci sono riferimenti al cinema di \u0116jzen\u0161tejn e di Bergman e alla letteratura di Dostoevskij e di Tolstoj.\nDa questo film ha inizio l'allontanamento di Allen dall'umorismo puro, in direzione di commedie pi\u00f9 sofisticate e complesse e, a tratti, drammatiche. Tra le varie battute emerge infatti l'inquietudine esistenziale di Allen, specialmente riguardo alla paura della morte (evocata per tutta la durata del film a partire dal titolo originale), il rapporto con le donne e con la societ\u00e0. \u00abLa citazione, la parodia, il nonsense, la contaminazione dei generi, sono ormai funzioni di un discorso pi\u00f9 complesso sui fondamenti della vita\u00bb. Molte delle situazioni del film si basano su contrapposizioni di elementi opposti come codardia/eroismo, matrimonio/sessualit\u00e0, restaurazione/rivoluzione, pubblico/privato."}
{"id": "412491", "revid": "767487", "url": "https://it.wikipedia.org/wiki?curid=412491", "title": "Nanni di Baccio Bigio", "text": "Biografia.\nNacque a Firenze ma lavor\u00f2 soprattutto a Roma dove costru\u00ec il Palazzo Salviati alla Lungara in stile sangallesco, diresse i lavori per la ristrutturazione di Castel Sant'Angelo ed eresse la Porta del Popolo.\nErudito e promotore dello stile sangallesco, come gi\u00e0 detto in precedenza, ne fu appunto seguace ed allievo.\nComplet\u00f2 inoltre il Palazzo Sacchetti in via Giulia e lavor\u00f2 alle fortificazioni di Fano e di Civitavecchia. Inoltre partecip\u00f2 alla costruzione di Palazzo di Monte presso Monte San Savino e, sempre nello stesso borgo della Provincia di Arezzo, realizz\u00f2 le cosiddette Logge dei Mercanti, su progetto di Andrea Contucci detto il Sansovino, e eresse anche Porta Fiorentina, questa volta su progetto dell'architetto Giorgio Vasari, decorata con affresco raffigurante la cosiddetta \"Madonna delle Vertighe tra Santi\". Realizz\u00f2 anche Palazzo Lante per conto dei Medici.\nNanni di Baccio Bigio \u00e8 inoltre noto per la feroce polemica che ebbe con Michelangelo Buonarroti.\nMor\u00ec a Roma nel 1568.\nSuo figlio, Annibale Lippi, fu anch'egli architetto."}
{"id": "412493", "revid": "1983214", "url": "https://it.wikipedia.org/wiki?curid=412493", "title": "Procuratore nazionale antimafia e antiterrorismo", "text": "Il Procuratore nazionale antimafia e antiterrorismo, nella Repubblica Italiana, \u00e8 l'organo che dirige la Direzione nazionale antimafia e antiterrorismo.\nStoria.\nIl primo procuratore nazionale antimafia \u00e8 stato l'ex procuratore aggiunto di Milano, per pochi mesi a capo della procura generale di Palermo, Bruno Siclari (1992-1997), che si trov\u00f2 a dover mediare tra chi voleva rafforzare i poteri di coordinamento della DNA e chi temeva la perdita di autonomia delle direzioni distrettuali. A Siclari segu\u00ec il procuratore di Firenze Pier Luigi Vigna (1997-2005). \nNell'ottobre 2005 il plenum del Consiglio superiore della magistratura nomina procuratore nazionale antimafia Piero Grasso all'epoca procuratore della Repubblica a Palermo, con 18 voti favorevoli (tra cui quello del vice presidente, Virginio Rognoni, nonch\u00e9 quelli degli esponenti Unicost, Magistratura indipendente, Movimento per la giustizia) e 5 astensioni (Magistratura democratica).\nL'elezione di Pietro Grasso a PNA nel 2005, se da un lato \u00e8 salutata con giudizi positivi e di stima da parte del governo Berlusconi III e di larghe componenti della magistratura, suscita accese polemiche per le modalit\u00e0 con cui viene estromesso dal concorso il concorrente, il giudice Giancarlo Caselli. \nNel giugno 2007 la Corte costituzionale dichiara illegittima la norma inserita nella \"riforma Castelli\" sull'ordinamento giudiziario, sul conferimento degli incarichi direttivi a magistrati ordinari che aveva consentito l'esclusione di Caselli dal concorso per la nomina di procuratore nazionale antimafia (per via della non ammissibilit\u00e0 alla procedura selettiva dei magistrati che non possano assicurare almeno 4 anni di servizio prima della data di collocamento a riposo per gli uffici di merito o almeno 2 anni per quelli di legittimit\u00e0).\nNel maggio 2010 Piero Grasso fu confermato all'unanimit\u00e0 dal plenum del CSM, alla guida della Procura nazionale antimafia. Si dimette nel dicembre 2012. Il 25 luglio 2013 Franco Roberti, fino ad allora capo della Procura di Salerno viene eletto procuratore nazionale antimafia dal CSM con venti voti a favore, battendo Roberto Alfonso, procuratore capo di Bologna. L'8 novembre 2017 il plenum del CSM nomina Federico Cafiero De Raho, all'unanimit\u00e0, nuovo Procuratore nazionale antimafia e antiterrorismo, a partire dal 16 novembre 2017.\nDisciplina normativa.\nIstituito con legge 20 gennaio 1992 n. 8, \u00e8 sottoposto alla vigilanza del procuratore generale presso la Corte di cassazione che riferisce al Consiglio superiore della magistratura, circa l'attivit\u00e0 svolta e i risultati conseguiti dalla stessa Direzione nazionale antimafia e dalle direzioni distrettuali antimafia istituite presso ciascuna Procura della Repubblica del tribunale dei 26 capoluoghi di distretto di Corte d'appello.\nCon la Legge 17 aprile 2015, n. 43, si \u00e8 aggiunta la competenza della \"trattazione di procedimenti in materia di terrorismo, anche internazionale\". \nNomina.\n\u00c8 nominato con deliberazione CSM previa proposta del Ministro della giustizia; il mandato dura 4 anni ed \u00e8 rinnovabile una sola volta. Il PNA ha anche la facolt\u00e0 di nominare un \"procuratore nazionale antimafia aggiunto\", il quale dura in carica 2 anni, il cui mandato pu\u00f2 essere rinnovato per altri 2.\nFunzioni.\nLe funzioni del PNA sono \"funzioni di impulso\" per:\nPoteri.\nTra i poteri esercitati dal procuratore:\nIl PNA non ha il potere, tipico degli uffici del pubblico ministero, di indagine e di esercizio dell'azione penale."}
{"id": "412494", "revid": "37401", "url": "https://it.wikipedia.org/wiki?curid=412494", "title": "Valentino Orsini", "text": "Biografia.\nDopo i suoi primi interessi per l'arte (era stato scultore, scenografo teatrale, critico cinematografico, animatore di cineclub) nella sua citt\u00e0, nel 1954 Valentino Orsini diresse con i fratelli Paolo e Vittorio Taviani (nati nella vicina cittadina di San Miniato) il documentario \"San Miniato: luglio 1944\".\nNel 1960 \u00e8 assistente di Joris Ivens nel film tv L'Italia non \u00e8 un paese povero.\nDopo altri documentari, la maggior parte con i fratelli Taviani, realizz\u00f2 i suoi primi film a soggetto nel 1962 e nel 1963, entrambi con i due fratelli. Dopo altri documentari, Orsini diresse il suo primo film a soggetto da solo, \"I dannati della Terra\", nel 1969.\nA dispetto dei suoi pochi film a soggetto (ma realizz\u00f2 molti documentari in tutto il mondo) Orsini \u00e8 considerato per il suo ruolo nel rinnovare il cinema italiano negli anni sessanta e settanta, affrontando argomenti come le lotte contadine in Sicilia, il divorzio, i paesi sottosviluppati. Altern\u00f2 spesso la sua attivit\u00e0 cinematografica con l'arte, realizzando numerose mostre.\nFu pi\u00f9 volte aggredito e minacciato da gruppi di giovani attivisti politici di destra, a causa del deciso impegno politico e sociale dei suoi film.\nCi\u00f2 lo port\u00f2 ad isolarsi e a ridurre il suo impegno civile negli ultimi anni della sua vita, anni che trascorse insegnando regia al Centro sperimentale di cinematografia.\nMor\u00ec a 75 anni, il 27 gennaio 2001."}
{"id": "412497", "revid": "1573940", "url": "https://it.wikipedia.org/wiki?curid=412497", "title": "Contea di Calaveras", "text": "La contea di Calaveras (in inglese Calaveras County), \u00e8 una contea dello Stato della California, negli Stati Uniti. La popolazione al censimento del 2014 era di 44.624 abitanti. Il capoluogo di contea \u00e8 San Andreas.\nGeografia fisica.\nLa contea si trova nella regione denominata Gold Country. L'U.S. Census Bureau certifica che l'estensione della contea \u00e8 di 2.685\u00a0km\u00b2, di cui 2.642\u00a0km\u00b2 composti da terra e i rimanenti 43\u00a0km\u00b2 composti di acqua.\nStoria.\nLa Contea di Calaveras venne costituita nel 1850."}
{"id": "412499", "revid": "2014155", "url": "https://it.wikipedia.org/wiki?curid=412499", "title": "Valdemaro III di Danimarca", "text": "Valdemaro fu un re rivale, instaurato contro il fallimentare Cristoforo II, e fu ampiamente avversato da molti dei suoi sudditi. Il suo regno ebbe fine quando abdic\u00f2.\nBiografia.\nIl padre di Valdemaro era il duca Eric II di Schleswig e la madre era Adelaide di Holstein, figlia di Enrico I di Rendsborg.\nQuando il suo lontano parente e capo del ramo rivale della famiglia reale, Cristoforo II di Danimarca, venne esiliato dal suo regno, i maggiori nobili danesi e dell'Holstein dovettero scegliere un nuovo re. La loro scelta ricadde sull'undicenne duca Valdemaro V di Schleswig, che era a capo del ramo discendente da re Abele di Danimarca. A causa della giovane et\u00e0, suo zio materno, il potente conte Gerardo di Rendsborg (Gerardo III di Holstein) che era anche il principale detentore di pegni della Danimarca ipotecata, venne nominato come reggente e guardiano (\"grev Gert eller Den kullede Greve\").\nLe premesse all'ascesa di Valdemaro furono quanto meno vincolanti quanto lo furono quelle di Cristoforo. Ci fu qualche nuova stipulazione, come quella per cui tutti i castelli reali in Scania sarebbero stati demoliti, e tutti i nobili ricevettero il diritto di fortificare le loro propriet\u00e0. L'accordo pi\u00f9 importante comunque, fu la cosiddetta \"Constitutio Valdemariana\" che prometteva che in futuro, nessuno avrebbe potuto essere contemporaneamente regnante dello Schleswig e della Danimarca.\nValdemaro di conseguenza cedette il suo patrimonio, lo Schleswig, e lo affid\u00f2 al suo zio e guardiano, ragion per cui il primo degli Holstein divenne un duca: Gerardo, duca dello Jutland (o Sonderjylland o Schleswig).\nLa Danimarca a questo punto era in pratica retta completamente da un gruppo di nobili. Questi non furono popolari tra i contadini. Alcuni dei nobili erano stranieri e molti imposero nuove tasse. Nel 1328, i contadini della Zelanda insorsero, anche se la rivolta venne soppressa. Nel 1329 fu la volta dello Jutland. Qui i rivoltosi ebbero un successo maggiore, ma vennero infine anch'essi schiacciati. Alla fine il conte Gerardo abdic\u00f2 in nome del re, e nel 1329 a Cristoforo II fu permesso di riascendere al trono. Valdemaro torn\u00f2 ad essere Duca di Schleswig.\nNel 1340, Valdemaro diede l'unica sorella, Edvige di Schleswig, in sposa a Valdemaro IV, il nuovo re di Danimarca. Durante il resto del suo regno port\u00f2 avanti una politica mutevole nei confronti della Danimarca, per la quale la guerra si altern\u00f2 alla cooperazione.\nValdemaro mor\u00ec nel 1364. Fu sposato con Riccarda di Schwerin. La coppia ebbe due figli; Enrico (morto nel 1375) e Valdemaro (morto nel 1364). Il pi\u00f9 vecchio dei due, Enrico, succedette al padre come duca di Schleswig."}
{"id": "412502", "revid": "1865216", "url": "https://it.wikipedia.org/wiki?curid=412502", "title": "Sabei (Yemen)", "text": "I Sabei ( \"as-Saba\u2019iy\u016bn/as-Sabaa'y\u016bn\", \"Saba'im\") furono un antico popolo parlante una lingua sudarabica fiorito nel II millennio a.C. nel sud della penisola Arabica (attuale Yemen). Il loro regno, Saba ( \"Sabaa\", \"Saba\"), o Sheba, fu uno degli antichi regni sud-arabici che prosperarono nella vallata del Bayhan.\nStoria.\nCome molti altri regni yemeniti, si arricch\u00ec grazie al traffico del franchincenso e della mirra, che si usava bruciare in diversi culti religiosi. La capitale era Ma'rib, collocata lungo la rotta mercantile che passava attraverso i regni del Hadramawt, del Qataban e di Ma'in. Si arricchirono praticando l'agricoltura e il commercio di spezie, pietre preziose e profumi; per facilitare questi commerci tracciarono piste carovaniere per le loro carovane, che attraversavano la penisola. Furono anche grandi ingegneri, civili e idraulici, nonch\u00e9 ottimi scultori. Bench\u00e9 recenti ritrovamenti archeologici suggeriscano che un semplice sbarramento di terra e una rete di canalizzazioni furono costruite gi\u00e0 verso il 2000 a.C., la costruzione della prima diga di Ma'rib, ebbero inizio tra il 750 a.C. e il 700 a.C., in concomitanza con l'avvio del commercio dell'incenso, e richiesero un secolo all'incirca per essere completati (il Mukarrib Ali Yanuf bin Dhamar Ali ebbe il suo nome scolpito in alcune parti della diga per ricordarne il completamento). Erano principalmente politeisti enoteisti, ovvero adoravano una pluralit\u00e0 di divinit\u00e0 senza disconoscere quelle delle culture a loro pi\u00f9 o meno prossime. Il regno di Saba inizi\u00f2 gradualmente a declinare a causa dell'ascesa del vicino regno di Himyar, con la conquista della capitale Ma'rib attorno al 115 a.C. Sotto la dominazione dell'Himyar fior\u00ec la cultura indicata anche come neo-Sabea, sopravvissuta fino alla conquista arabo-islamica, che la conobbe sotto il suo nome di \"himyarita\"; nel V secolo i neo-Sabei subirono anche la dominazione del negus abissino Abraha, in seguito verso il 575 d.C. la diga di Ma'rib croll\u00f2, causando una catastrofe, e la diaspora sabea verso la regione mesopotamica, dove aderirono al monoteismo sabeo. Prima di questo evento soltanto una piccola parte della popolazione aveva abbracciato l'ebraismo o il cristianesimo, e il profeta arabo Maometto nella sua predicazione attribuisce all'idolatria la causa della loro rovina (Sura XXXIV). Nel VII secolo a seguito della conquista islamica dell'Arabia e della disfatta subita dalla profetessa sabea Sajah, anche i Sabei si convertirono in massa all'Islam cessando di esistere come popolo a s\u00e9 stante."}
{"id": "412505", "revid": "287204", "url": "https://it.wikipedia.org/wiki?curid=412505", "title": "Contea di Colusa", "text": "La contea di Colusa, in inglese Colusa County, \u00e8 una contea dello Stato USA della California, che si trova nella Central Valley, a nord ovest di Sacramento. Al censimento del 2000, la popolazione era di 18.804 abitanti. Il suo capoluogo \u00e8 Colusa.\nGeografia fisica.\nL'U.S. Census Bureau certifica che l'estensione della contea \u00e8 di 2.995\u00a0km\u00b2, di cui 2.980\u00a0km\u00b2 composti da terra e 15\u00a0km\u00b2 composti di acqua.\nStoria.\nLa contea di Colusa \u00e8 una delle prime contee della California, ed \u00e8 stata fondata nel 1850. Successivamente parte del suo territorio verr\u00e0 ceduto alle contee di Tehama (1856) e di Glenn (1891)."}
{"id": "412506", "revid": "1652635", "url": "https://it.wikipedia.org/wiki?curid=412506", "title": "Roulette russa", "text": "La roulette russa \u00e8 un gioco d'azzardo, potenzialmente letale, che consiste nel posizionare un solo proiettile in una rivoltella, ruotare velocemente il tamburo, puntarla verso la propria testa e premere il grilletto. Deriverebbe dalla similitudine col gioco d'azzardo della roulette, in cui si fa girare una ruota, e si scommette su quello che sar\u00e0 il risultato.\nStoria.\nL'aggettivo \"russa\", probabilmente, \u00e8 dovuto al fatto che la prima descrizione di una simile pratica \u00e8 raccontata dallo scrittore russo Mikhail Lermontov nel racconto \"Un fatalista\" contenuto nel romanzo \"Un eroe del nostro tempo\" del 1840. Lermontov narra la storia del sottotenente Vuli\u010d, ufficiale di origini serbe dell'esercito zarista, che, per dimostrare la propria fiducia nell'immutabilit\u00e0 del destino, impugna una pistola presa nella camerata e la punta alla propria testa. Poi lancia una carta da gioco in aria e, appena questa tocca il suolo, preme il grilletto.\nL'espressione venne utilizzata per la prima volta nel 1937 in un racconto omonimo scritto dallo scrittore americano George Surdez e pubblicato sulla rivista \"Collier\u2019s Magazine\". Nella storia si parlava dei giochi pericolosi a cui ricorrevano i soldati della Legione straniera francese per vincere la noia in Nord Africa.\nCaratteristiche.\nIl gioco consiste nel far ruotare il tamburo del revolver, in cui c'\u00e8 solamente un proiettile, puntare la canna alla tempia e premere il grilletto. Se la camera di scoppio \u00e8 vuota, si passa l'arma ad un altro partecipante e si fa nuovamente ruotare il tamburo. L'operazione si ripete finch\u00e9 il colpo va in canna e la pistola spara. Un'alternativa consiste nel far girare il tamburo ad ogni tentativo.\nIl numero di proiettili nella rivoltella pu\u00f2 anche variare, a patto che ci sia sempre almeno una camera vuota nel tamburo. \nNell'arte.\nCinema.\nUna famosa scena di roulette russa \u00e8 presente nel film \"Il cacciatore\" con Robert De Niro e diretto da Michael Cimino. La roulette russa viene sperimentata anche dalla banda della Yakuza giapponese nel film Sonatine (1992), di Takeshi Kitano. Il gioco, inoltre, ha ispirato \"13 Tzameti\" di G\u00e9la Babluani (2005), il suo remake \"13 - Se perdi... muori\" e \"Live!\" (2007). Una scena con la roulette russa \u00e8 presente nel film \"Per un pugno nell'occhio\" (1965) di Franco e Ciccio e in \"Intacto\", film spagnolo del 2001, diretto da Juan Carlos Fresnadillo. Una divertente scena con una roulette russa appare anche nel film, anch'esso spagnolo, \"Airbag\" di Juanma Bajo Ulloa. Nel film \"Irrational Man\" di Woody Allen \u00e8 presente una scena di roulette russa interpretata da Joaquin Phoenix. Il protagonista Abe Lucas, professore di filosofia in crisi esistenziale, impugna una pistola con un colpo nel tamburo e preme il grilletto ripetutamente mostrando di non nutrire pi\u00f9 alcun interesse per la vita. Nel film \"Codice omicidio 187\", ancora, il protagonista, un professore interpretato da Samuel L. Jackson, nel finale gioca alla roulette russa, costrettovi da un suo allievo. Inoltre una scena di roulette russa si pu\u00f2 osservare nel film del 1997 \"Banzai\" di Carlo Vanzina, con Paolo Villaggio. Una particolare versione, non letale, della roulette russa \u00e8 la roulette greca presente nel film \"\", in cui i concorrenti devono inserire in bocca una pistola e sparare, e uno solo dei colpi fa aprire una capsula piena di sperma equino.\nTelevisione.\nIn un episodio dei Simpson Homer entra in marina insieme a Boe, Barney e Apu affermando che sar\u00e0 come nel film \"Il cacciatore\" e Boe dicendo a proposito de \"Il cacciatore\" va sul retro dove Seymour Skinner, Krusty e due soldati vietnamiti stanno giocando a roulette russa in una scena molto simile a quella del film.\nNell'episodio 10 della prima stagione di \"Romanzo criminale - La serie, Bufalo\" \u00e8 intento a giocare alla roulette russa con un cameriere del ristorante in cui si trova a pranzo. Il gioco verr\u00e0 interrotto dall'intervento del Freddo.\nNella sesta puntata della prima stagione della serie televisiva \"Gomorra - La serie\", Ciro Di Marzio \u00e8 costretto dal clan dei russi a giocare alla roulette russa prima che essi accettino l'accordo proposto dal boss Salvatore Conte.\nNel terzo episodio della seconda stagione delle serie televisiva \"I racconti della cripta\", Lance Henriksen e Kevin Tighe interpretano due giocatori accaniti rivali, che si sfidano l'uno contro l'altro in una serie di prove estreme, prima fra tutte la roulette russa.\nNella seconda parte della serie televisiva spagnola \"La casa di carta\", Tokyo fa la roulette russa a Berlino, puntando per\u00f2 la pistola al collo, e questi venendo salvato non dalla sola fortuna, ma anche dall'intervento della banda. \nUn altro esempio compare nel videoclip della famosa canzone di Rihanna \"Russian roulette\": Rihanna insieme all'attore Jesse Williams giocher\u00e0 al gioco e alla fine Jesse morir\u00e0.\nAncora abbiamo un altro esempio dove compare la roulette russa nella serie televisiva \"Peaky Blinders\", effettuata da Tatiana Petrovna nella stagione 3 episodio 4.\nNell'episodio \"One More\" della stagione 10 di The Walking Dead Mays costringe Aaron e Gabriel a giocare a una versione modificata della roulette russa, in cui ad ogni round viene data loro la possibilit\u00e0 di puntare la pistola contro se stessi o contro l'altro. N\u00e9 Aaron n\u00e9 Gabriel muoiono durante il gioco.\nNella serie Gotham, nel terzo episodio della quinta stagione Ecco incoraggia i futuri seguaci di Jeremiah a giocare alla ruolette russa, gioco a cui parteciper\u00e0 anche Selina Kyle.\nVideogiochi.\nDurante il finale di \",\" Ocelot decide di chiudere con Naked Snake il loro ultimo scontro del gioco con una roulette russa, puntandosi i revolver l'uno contro l'altro e il giocatore dovr\u00e0 scorrere contro Ocelot ogni camera fino all'ultima contenente il proiettile, ma nonostante il risultato (quattro diversi, in cui Snake vince o sbaglia mira, o Ocelot vince o perde), entrambi rimarranno illesi (essendo l'arma rispettivamente di Snake nel primo caso e nel terzo di Ocelot stata caricata a salve, mentre nel quarto caso non \u00e8 stato sparato nemmeno un colpo.).\nIn \", Nagito Komaeda, per provare la sua abilit\u00e0 di studente fortunato, gioca alla roulette russa inserendo nel tamburo 5 colpi su 6. Si punta la pistola alla testa premendo il grilletto, ma il ragazzo riesce a salvarsi non trovando nessun colpo in canna, provando cos\u00ec la sua fortuna.\nIn \", Hank Anderson, poliziotto alcolizzato dopo la morte del figlio Cole, per provare il suicidio gioca alla roulette russa inserendo nel tamburo 1 colpo su 6. Ma essendo troppo ubriaco, non ce la fa a finire il gioco, svenendo in terra.\nIn \"\" Mason, Woods e Bowman vengono catturati dai Viet Cong. Bowman viene ucciso da un torturatore con un tubo, mentre Mason e Woods sono costretti, dai carcerieri a giocare alla roulette russa. Il primo turno spetta a Woods, e il colpo andr\u00e0 a vuoto. Mason, un attimo prima di premere il grilletto, punta l'arma verso uno dei carcerieri, uccidendolo, creando, in questo modo, un utile diversivo che consentir\u00e0 loro la fuga."}
{"id": "412510", "revid": "1442080", "url": "https://it.wikipedia.org/wiki?curid=412510", "title": "Martin Buber", "text": "Si deve a lui l'emersione alla cultura europea del movimento hassidim, ma soprattutto a lui si deve l'idea che la vita \u00e8 fondamentalmente non-soggettivit\u00e0, bens\u00ec intersoggettivit\u00e0, anzi per Buber soggetto e intersoggettivit\u00e0 sono sincronicamente complementari e ne era talmente convinto che non esit\u00f2 ad affermare: \u00abIn principio \u00e8 la relazione\u00bb.\nBiografia.\nLa giovinezza.\nBuber nacque in una famiglia viennese di ebrei assimilati. Trascorse l'infanzia, dopo il divorzio dei genitori, a Leopoli (allora Lemberg, nella Galizia asburgica, oggi L'viv, in Ucraina), presso suo nonno Salomon, uomo d'affari ma soprattutto famoso erudito nella tradizione e nella letteratura ebraiche.\nNella sua prima educazione ebbero grande parte le lingue: in casa si parlava yiddish e tedesco, impar\u00f2 l'ebraico (lingua della religione) e il francese (lingua della borghesia colta europea dell'epoca), e anche l'inglese e l'italiano, gi\u00e0 nell'infanzia, e il polacco durante gli studi.\nNel 1892, anche a seguito di una crisi religiosa adolescenziale, fece ritorno all'ambiente laico della casa paterna. Durante questo periodo scopr\u00ec Kant, Kierkegaard e Nietzsche.\nNel 1896 intraprese a Vienna studi di filosofia, filologia e storia dell'arte, continuando poi a studiare a Lipsia, Berlino e Zurigo.\nLa maturit\u00e0.\nNel 1898 ader\u00ec al neonato movimento sionista e ne divenne un membro attivo e impegnato, pur discostandosi rapidamente dalle posizioni del suo fondatore Theodor Herzl, dal quale lo divideva la convinzione che le ragioni del sionismo fossero piuttosto culturali e religiose, che nazionalistiche e politiche.\nNel 1899 incontr\u00f2 Paula Winkler, giovane intellettuale cattolica che si sarebbe successivamente convertita all'ebraismo, che divenne sua moglie e la madre dei suoi due figli, nati nel 1900 e nel 1901, e collabor\u00f2 anche al suo lavoro.\nNel 1902 partecip\u00f2 alla pubblicazione del giornale sionista \"Die Welt\", che divenne il principale mezzo di comunicazione del movimento.\nNel 1904 discusse a Vienna la sua tesi di laurea, \"Zur Geschichte des Individuationsproblems. Nicolaus von Cues und Jakob B\u00f6hme.\" (Per la storia del problema dell'individuazione. Niccol\u00f2 Cusano e Jakob B\u00f6hme.) Di seguito soggiorn\u00f2 a Firenze per due anni.\nIn quegli anni si era interessato alle filosofie mistiche rinascimentali (B\u00f6hme, Cusano e Paracelso), ritrovando in questo percorso il chassidismo della sua infanzia e dedicandosi attivamente alla raccolta e alla traduzione dei suoi documenti.\nDa tali studi nacque la pubblicazione delle \"Storie di Rabbi Nahman\", raccolta di racconti sul Rabbi Nahman di Breslavia, grande figura del chassidismo di cui Buber cerca di rinnovare il messaggio e l'importanza (1906) e delle \"Storie del Baalshem\" (La leggenda del Baal Shem Tov), fondatore del Chassidismo (1908).\nTra il 1910 e il 1914 si dedic\u00f2 in particolare a studi mitologici e all'edizione di testi mistici. Nel 1916 lasci\u00f2 Berlino per Heppenheim.\nDurante la prima guerra mondiale partecip\u00f2 alla creazione della Commissione Nazionale Ebraica, finalizzata a migliorare le condizioni di vita degli ebrei dell'Europa orientale, e divenne redattore del mensile \"Der Jude\", che cess\u00f2 le pubblicazioni nel 1924.\nNel 1921 Buber incontra Franz Rosenzweig che diviene una delle sue grandi figure di riferimento, con il quale comincia a collaborare per il \"Freies J\u00fcdisches Lehrhaus\" e inizia, nel 1925 l'opera che lo accompagner\u00e0 per il resto della vita, cio\u00e8 la traduzione della Bibbia ebraica in tedesco. Si tratta, pi\u00f9 che di una traduzione, di una trasposizione, secondo un procedimento che Rosenzweig e Buber chiamarono \"Verdeutschung\" (germanizzazione), non esitando a reinventare le regole linguistiche e grammaticali tedesche, per aderire allo spirito del testo originale.\nNel 1923 egli scrisse il suo capolavoro, \u201cIo-tu\u201d.\nNel 1927 si rec\u00f2 a Pavia, presso l'Almo Collegio Borromeo, per incontrare il poeta russo e amico Venceslao Ivanov.\nDurante il periodo che va dal 1924 al 1933 insegn\u00f2 filosofia della religione ebraica alla Johann Wolfgang Goethe-Universit\u00e4t di Francoforte sul Meno.\nL'avvento del nazismo e il \"ritorno\" in Israele.\nEgli dovr\u00e0 lasciare questa cattedra con l'avvento al potere di Hitler. D'altronde il 4 ottobre 1933 le autorit\u00e0 naziste gli avevano proibito di tenere qualsivoglia conferenza pubblica. Martin Buber fond\u00f2 allora l'organizzazione centrale dell'educazione ebraica per adulti. Come era prevedibile i nazisti non tardarono a impedire il funzionamento pure di questa nuova struttura. Soltanto nel 1938 Martin Buber lasci\u00f2 la Germania e si trasfer\u00ec a Gerusalemme, dove gli venne offerta una cattedra di antropologia e sociologia all'universit\u00e0 ebraica.\nIn Israele Buber prese rapidamente parte al dibattito sui problemi del ritorno degli ebrei in Israele, in specie per la convivenza con la popolazione araba. Quale membro del partito Yi'houd, egli lavor\u00f2 per un'intesa fra ebrei e arabi, facendosi sostenitore di uno Stato democratico binazionale. Egli non cess\u00f2 tuttavia di lavorare sui propri scritti e sulla traduzione della Bibbia e sui racconti hassidim. Nel 1946 pubblic\u00f2 \u201cVie dell'Utopia\u201d.\nGli ultimi anni.\nAl termine della Seconda guerra mondiale Martin Buber intraprende un giro di conferenze in Europa e negli Stati Uniti. Significativo al riguardo il ravvicinamento con gli intellettuali tedeschi. Nel 1951 riceve il premio Goethe dall'Universit\u00e0 di Amburgo, nel 1958 (anno in cui muore la moglie Paula) il Premio Israele e, infine nel 1963, il premio Erasmus ad Amsterdam.\nMartin Buber si muore il 13 giugno 1965 nella propria abitazione di Talbiyeh, a Gerusalemme.\nLa sua filosofia.\n\"Ogni vita vera \u00e8 incontro\".\nL'essere umano, secondo Buber, \u00e8 per essenza dialogo, e non si realizza senza comunicare con l'umanit\u00e0, la creazione e il Creatore. L'uomo \u00e8 anche, necessariamente, \"homo religiosus\", perch\u00e9 l'amore dell'umanit\u00e0 conduce all'amore di Dio e viceversa. \u00c8 quindi impensabile parlare agli uomini senza parlare a Dio, e questo avviene secondo un rapporto di reciprocit\u00e0. La Presenza divina partecipa dunque a ogni incontro autentico tra gli esseri umani e abita in quelli che realizzano il vero dialogo.\nIl dialogo riposa sulla reciprocit\u00e0 e sulla responsabilit\u00e0, che esiste unicamente l\u00e0 dove vi \u00e8 una vera risposta alla voce umana. Dialogare con l'altro significa affrontare la sua realt\u00e0 e farsene carico nella vita vissuta. Il dialogo con Dio non avviene differentemente: la Sua \"parola\" \u00e8 una presenza reale, alla quale occorre rispondere. Per Buber, la Bibbia testimonia questo dialogo tra il Creatore e le sue creature, e Dio ascolta l'uomo che addita coloro sui quali la collera divina deve abbattersi o supplica il suo Creatore di manifestare la Sua provvidenza.\nIo e Tu (Ich und Du).\nNella sua opera pi\u00f9 celebre, Martin Buber sottolinea la propensione duplice verso il mondo: la relazione Io-Tu e la relazione Io-esso.\nN\u00e9 l'Io, n\u00e9 il Tu vivono separatamente, ma essi esistono nel contesto Io-Tu, antecedente la sfera dell'Io e la sfera del Tu.\nCos\u00ec, n\u00e9 l'Io n\u00e9 l'esso esistono separatamente, ma esistono unicamente nel contesto Io-esso.\nLa relazione Io-Tu \u00e8 assoluta solo rispetto a Dio - il Tu eterno - e non pu\u00f2 essere pienamente realizzata negli altri domini dell'esistenza, comprese le relazioni umane, dove sovente Io-Tu fa posto all'Io-esso (Io-Tu o Io-esso non dipendono dalla natura dell'oggetto, ma dal rapporto che il soggetto istituisce con l'oggetto). L'essere umano non pu\u00f2 trasfigurarsi e accedere a una dimensione di vita autentica senza entrare nella relazione Io-Tu, confermando cos\u00ec l'alterit\u00e0 dell'altro, che comporta un impegno totale: \u201cLa prima parola Io-Tu non pu\u00f2 essere detta se non dall'essere tutto intero, invece la parola Io-esso non pu\u00f2 mai essere detta con tutto l'essere\u201d. Io e Tu sono due esseri sovrani, l'uno non cerca di condizionare l'altro n\u00e9 di utilizzarlo.\nSecondo Buber l'uomo pu\u00f2 vivere senza dialogo, ma chi non ha mai incontrato un Tu non \u00e8 pienamente un essere umano. Tuttavia, chi si addentra nell'universo del dialogo assume un rischio considerevole dal momento che la relazione Io-Tu esige un'apertura totale dell'Io, esponendosi quindi anche al rischio del rifiuto e al rigetto totale.\nLa realt\u00e0 soggettiva dell'Io-Tu si radica nel dialogo, mentre il rapporto strumentale Io-esso si realizza nel monologo, che trasforma il mondo e l'essere umano stesso in oggetto. Nel piano del monologo l'altro \u00e8 reificato - \u00e8 percepito e utilizzato - diversamente dal piano del dialogo, dove \u00e8 incontrato, riconosciuto e nominato come essere singolare. Per qualificare il monologo Buber parla di \"Erfahrung\" (una esperienza \u201csuperficiale\u201d degli attributi esteriori dell'altro) o di \"Erlebnis\" (una esperienza interiore significativa) che si oppone a \"Beziehung\" - la relazione autentica che interviene tra due esseri umani.\nLo \"stretto spartiacque\".\nQueste convinzioni si oppongono tanto all'individualismo, dove l'altro non \u00e8 percepito che in rapporto a se stessi, quanto alla prospettiva collettivista, dove l'individuo \u00e8 occultato a vantaggio della societ\u00e0.\nVi \u00e8 chi ha utilizzato questa idea per spiegare il passo biblico della \u201cdispersione delle lingue\u201d: nessun individuo \u00e8 nominato, perch\u00e9 la lingua unica conosce una voce unica. Babele vive intera sotto lo stivale di un dirigente che ha una sola idea: uguagliare Dio. Ma \u00e8 Questi dunque a intervenire facendo nascere il sentimento dell'essere intero, non reificato.\nPer Buber una persona non pu\u00f2 vivere nel senso pieno della parola se non si trova nella sfera interumana: \u201cSullo stretto spartiacque dove l'Io e il Tu si incontrano, nella zona intermediaria\u201d, che \u00e8 una realt\u00e0 esistenziale - un evento ontico che avviene realmente tra due esseri umani.\nIl volto dell'Altro e il volto di Dio.\nIl pensiero di Buber, con la sua concezione che afferma l'essenza della vita come relazione per cui non si d\u00e0 una soggettivit\u00e0 che non sia simultaneamente intersoggettivit\u00e0, sembra muoversi verso una concezione unitaria dell'essere. Tuttavia questa direzione del suo pensiero si ferma proprio l\u00e0 quando si tratta di affrontare le due realt\u00e0, quella umana e quella divina trattate sino a oggi come appartenenti a due ordini differenti. Infatti, nel ribadire come nell'unit\u00e0 dialogica (la \"coppia Io-Tu\") il volto dell'Altro rimanda s\u00ec al volto di Dio ma non \u00e8 comunque il volto di Dio, Buber mantiene l'insanabile frattura tra la realt\u00e0 mondana e la realt\u00e0 divina come separazione insuperabile. Ancora una volta, quindi, proprio nel ribadire l'ormai conquistata consustanzialit\u00e0 dell'umano con il divino, ci si ferma di fronte alla prospettiva futura della totale identit\u00e0 tra uomo e Dio che dissolverebbe ogni schizofrenia tra mondo trascendente e mondo immanente. Questo ovviamente non si pu\u00f2 imputare all'uomo Buber che in quanto filosofo si limita a registrare le conquiste della specie sul piano del pensiero ma va imputato all'evoluzione stessa della relazione, vale a dire che i tempi dell'evoluzione della relazione non erano ancora maturi per un simile passo. Le conseguenze di questa sua visione sul piano pratico sono state il suo impegno nella nuova entit\u00e0 statale di Israele verso un modello di socialismo altro da quello realizzato dal marxismo-leninismo nella Russia sovietica.\nNella Chiesa cattolica.\nPapa Giovanni Paolo II lo ricord\u00f2 davanti alla comunit\u00e0 ebraica di Magonza, con queste parole:"}
{"id": "412514", "revid": "30610", "url": "https://it.wikipedia.org/wiki?curid=412514", "title": "Nicholas Ferrar", "text": "Vita.\nNicholas Ferrar era figlio di un mercante appartenente alla London Virginia Company, la societ\u00e0 che nel 1607 fond\u00f2 la colonia della Virginia, in Nordamerica. Si dice che sua nipote fu la prima donna a ricevere il nome \u00abVirginia\u00bb. La sua famiglia era in ottimi rapporti con Walter Raleigh, uno dei primi colonizzatori della Virginia, fratellastro dell'avventuriero ed esploratore inglese Humphrey Gilbert.\nQuestioni legali.\nDopo gli studi effettuati a Cambridge Nicholas viaggi\u00f2 in Europa visitando l'Italia e fermandovisi per un certo periodo.\nAl suo ritorno a Londra scopr\u00ec che le ricchezze della famiglia, che erano state principalmente investite in America, nella fondazione della colonia della Virginia, erano minacciate da diverse azioni legali per bancarotta, e perfino la Compagnia rischiava di fallire e di perdere il privilegio reale di cui godeva. Nicholas dovette occuparsene personalmente e riusc\u00ec con una serie di cause e processi a salvare il patrimonio familiare.\nMembro del Parlamento.\nNel 1622 Nicholas divenne membro del Parlamento insieme a Edwin Sandys (uno dei fondatori della colonia) come deputato della Compagnia, assumendo la responsabilit\u00e0 della sua amministrazione ordinaria, ed entrando a far parte di una fazione parlamentare (il \"country party\", o \"patriot party\") che cercava di impadronirsi del controllo della gestione finanziaria dello Stato sottraendolo al gruppo rivale, la \u00abfazione di Corte\u00bb, raggruppata da una parte intorno a Robert Rich, secondo Conte di Warwick, e dall'altra a Thomas Smith (o \"Smythe\"), un membro di rilievo della Compagnia Britannica delle Indie Orientali.\nIl pamphlet di Ferrar \"Sul malgoverno della Compagnia della Virginia da parte di Sir Thomas Smith\" fu pubblicato solo dal Roxborough Club nel 1990. In esso egli lanciava accuse contro Smith ed il suo genero Robert Johnson, affermando che essi gestivano una societ\u00e0 all'interno della Compagnia con lo scopo di scremare i profitti degli azionisti. Egli asseriva, anche, che un altro membro della Compagnia, il dottor Woodall, aveva comprato dei coloni polacchi come schiavi rivendendoli a Thomas West, terzo Barone de la Warr (che diede il proprio nome alla colonia americana del Delaware), membro del Consiglio privato reale e primo governatore della Virginia (dove si distinse per il ricorso alla violenza pi\u00f9 spietata contro gli indigeni, in particolare, contro la trib\u00f9 dei Powhatan, giungendo perfino a rapire i bambini indiani ed a sterminare la popolazione, radendo al suolo interi villaggi, incendiando le case, confiscando le provviste e bruciando i campi coltivati \u2013 tutto ci\u00f2 all'epoca si definiva \u00abtattica irlandese\u00bb, in riferimento ai metodi usati dagli Inglesi per domare le rivolte in Irlanda).\nFerrar affermava inoltre che Smith stava cercando di ridurre altri coloni in schiavit\u00f9 prolungando a tempo indeterminato la durata dei loro contratti di lavoro subordinato oltre il settimo anno.\nLa controversia sarebbe finita in seguito con la soppressione dei privilegi concessi alla Compagnia della Virginia, in conseguenza di una decisione della Corte reale nel maggio del 1624, con la quale la colonia della Virginia veniva sottratta all'amministrazione da parte della Compagnia e trasformata in \u00abcolonia reale\u00bb, amministrata da un governatore nominato personalmente dal re.\nTrasferimento a Little Gidding.\nIn conseguenza delle sopra citate vicende, che avevano intaccato sia la sua vita personale che quella pubblica, Nicholas e la sua famiglia si convinsero sempre pi\u00f9 che avrebbero dovuto abbandonare la \u00abvita mondana\u00bb e dedicarsi ad una vita molto diversa, di \u00abdevozione\u00bb, dedicata a Dio.\nAcquistarono, pertanto, la propriet\u00e0 terriera di \"Little Gidding\", nella contea di Huntingdon, anche come mezzo per mettersi al sicuro dai debiti risultanti dalle cause legali intentate in passato.\nUn'epidemia di peste a Londra nel 1625 spinse Nicholas ed i suoi familiari a trasferirsi a Little Gidding pi\u00f9 in fretta di quanto avrebbero desiderato.\nOrganizzazione della comunit\u00e0.\nAl loro arrivo essi trovarono la chiesa ridotta ad un granaio e la casa, disabitata per 60 anni, che necessitava di urgenti lavori di riparazione. La prima azione intrapresa fu quella di entrare in chiesa per pregare, ripulendola e restaurandola prima ancora di occuparsi della casa. Presto si aggiunsero altri parenti, con le loro famiglie e i bambini e la comunit\u00e0 arriv\u00f2 a contare quaranta membri, dai bambini agli anziani. Fu fondata una scuola per i bambini e un'ala dell'edificio divenne un ricovero per anziani e malati. Venne istituito un dispensario per provvedere cibo e medicine per gli abitanti del posto.\nOrganizzazione della preghiera comunitaria.\nNel 1626 Nicholas, anche se non aveva manifestato alcun desiderio di diventare sacerdote, venne ordinato diacono dal vescovo William Laud, che sarebbe in seguito diventato arcivescovo di Canterbury. Egli e la sua famiglia stabilirono un regolare turno di preghiera giornaliera, basandosi sul \"Libro della preghiera comune\" istituito dall'arcivescovo Thomas Cranmer. In seguito, Nicholas istitu\u00ec anche dei turni di \u00abpreghiera notturna\u00bb, con la recitazione dei salmi e la meditazione di passi delle scritture.\nLa Sinossi dei Vangeli.\nAl fine di istruire i giovani membri della \u00abfamiglia estesa\u00bb nella \u00abstoria sacra\u00bb e di sviluppare le loro capacit\u00e0 manuali, Nicholas, che continuava il suo lavoro di rilegatore di libri, progett\u00f2 una Sinossi dei quattro Vangeli, che avrebbe dovuto servire anche per le letture e le meditazioni giornaliere. Per creare la Sinossi, i versi dei quattro Vangeli vennero estrapolati e fusi insieme per rendere un testo continuo, illustrato anche da molte stampe ed incisioni che Nicholas aveva portato con s\u00e9 dai suoi viaggi compiuti molti anni prima. Quando si diffuse la notizia dell'esistenza di questa Sinossi, il re Carlo I chiese ed ottenne che ne venisse creata una copia per s\u00e9 e presto ci furono altre analoghe richieste, da parte di amici e conoscenti.\nLa morte.\nNell'autunno del 1637 Nicholas si ammal\u00f2, morendo il luned\u00ec 4 dicembre e venendo seppellito fuori dalla chiesa di Little Gidding. La sua festa ricorre per la Chiesa Anglicana il 4 dicembre. La guida della comunit\u00e0 pass\u00f2 a suo fratello John.\nStoria successiva della comunit\u00e0 di Little Gidding.\nDurante la guerra civile la contea di Huntingdon, che aveva dato i natali a Oliver Cromwell, si schier\u00f2 dalla parte del Parlamento, e la comunit\u00e0 di Little Gidding, che era rimasta fedele al re, dovette fuggire nei Paesi Bassi fino al 1646. In seguito avvenne che il re Carlo I, che cercava rifugio in Scozia dopo la sconfitta subita nella battaglia di Naseby, il 14 giugno 1645, fece una breve sosta a Little Gidding il 2 maggio del 1646.\nIn quello stesso anno la comunit\u00e0 venne forzatamente sciolta dai soldati del Parlamento, guidati da Oliver Cromwell. Il fonte battesimale d'ottone fu gettato nello stagno vicino (da dove venne recuperato duecento anni dopo, gravemente danneggiato). La casa rest\u00f2, tuttavia, propriet\u00e0 della famiglia Ferrar, che continu\u00f2 ad abitarvi.\nIn un'epidemia di influenza nell'autunno del 1657 morirono il fratello di Nicholas, John, ed altri componenti della famiglia. I discendenti dei Ferrar continuarono, comunque, a vivere nella propriet\u00e0 ed all'inizio del XVIII secolo un altro Nicholas Ferrar restaur\u00f2 la chiesa, accorciando la navata e costruendo la \u00abfacciata insignificante\u00bb, come la defin\u00ec T. S. Eliot. Verso la met\u00e0 del XVIII secolo, la famiglia si estinse e Little Gidding fu venduta. La casa venne demolita all'inizio del XIX secolo.\nLa comunit\u00e0 di Little Gidding fu un esempio di \u00abvita familiare\u00bb, non eremitica n\u00e9 monastica, ma fermamente impegnata nella vita ecclesiale e determinata a seguire l'insegnamento di Cristo nella rinuncia alla vita secondo le leggi del mondo e nella devozione al servizio di Dio e del prossimo. Il suo modello di vita non corrispondeva n\u00e9 al Cattolicesimo Romano, che fonda la sua autorit\u00e0 sulla sacra scrittura ma anche sulla \u00abtradizione\u00bb della chiesa, n\u00e9 al Protestantesimo, che affermava la necessit\u00e0 della sola scrittura, ma presupponeva invece un equilibrio tra rito e predicazione attiva, con la vita concretamente vissuta, tra tradizione e scrittura, interpretata dalla ragione.\nT. S. Eliot, che visit\u00f2 Little Gidding il 25 maggio 1936, rimase talmente colpito dall'esperienza da onorare Nicholas Ferrar nei suoi \"Quattro quartetti\", dando il nome all'ultimo Quartetto \"Little Gidding\"."}
{"id": "412515", "revid": "5695", "url": "https://it.wikipedia.org/wiki?curid=412515", "title": "Festival mondial des arts n\u00e8gres", "text": "Il Festival Mondial des Arts N\u00e8gres, organizzato per la prima volta a Dakar in Senegal nel 1966, \u00e8 una manifestazione itinerante, quadriennale e interdisciplinare. Pi\u00f9 volte posposta, nel 1977 si svolge a Lagos in Nigeria il FESTAC, la seconda edizione del Festival Mondial, mentre la terza, prevista prima in Etiopia e poi in Senegal nel 1988 (con il nuovo nome di FESPAC), viene annullata. Durante l'inaugurazione della Biennale di Dakar 2004 \u2013 il presidente senegalese Abdoulaye Wade ha annunciato la sua intenzione di far risorgere il Festival nel 2006; pi\u00f9 volte rimandato, la terza edizione del festival si \u00e8 svolta a Dakar nel 2010.\nStoria del Festival Mondial des Arts N\u00e8gres.\nIl Festival Mondial des Arts N\u00e8gres \u00e8 programmato dalla Societ\u00e0 Africana di Cultura durante il Congresso di Roma del 1959 come un evento quadriennale, organizzato in diversi paesi dell'Africa, sotto la direzione di Alioune Diop, Segretario Generale del Comitato Internazionale.\nPrima edizione del Festival Mondial des Arts N\u00e8gres.\nDakar \u00e8 offerta come prima sede del festival, fortemente voluto dal presidente L\u00e9opold S\u00e9dar Senghor. La prima edizione del Festival Mondial des Arts N\u00e8egres si svolge cos\u00ec per la prima volta dal 30 maggio al 24 aprile 1966 a Dakar, con esposizioni di arte tradizionale e contemporanea, conferenze e spettacoli di musica, danza, teatro, poesia e cinema.\nIn occasione dell'evento viene costruito il Museo Dynamique che ospita l'esposizione di arte classica, con opere provenienti da tutto il mondo; la stessa mostra \u00e8 poi presentata a Parigi. Nella sede comunale \u00e8 collocata un'esposizione di arte nigeriana. Il pittore senegalese Iba N\u2019Diaye organizza l'esposizione di arte contemporanea africana \"Tendances et Confrontations: les Arts Contemporains\", all'interno della quale sono presentate circa 800 opere di artisti provenienti da 25 paesi dell'Africa; lo scultore Christian Lattier (1925-1978) della Costa d'Avorio vince il Gran Premio della Giuria con l'opera \"Panth\u00e8re en cordes\".\nNel suo discorso di inaugurazione L\u00e9opold S\u00e9dar Senghor sottolinea come le tradizioni africane siano il fondamentale legame che unisce l'Africa intera, dimostrandone la ricchezza agli occhi del mondo. Alioune Diop indica come il Festival sia la sede per promuovere l'incontro tra tutti gli artisti, creando un'interdipendenza positiva a livello internazionale; il compito delle esposizioni e degli spettacoli \u00e8 quello di avvicinare il popolo agli artisti moderni africani, incoraggiando la conoscenza delle tradizioni ed il consolidamento di un'identit\u00e0 negro-africana. Il pubblico occidentale \u00e8 sentito come l'unico ad interessarsi fino a quel momento all'arte negra, ma paradossalmente senza comprenderne il messaggio. Gli artisti hanno quindi il compito di esprimere la civilt\u00e0 africana, all'interno della comunit\u00e0 negra. Anche secondo Ben Enwonwo, gli artisti hanno un ruolo fondamentale: evitando di produrre opere occidentali semplicemente influenzate dall'Africa, possono creare un'arte nuova, sintesi tra l'antico e il moderno, risultato dell'incontro dell'Africa con la cultura Occidentale. Il sostegno del governo, le scuole adeguate e la nascita di un mercato sono considerati gli elementi necessari per sviluppare un'arte contemporanea africana indipendente. Secondo Iolanda Pensa alcuni principi teorici caratterizzano il Festival. L'arte \u00e8 sostenuta con finalit\u00e0 politiche e diplomatiche: gli artisti sono considerati come i promotori di un messaggio \u201cesportabile\u201d, capace di esprimere l'identit\u00e0 africana e la sua ricchezza agli occhi del mondo. In questo modo tutte le discipline sono incoraggiate, purch\u00e9 rappresentino la civilt\u00e0 negra. L'Arte Negra \u2013 quella che tanto aveva influenzato l'Occidente ed i suoi artisti con la sua forza vitale, il suo senso del ritmo e la sua specifica estetica \u2013 \u00e8 considerata l'emblema di un'autenticit\u00e0 continentale, vero criterio di valutazione degli artisti (anche di quelli della diaspora) e fonte di una sensibilit\u00e0 comune capace di identificare un'arte tipicamente africana. L'Occidente \u00e8 criticato per l'estetica che ha imposto all'Africa, per il colonialismo che ha devastato le tradizioni locali e per l'incapacit\u00e0 di comprendere la produzione artistica specificatamente africana. L'Africa Sub-Sahariana ha un ruolo centrale, sottolineato dal titolo \"Arts N\u00e8gres\" (Arte Negra).\nIl Festival Mondial des Arts N\u00e8gres suscita un grande dibattito e sostiene lo sviluppo di un approfondimento critico e teorico della cultura negra. Le conferenze organizzate durante il festival sono incentrate sul significato dell'arte africana, sulla scultura tradizionale, sul rapporto con l'Occidente, sulla situazione, i problemi e la prospettive future dell'arte contemporanea del continente. Wole Soyinka, insieme ad un numero significativo di intellettuali dell'Africa anglofona, si pone in contrasto con i principi della Negritudine e dell'Arte Negra che sono alla base dell'ideologia dell'evento, ed i paesi del Nord dell'Africa criticano fortemente l'uso della parola n\u00e8gres, che non valorizzava la presenza araba e berbera. Allo stesso tempo il Festival decreta il Senegal come uno dei paesi leader della cultura africana (in particolare nelle arti visive e nel cinema), dimostra il dinamismo delle arti del continente e crea un grande ed importantissimo scambio di idee.\nTutte le espressioni chiave del Festival \u2013 arts n\u00e8gres (Arte Negra), identit\u00e0, panafricanismo, autenticit\u00e0, rappresentazione dell'Africa \u2013 continuarono ed essere presenti nelle discussioni promosse dalla Biennale di Dakar. Il Festival \u00e8 sentito come un precedente storico estremamente significativo ed autorevole, citato ed imitato nei futuri eventi.\nOrganizzazione.\nL'Associazione del Festival \u00e8 composta da Aim\u00e9 C\u00e9saire, Alioune Diop, Fod\u00e9ba Ke\u00efta, Jean Mazel, Maurice Sonar Senghor, Souleymane Sidib\u00e9 e Henri Louis Valantin. I commissari nominati sono Jean Gabus (UNESCO), Jacqueline Delange (Francia), Pierre Meauz\u00e9 (Francia), G.H. Rivi\u00e8re (Francia), Alexandre Adande (Africa), Reverendo Padre Mveng (Africa) e Salif Diop (Africa). Il comitato d'organizzazione francese \u00e8 composto da Jean-Luc Toulouse H\u00e9riard-Dubreuil, A.S. Henraux, Claude Visinet de Presles, Robert Boyer, Claude Charpentier, Georges Godon, Phili\u00e8e Erlanger, Jean-Pierre Chatelain, Jean-Pierre Basdevant, Jean-Pierre Dannaud, Ga\u00ebtan Picon e Jacques Jaujard. Il comitato d'organizzazione senegalese \u00e8 costituito da Bassirou N'Diaye Desvoyes, Cheikh Amala Sy, Nicolas N'Diaye, Ch\u00e9rif Fall, Moustapha Wade, Seydina Oumar Sy, Lamine Ke\u0457ta, Henri Louis Valantin, Mamadou M'Baye, Sonar Senghor, Souleymane Sidib\u00e9, Pascal Sane e Aim\u00e9 C\u00e9saire.\nIl Comitato d'Onore comprende Nadjm'oud'din Bammatte (UNESCO), Ren\u00e9 Maheu - (UNESCO); per la Francia Jean Vyaux de Lagarde, Charbonnel,\nChristian Fouchet, Maurice Couve de Murville, Andr\u00e9 Malraux, Georges Pompidou; per il Senegal M\u00e9doune Fall, Abdou Diouf, Ibra Mamadou Wade e Doudou Thiam. Il festival \u00e8 organizzato sotto l'alto patronato di Charles de Gaulle e L\u00e9opold S\u00e9dar Senghor.\nIl Festival Pan-Africano delle Arti delle arti di Algeri.\nIn risposta alla prima edizione del Festival Mondial des Arts N\u00e8gres nel 1969 viene organizzato ad Algeri il Festival Pan-Africano delle Arti, promosso dall'Organizzazione dell'Unit\u00e0 Africana. Il tema del simposio \u00e8 il ruolo della cultura africana nello sviluppo economico e sociale dell'Africa. Path\u00e9 Diagne, oppositore di L\u00e9opold S\u00e9dar Senghor, \u00e8 uno degli organizzatori del nuovo Festival. Partecipano all'evento anche i senegalesi Amadou Mahtar M\u2019Bow (Ministro della Cultura), Alioune Diop e Lamine Diakhat\u00e9 di \"Presence Africaine\", Blaise Senghor (delegato senegalese permanente all'UNESCO), gli attori Bachir Tourre e James Cambell, ed i registi Ousmane Semb\u00e8ne e Paulin Vieyra. Nel 1971, per sostenere il concetto di Negritudine in contrapposizione con il Festival Pan-Africano del 1969, viene organizzato dall'Unione Progressista Senegalese \u2013 il partito del presidente \u2013 un convegno al quale parteciparono Senghor, L\u00e9on Damas, Aim\u00e9 C\u00e9saire e Mercer Cook (ex ambasciatore statunitense in Senegal).\nSeconda edizione del Festival Mondial des Arts N\u00e8gres.\nIl Secondo Festival Mondiale di Arti Negre \u00e8 programmato per il 1970 in Nigeria. A causa della difficile situazione politica del paese \u00e8 cancellato e rimandato al 1975 dal Generale Murtala Mohammed. Il Sottotenente Generale Olesegun Obasanjo succede al Generale Murtala Mohammed e organizza il Festival nel 1977 con il titolo \"Second World Black and African Festival of Arts and Culture\" (FESTAC 77).\nIl governo nigeriano sostituisce il segretario generale del Comitato Internazionale del Festival Alioune Diop con Ambroise Mbia del Camerun. Il Senegal \u00e8 rappresentato dal gruppo teatrale nazionale e da un'esposizione di artisti; il Presidente Senghor non partecipa al festival. Rispetto al grande successo del primo Festival Mondial des Arts N\u00e8gres, il secondo Festival appare un fallimento, anche agli occhi di Path\u00e9 Diagne, uno dei suoi principali organizzatori.\nTerza edizione del Festival Mondial des Arts N\u00e8gres.\nL'Etiopia \u00e8 scelta per ospitare il terzo Festival. A causa dei problemi interni al paese il Festival \u00e8 poi affidato ancora al Senegal e poi cancellato."}
{"id": "412516", "revid": "1573940", "url": "https://it.wikipedia.org/wiki?curid=412516", "title": "Contea di Mendocino", "text": "La contea di Mendocino, in inglese Mendocino County, \u00e8 una contea dello Stato della California, negli Stati Uniti. La popolazione al censimento del 2000 era di 86.265 abitanti. Il capoluogo di contea \u00e8 Ukiah.\nGeografia fisica.\nLa contea si trova nella California settentrionale, lungo la costa del Pacifico, a nord della San Francisco Bay Area e della Contea di Sonoma e ad ovest della Central Valley. L'U.S. Census Bureau certifica che l'estensione della contea \u00e8 di 10.044\u00a0km\u00b2, di cui 9.088\u00a0km\u00b2 composti da terra e i rimanenti 956\u00a0km\u00b2 composti di acqua.\nStoria.\nLa contea di Mendocino venne costituita nel 1850."}
{"id": "412520", "revid": "110157", "url": "https://it.wikipedia.org/wiki?curid=412520", "title": "Contea di Santa Cruz (California)", "text": "La Santa Cruz County, negli Stati Uniti d'America, \u00e8 una contea della California. Si trova sulla costa del Pacifico, a sud della San Francisco Bay Area. Nel 2000 la popolazione ammontava a 255.602 abitanti. Capoluogo \u00e8 Santa Cruz.\nLa contea di Santa Cruz \u00e8 limitata a ovest dall'Oceano Pacifico, a est dalla contea di Santa Clara, dalla quale \u00e8 divisa dal fiume Pajaro, a nord dalla contea di San Mateo e a sud dalle contee di San Benito e di Monterey. \nLocalit\u00e0.\nCitt\u00e0 incorporate:\nLocalit\u00e0 non incorporate:"}
{"id": "412521", "revid": "6923", "url": "https://it.wikipedia.org/wiki?curid=412521", "title": "Vitaliano VI Borromeo", "text": "Comandante militare di grande rilievo durante la Guerra franco-spagnola della prima met\u00e0 del Seicento, fu anche diplomatico, sempre al servizio della Spagna a cui dovette gran parte delle proprie fortune personali.\n\u00c8 ricordato inoltre per essere stato patrono di molti personaggi di spicco della sua epoca tra cui Ludovico Antonio Muratori e Carlo Maria Maggi, oltre che per aver avviato la costruzione del Palazzo Borromeo sull'Isola Bella, suo possedimento nel Lago Maggiore, uno dei pi\u00f9 grandiosi esempi di \"villa di delizia\" di sempre nell'area lombarda.\nBiografia.\nInfanzia ed educazione.\nNacque a Milano il 20 aprile 1620, terzogenito di Carlo III e Isabella D'Adda. Dopo gli studi giuridici, filosofici e letterari condotti a Roma (insieme al fratello Giberto, poi cardinale) ed a Pavia, si dedic\u00f2 alla carriera militare.\nCarriera militare.\nDopo aver combattuto nelle campagne degli anni 1643-1646, il Borromeo partecip\u00f2 poi attivamente alla Guerra franco-spagnola (1647-1648) nelle file dell'esercito spagnolo sotto il comando del marchese di Caracena, combattendo contro le armate del principe Tommaso di Savoia-Carignano e del duca Francesco I d'Este. Ebbe un ruolo particolarmente significativo quando, alla testa di 2000 fanti (met\u00e0 dei quali assoldati a sue spese), si lanci\u00f2 sul Po contro le truppe del generale francese Serion nell'autunno del 1647, attestandosi poi sull'Adda (a Cassano d'Adda) dove la resistenza del Borromeo risult\u00f2 fondamentale ancora una volta per evitare che i franco-modenesi passassero il confine e raggiungere Milano in breve tempo. Il ruolo di Vitaliano fu importante anche perch\u00e9 con la stagione invernale, in Francia si apr\u00ec una guerra civile che costrinse il primo ministro cardinale Mazzarino a rinunciare alla sua conquista di Milano per concentrarsi sugli affari interni del regno.\nRimasto alla guida dei suoi uomini, nel 1651 venne impiegato in una serie di operazioni in Piemonte sempre con gli spagnoli che erano intenzionati a cogliere il momento di distrazione dei francesi per approfittare della loro debolezza e stroncare le conquiste che avevano ottenuto in Italia, forti anche di un accordo raggiunto col duca di Modena che avrebbe assicurato piena libert\u00e0 di movimenti. Il Borromeo prese parte a questa campagna ancora una volta sotto il comando del governatore di Milano, ma questa volta alla testa di un contingente di 2.500 uomini assoldati completamente a sue spese, col quale in breve tempo sino a Moncalieri. Nel 1652, dopo la conclusione dell'alleanza col duca di Mantova Carlo II, il Borromeo si occup\u00f2 della riconquista della cittadella militare di Casale Monferrato, difendendo le retrovie di Novara, Arona e Vercelli mentre il grosso dell'esercito spagnolo si lanci\u00f2 alla conquista della citt\u00e0 piemontese.\nLa carriera militare di Vitaliano Borromeo non conobbe freni durante quegli anni concitati, in particolare con la ripresa delle ostilit\u00e0 da parte dei francesi dopo il periodo della Fronda: nel 1657 si occup\u00f2 della difesa di Tradate, ma fall\u00ec insieme ad altri generali spagnoli nel tentativo di difendere la costa orientale del Ticino, motivo che segn\u00f2 irrimediabilmente il suo futuro militare, venendo relegato dall'anno successivo ai governatorati dapprima di Tortona e poi di Pavia. Proprio mentre si trovava in quest'ultima citt\u00e0, si trov\u00f2 a dover fronteggiare un assalto francese, respingendo il nemico vittoriosamente. Motivato da questo successo e gi\u00e0 pronto a riprendere la via delle armi, nel 1659 abbandon\u00f2 Pavia per portarsi ad Arona col fine di reclutare nuove truppe per la causa spagnola, ma la firma della Pace dei Pirenei nell'autunno di quello stesso anno, rese i suoi sforzi inutili. Venne congedato dalle campagne militari col titolo di Capitano Generale dell'Artiglieria del Ducato di Milano.\nCarriera diplomatica.\nTerminato questo periodo di impegni militari, il governo spagnolo a Milano continu\u00f2 ad avvalersi della figura di Vitaliano, dandogli degli incarichi diplomatici di rilievo a partire dal 1665 quando si rec\u00f2 a Innsbruck dove si trovava l'imperatore per conto del nuovo governatore di Milano, Luis de Guzm\u00e1n Ponce de Leon, missione fortemente voluta dal Borromeo forse anche per perorare la sua causa personale per mantenere l'incarico di vicario imperiale che comunque gli venne revocata nel 1674. Nel 1666 venne inviato sempre per conto del governatore di Milano alle corti di Modena e di Mantova con l'intento di mediare tra i due principi entrati in conflitto tra loro a causa delle alleanze con la Spagna. Nel 1678 venne chiamato una seconda volta presso le due corti per i medesimi motivi.\nNel 1679 riottenne la carica di vicario imperiale ed entr\u00f2 a far parte del Consiglio Segreto del Ducato di Milano, schierandosi vicinissimo alle posizioni del conte Ercole Visconti e di altri aristocratici filo-spagnoli, schierandosi poi nel 1690 apertamente contro l'alleanza stretta con Vittorio Amedeo II di Savoia. Fu membro dei Sessanta Decurioni.\nNel 1682 si rec\u00f2 ancora una volta alla corte di Modena per contrattare una possibile alleanza con il ducato di Milano in caso di nuove aggressioni da parte dei francesi in Italia.\nNel 1687 venne incaricato dal governatore di Milano di recarsi dapprima a Parma e poi a Modena, ma il motivo di tale missione diplomatica resta a tutt'oggi ignoto.\nUltimi anni e morte.\nAnziano ed ormai stanco, si ritir\u00f2 dai propri incarichi dal 1687 e mor\u00ec a Milano l'8 ottobre 1690, lasciando i suoi titoli ed i suoi possedimenti al nipote Carlo come promesso al suo defunto fratello. Non si spos\u00f2 mai e non ebbe figli. Il suo cuore venne sepolto all'Isola Bella, nell'oratorio dedicato a san Rocco.\nLa passione per la letteratura.\nPer tutta la sua vita, Vitalano ebbe sempre una forte passione per la cultura e la letteratura, divenendo patrono e mecenate di molte menti brillanti della sua epoca come Carlo Maria Maggi, Tommaso Ceva, Giovanni Battista Borella, Giovanni Giacomo Semenza (il quale gli dedic\u00f2 i suoi sonetti della \"Sesta Giornata\" della sua opera \"Mondo Creato\"), supportando anche l'attivit\u00e0 di studio e di ricerca di personaggi della Biblioteca Ambrosiana quali Giovanni Angelo Sassi, Pietro Paolo Bosca, Ludovico Antonio Muratori.\nNel 1660 venne eletto principe dell'Accademia dei Faticosi di Milano, di forte tendenza aristotelica che probabilmente, come dimostra il ricco carteggio manoscritto da lui lasciato nell'archivio di famiglia, lo impegn\u00f2 moltissimo nella progettazione di opere relative alla fisica ed alla morale, alcune delle quali pur compiute non vennero date alle stampe:\nStese anche un interessante carteggio, un epistolario con personaggi illustri della sua epoca, appunti, dissertazioni personali e riflessioni sulla societ\u00e0 e la cultura milanese del tempo, sugli eventi dell'epoca e sulla stessa famiglia dei Borromeo.\nIl mecenatismo e la costruzione del Palazzo dell'Isola Bella.\nUna delle opere che contribuirono Vitaliano VI ad essere eternato nella storia, fu indubbiamente la dedizione con la quale si propose di progettare e far costruire il grandioso palazzo familiare dell'Isola Bella, nel Lago Maggiore (dal 1650), abbellendone altres\u00ec i fastosi giardini.\nL'opera, iniziata gi\u00e0 sotto suo padre Carlo nel 1632, era rimasta perlopi\u00f9 incompiuta e si era comunque limitata a modeste dimensioni che certo non rappresentavano la potenza, la ricchezza, l'influenza e le ambizioni di Vitaliano. Egli perci\u00f2 dal 1665 decise di archiviare tutti i progetti precedentemente stesi e di affidare i lavori a Francesco Maria Richini, coadiuvato dal romano Carlo Fontana che venne chiamato a lavorarvi dal 1688. Commission\u00f2 le opere che ancora oggi abbelliscono il complesso ai migliori pittori del suo tempo e vi pose la sa ricca pinacoteca che era una delle migliori della sua epoca, comprendendo preziosissimi dipinti di pittori del passato come Bernardino Luini, il Bordone, Tiziano, Tintoretto, Daniele Crespi e Leonardo da Vinci. Prese sotto la sua protezione Pieter Mulier, detto \"il Tempesta\", lo fece liberare dalle carceri genovesi, ove era detenuto per uxoricidio, e ne divenne il mecenate. Nel teatro all'aperto nei giardini della villa, ebbero luogo molte prime di opere di Carlo Maria Maggi."}
{"id": "412527", "revid": "106456", "url": "https://it.wikipedia.org/wiki?curid=412527", "title": "Contea di San Benito", "text": "La contea di San Benito, in inglese San Benito County, \u00e8 una contea dello Stato della California, negli Stati Uniti. La popolazione al censimento del 2000 era di 53.234 abitanti. Il capoluogo di contea \u00e8 Hollister.\nI residenti sono in costante aumento, a causa dei costi sempre maggiori delle abitazioni nell'adiacente San Francisco Bay Area, che spingono molti pendolari a trasferirsi nella contea.\nGeografia fisica.\nLa contea si trova nella parte centro-occidentale della California, a sud di San Jose. L'U.S. Census Bureau certifica che l'estensione della contea \u00e8 di 3.602\u00a0km\u00b2, di cui 3.598\u00a0km\u00b2 composti da terra e i rimanenti 4\u00a0km\u00b2 composti di acqua.\nStoria.\nLa Contea di San Benito venne costituita nel 1874, da parte del territorio della contea di Monterey."}
{"id": "412528", "revid": "1442080", "url": "https://it.wikipedia.org/wiki?curid=412528", "title": "Olaf IV di Norvegia", "text": "Biografia.\nOlaf era figlio di Haakon VI di Norvegia e di Margherita di Danimarca. Haakon era figlio di Re Magnus II di Svezia e Margherita era figlia di Re Valdemaro IV di Danimarca.\nDopo Olaf, nessun sovrano di Norvegia sarebbe pi\u00f9 nato sul suolo norvegese per pi\u00f9 di 550 anni, fino alla nascita del principe Harald nel 1937, attuale re. La sua morte segn\u00f2 anche la fine della linea maschile della dinastia Folkung in Svezia.\nOlaf eredit\u00f2 il trono danese dalla madre (o meglio dall'avo Valdemaro IV) e quello norvegese dal padre.\nVenne eletto formalmente come Re di Svezia nel 1385, data la sua giovanissima et\u00e0, e sua madre lo sostitu\u00ec sicuramente come reggente.\nA causa della sua morte prematura, avvenuta a diciassette anni, nel 1387, la volitiva madre Margherita fu in grado di unire i tre regni scandinavi in unione personale sotto una sola corona, grazie all'Unione di Kalmar nel 1389.\nMargherita, ormai unica sovrana regnante, fece tumulare il ragazzo nella Klosterkirke di Soro, accanto agli avi Valdemaro IV, Cristoforo I e la regina consorte Eufemia di Pomerania."}
{"id": "412529", "revid": "287204", "url": "https://it.wikipedia.org/wiki?curid=412529", "title": "Accaparramento", "text": "Laccaparramento \u00e8 l'acquisto di materie prime, semilavorati e beni finiti non disponibili sul mercato allo scopo di rivenderli a un prezzo fortemente maggiorato. \nSolitamente un operatore tratta il maggior numero di pezzi in un arco temporale per quanto possibile ristretto, in modo che in pochi si accorgano di quanto sta avvenendo.&lt;br&gt;\nSi tratta di un comportamento considerato reato in tempo di guerra o grave crisi economica.&lt;br&gt;\nSi differenzia dall'incetta in quanto quest'ultima riguarda un prodotto gi\u00e0 ampiamente reperibile sul mercato."}
{"id": "412531", "revid": "9", "url": "https://it.wikipedia.org/wiki?curid=412531", "title": "Olav IV di Norvegia", "text": ""}
{"id": "412533", "revid": "9", "url": "https://it.wikipedia.org/wiki?curid=412533", "title": "Olaf III di Danimarca", "text": ""}
{"id": "412535", "revid": "287204", "url": "https://it.wikipedia.org/wiki?curid=412535", "title": "Magiciens de la Terre", "text": "Magiciens de la Terre \u00e8 un'esposizione d'arte contemporanea organizzata al Centro Georges Pompidou di Parigi nel 1989 (18/05-14/08/1989) e curata da Jean-Hubert Martin. Per il suo approccio particolarmente innovativo, \"Magiciens de la Terre\" \u00e8 una delle esposizioni pi\u00f9 citate a livello internazionale ed \u00e8 un punto di riferimento per la storia dell'arte contemporanea africana.\nStruttura dell'esposizione.\nL'esposizione \u00e8 curata da Jean-Hubert Martin che per realizzare le ricerche crea un comitato composto da Jacques Soulillou, Andr\u00e9 Magnin e Aline Luque. Il comitato di concezione \u00e8 composto da Jean-Louis Maubant, Mark Francis, Jan Debbaut. La mostra espone oltre 100 artisti, accosta opere provenienti da cinque continenti e mescola artisti gi\u00e0 famosi a \"scoperte\".\nCome dichiara Jean-Hubet Marin nel catalogo della mostra, l'esposizione rappresenta un'indagine sul mondo d'oggi e la decisione di includere artisti internazionali \u00e8 strettamente collegata al desiderio di evitare che i cosiddetti artisti non occidentali siano inseriti in un ghetto. L'esposizione quindi, nelle intenzioni del suo curatore, vuole evitare categorie etnografiche ereditate dalle esposizioni coloniali e vuole mostrare l'esistenza nel presente di artisti proveniente da ogni parte del mondo.\nPer la selezione degli artisti africani, Jean-Hubert Martin incarica il curatore Andr\u00e9 Magnin di viaggiare per l'Africa scegliendo le opere capaci di documentare nel modo pi\u00f9 pertinente l'idea di \"maghi della terra\". I criteri di selezione adottati da Andr\u00e9 Magnin diventeranno i criteri di selezione della Collezione Pigozzi, di cui Andr\u00e9 Magnin sar\u00e0 successivamente il curatore.\nCritica e recensioni.\n\"Magiciens de la Terre\" \u00e8 una delle esposizioni pi\u00f9 citate e un punto di riferimento nella storia dell'arte contemporanea e nella storia dell'arte contemporanea africana.\nCome dichiara Pierre Gaudibert Magiciens de la Terre provoca delle polemiche ma segna anche una data storica per le relazioni artistiche Nord-Sud.\nIl metodo adottato per la ricerca scatena violenti attacchi e la mostra solleva immediatamente alcune questioni: sono solo quelli gli artisti dell'Africa? Per essere un artista africano bisogna per forza vivere in una capanna ed essere \u201cscoperto\u201d o si pu\u00f2 vivere in citt\u00e0 e magari collaborare con una galleria di New York? \u00c8 necessario che sia il cosiddetto Occidente a promuovere l'arte africana o ci pu\u00f2 pensare l'Africa? E, soprattutto, perch\u00e9 \"Les Magiciens de la Terre\" sembrano essere la sola e prima mostra d'arte contemporanea \u201cnon-occidentale\u201d, quando da tempo gli \u201cartisti africani\u201d esistono ed espongono? \u00c8 soprattutto il metodo della ricerca sul campo a sconvolgere chi per decenni si \u00e8 occupato di presentare l'arte del continente africano. Il governo senegalese \u2013 in particolare durante la presidenza di L\u00e9opold S\u00e9dar Senghor \u2013 si era preparato con tutti i suoi mezzi per il grande debutto degli artisti senegalesi sulla scena internazionale: aveva creato scuole, formato i creativi, promosso uno stile nazionale, esposto nel mondo, ma nessuno dei protagonisti che aveva sostenuto era in mostra nel grande evento di Beaubourg. \"Les Magiciens de la Terre\" mostrano a tutto il mondo e nel modo pi\u00f9 eclatante una nuova possibilit\u00e0: anche i cosiddetti curatori \"occidentali\" possono scegliere gli artisti che preferiscono in Africa, senza dover fare i conti con il contesto, con il sistema culturale che l'Africa sta sostenendo, o con i creativi residenti nello stesso \"Occidente\". \"Les Magiciens de la Terre\" appare a molti come un gabinetto delle meraviglie, in cui l'opera degli artisti \"altri\" viene decontestualizzata e trattata con benevolenza, come un prodotto \"diverso\" dal fascino esotico.\nSecondo Okwui Enwezor e Olu Oguibe, la mostra ritorna continuamente e ancora oggi nelle discussioni critiche (specialmente per quanto riguarda l'opera degli artisti contemporanei di discendenza non-europea), a causa della prospettiva postmoderna che all'epoca conquistava terreno, mettendo in discussione un modernismo che non accettava contaminazioni estetiche e aveva un suo preciso schema di valori esclusivi; in teoria \"Les Magiciens de la Terre\" voleva essere postmoderna, in pratica il metodo era ancora legato al modernismo e la selezione era basata pi\u00f9 sull'eterogeneit\u00e0 che sulle idee propriamente postmoderne (gli artisti non-occidentali in confronto a quelli occidentali apparivano casi curiosi).\nIl modello di \"Les Magiciens de la Terre\" mantiene il suo fascino e continua a produrre esposizioni e progetti in qualche modo collegati. Il curatore Andr\u00e9 Magnin, che a suo tempo si era occupato della selezione degli artisti africani per l'evento parigino, prosegue nelle ricerche gestendo gli acquisti della Collezione Jean Pigozzi, esposta in tutto il mondo con diversi titoli e in parte venduta in un'asta di Sotheby's nel 1999. Sarenco ed Enrico Mascelloni organizzano a Orvieto l'esposizione \"Il ritorno dei Maghi - Il Sacro nell'arte africana contemporanea\", con uno spirito e uno stile assonanti a quello della quasi omonima mostra del 1989, ma con un maggiore interesse verso gli artisti dell'Africa Orientale. Alla Biennale di Lione del 2000, \"Partage d'Exotisme\", lo stesso Jean-Hubert Martin presenta \u2013 con l'eccezione di Esther Mahlangu \u2013 una nuova selezione di protagonisti, ma l'approccio continua a rievocare i maghi. Il periodico londinese \u201cThird Text\u201d dedica a \"Les Magiciens de la Terre\" un intero numero nel 1989."}
{"id": "412540", "revid": "1937503", "url": "https://it.wikipedia.org/wiki?curid=412540", "title": "Nagano", "text": " \u00e8 una citt\u00e0 del Giappone, capoluogo dell'omonima prefettura, situata nell'isola di Honsh\u016b, alla confluenza dei fiumi Chikuma e Sai.\nGeografia.\nNel 2019 ha una popolazione di 370.632 abitanti con una densit\u00e0 di 440 abitanti/km\u00b2. La superficie totale \u00e8 di 737,86\u00a0km\u00b2.\nStoria.\nLa citt\u00e0 \u00e8 stata fondata il 1\u00ba aprile 1897. Originariamente Nagano era una piccola citt\u00e0 costruita attorno al famoso tempio buddhista del VII secolo, lo Zenk\u014d-ji. Nagano ha ospitato i XVIII Giochi olimpici invernali e i VII Giochi paralimpici invernali.\nInfrastrutture e trasporti.\nIl trasporto della citt\u00e0 \u00e8 organizzato attorno alla stazione di Nagano, principale scalo ferroviario della citt\u00e0 che sorge lungo la linea Hokuriku Shinkansen e che unisce la stazione di Tokyo a quella di Kanazawa. La percorrenza da Tokyo \u00e8 80 minuti (tramite Shinkansen Kagayaki, che \u00e8 il collegamento pi\u00f9 diretto). Fra le altre linee passanti si hanno la linea Iiyama, la linea principale Shin'etsu e le Ferrovie di Shinano. Una compagnia secondaria, la Ferrovia Elettrica di Shinano, gestisce una linea locale che corre in sotterranea per alcune stazioni nel centro della citt\u00e0.\nL'aeroporto pi\u00f9 vicino \u00e8 quello di Matsumoto, raggiungibile in circa 70 minuti di bus."}
{"id": "412542", "revid": "1718925", "url": "https://it.wikipedia.org/wiki?curid=412542", "title": "Giberto III Borromeo", "text": "Biografia.\nInfanzia ed educazione.\nEra figlio di Carlo III Borromeo e Isabella; a sua volta, figlia di Ercole e Margherita d'Adda, (gi\u00e0 vedova del conte Carlo Barbiano di Belgioioso, che si era sposata con il Borromeo l'8 febbraio 1612; la nonna paterna, era Ersilia Farnese, figlia di Ottavio duca di Parma.\nFiglio cadetto, studi\u00f2 (prima presso i Gesuiti a Brera poi a Pavia, dove consegu\u00ec, nel 1636, la laurea in legge) per intraprendere la carriera ecclesiastica dopo il trasferimento a Roma (1638).\nCarriera ecclesiastica.\nDopo l'elezione di Giovanni Battista Pamphilj a papa (assunse il nome Innocenzo X, Giberto III entr\u00f2 al servizio della famiglia Pamphili e, in particolare, affianc\u00f2 il cardinal nepote Camillo Pamphili; nel 1645, entr\u00f2 a far parte della Legazione di Avignone.\nIl papa lo nomin\u00f2 cardinale 19 febbraio 1652 e il 23 marzo 1654 ricevette il titolo dei santi Giovanni e Paolo.\nNel 1657 papa Alessandro VII (1655-1667) lo invi\u00f2 per tre anni a Ravenna come cardinal legato di Romagna.\nMorte.\nMor\u00ec a Nettuno nel 1672, in seguito alle conseguenze di un brutto incidente in carrozza: il suo corpo fu sepolto nella Basilica dei Santi Ambrogio e Carlo al Corso a Roma."}
{"id": "412548", "revid": "1543377", "url": "https://it.wikipedia.org/wiki?curid=412548", "title": "Stadio do Drag\u00e3o", "text": "Lo stadio do Drag\u00e3o (, in italiano \"stadio del Drago\") \u00e8 il pi\u00f9 grande stadio della citt\u00e0 di Porto, in Portogallo. Ha una capienza di 52\u00a0000 spettatori ed \u00e8 il secondo stadio pi\u00f9 capiente di Portogallo. Ospita le partite interne del Futebol Clube do Porto.\nProgettato dall'architetto portoghese Manuel Salgado, fu inaugurato in occasione dell'amichevole Porto- (2-0) il 16 novembre 2003, quando divenne la sede delle partite del Porto in sostituzione dell'Est\u00e1dio das Antas (poi demolito nel 2004). Ha ospitato alcuni match del , tra cui il match inaugurale del torneo tra e . Ha ospitato una semifinale e la finale della UEFA Nations League 2018-2019 e la finale della UEFA Champions League 2020-2021.\nStoria.\nI lavori di costruzione dello stadio iniziarono negli ultimi mesi del 2001 e furono ultimati nel novembre 2003, alcuni mesi dopo il previsto. Si decise, infatti, per un'interruzione dei lavori al fine di consentire il raggiungimento di un accordo tra il presidente del F.C. Porto e il sindaco di Porto, raggiunto il quale i lavori proseguirono regolarmente.\nFu considerata l'ipotesi di intitolare l'impianto a Jorge Nuno Pinto da Costa, presidente del Porto. Egli rifiut\u00f2 per\u00f2 la proposta, dando allo stadio il nome attuale.\nLo stadio \u00e8 costato 97\u00a0755\u00a0318 euro, di cui 18\u00a0430\u00a0956 forniti dal governo portoghese.\nLo stadio \u00e8 dotato di una parete di tipici azulejos, le tipiche mattonelle portoghesi, ampia 21\u00a0000\u00a0m\u00b2"}
{"id": "412554", "revid": "57927", "url": "https://it.wikipedia.org/wiki?curid=412554", "title": "2003 VB12", "text": ""}
{"id": "412562", "revid": "123100567", "url": "https://it.wikipedia.org/wiki?curid=412562", "title": "Journal f\u00fcr die reine und angewandte Mathematik", "text": "Il Journal f\u00fcr die reine und angewandte Mathematik (\"Rivista di matematica pura e applicata\"), meglio noto come Crelle's Journal, \u00e8 una rivista di matematica tedesca, la pi\u00f9 antica tuttora esistente.\nFu fondata a Berlino nel 1826 dal matematico e ingegnere tedesco August Leopold Crelle, che la diresse per i primi 52 volumi, fino al 1855. In seguito ne sono stati direttori, tra gli altri, Karl Weierstrass e Leopold Kronecker. Ha pubblicato molti articoli teorici di famosi matematici, tra cui i lavori di Abel e di Eisenstein. \u00c8 stampata in tre lingue: tedesco, inglese e francese.\nIl \"Crelle's Journal\" \u00e8 ancora oggi una importante fonte di informazione e scambio di conoscenze tra matematici che vogliono aggiornarsi sugli ultimi sviluppi della loro scienza.\nDal 2013) la rivista \u00e8 pubblicata dall'editore Walter de Gruyter ed \u00e8 diretta da un comitato redazionale coordinato da Reiner Weissauer.\nDirettori.\nNota: in alcuni periodi vi sono stati due e anche tre co-direttori. \nDalla fine degli anni settanta la direzione \u00e8 affidata a un comitato di circa 5-8 matematici di fama di vari paesi, coordinati attualmente (2013) da Rainer Weissauer."}
{"id": "412577", "revid": "37401", "url": "https://it.wikipedia.org/wiki?curid=412577", "title": "Asserzione (logica)", "text": "L'asserzione logica \u00e8 una dichiarazione che afferma che una certa premessa \u00e8 vera. \u00c8 equivalente ad un sequente senza antecedente.\nAd esempio, data la proposizione p = \"x \u00e8 un numero pari\", la seguente implicazione \u00e8 vera:\nformula_1"}
{"id": "412604", "revid": "60592", "url": "https://it.wikipedia.org/wiki?curid=412604", "title": "Giovanni Mario Crescimbeni", "text": "Nell'Arcadia.\nDopo la fondazione prese lo pseudonimo di Alfesibeo Cario.\nDivenne \"custode generale\" dopo l'allontanamento di Gian Vincenzo Gravina, l'altro fondatore dell'Accademia.\nGravina aveva in mente per l'accademia un progetto di rinnovamento culturale molto ambizioso, ma gli altri \"Arcadi\" preferirono la proposta pi\u00f9 moderata dello stesso Crescimbeni che mirava a ripristinare il \"buon gusto\" letterario contro le degenerazioni barocche del secolo precedente.\nCrescimbeni present\u00f2 come modello letterario Francesco Petrarca e s'impegn\u00f2 a che l'Accademia diventasse un importante circolo di letterati e uomini colti in tutta Italia.\nFu tra i primi a tracciare (mediante anche la raccolta di testimonianze, documenti e fonti autorevoli) un profilo storico della poesia italiana.\nTra il 1693 e il 1694 Crescimbeni scrisse l\"'Elvio\", pastorale tragica o \u00abpi\u00f9 tosto istoria velata di poesia\u00bb. Le motivazioni alla base dell'opera sono da ricondursi alla diatriba scaturita tra i membri dell'Arcadia e, in particolare, all'insorgere dei primi scontri tra Gravina e Crescimbeni. Lo sviluppo della vicenda nella tragedia \u00e8 allegorico: i personaggi che la animano trovano i corrispettivi nell'Accademia.\nIl protagonista \u00e8 il pastore Elvio, alter ego dell'autore e personificazione dell'Ingegno. Lucrina, la Poesia, \u00e8 innamorata del pastore e da lui corrisposta ed \u00e8 la figlia di Opico Erimanteo, ovvero Gian Vincenzo Gravina. Rivale della Poesia \u00e8 Mirzia, figlia di Uranio Tegeo (Vincenzo Leonio).\nL'opera \u00e8 introdotta da un Prologo pronunciato da Fedelt\u00e0, personaggio che racconta di aver perso la propria condizione di divinit\u00e0 a causa dell'invidia dei nemici e costretto a vagare in cerca di un ricovero, che trova presso i pastori. Qui si unisce ad Amore, ma Gelosia giunge a turbare la pace con l'intento di separare Elvio e Lucrina (Ingegno e Poesia). Lo screzio tra i due scaturisce dalla decisione del pastore di difendere la vergine Mirzia dal mostro dell'Ignoranza cui \u00e8 destinata ad essere sacrificata.\nNel 1697 alcuni accademici dell'Arcadia si accordarono per la pubblicazione di un'edizione commentata dei sonetti di Angelo di Costanzo; il progetto venne presto abbandonato, ma Crescimbeni decise di comporre comunque l'opera, che intitol\u00f2 \"Bellezza della volgar poesia\". Scelse la forma dialogica: il testo \u00e8 composto da otto dialoghi che, prendendo spunto dai componimenti di Costanzo, esprimono i principi estetici generali alla base dell'Accademia dell'Arcadia."}
{"id": "412607", "revid": "2108263", "url": "https://it.wikipedia.org/wiki?curid=412607", "title": "Cristiano X di Danimarca", "text": "Biografia.\nCristiano spos\u00f2 la principessa Alessandrina di Meclemburgo-Schwerin nel 1898, che divenne poi la sua Regina Consorte. Ebbero due figli:\nEssendo un sovrano autoritario che sottolineava pesantemente l'importanza del rango reale e del potere in un'et\u00e0 di crescente democrazia, Cristiano X non sembrava destinato ad attirarsi la simpatia della gente. Per\u00f2, il suo regno, che spazi\u00f2 attraverso due guerre mondiali, e il ruolo che gioc\u00f2 come simbolo eroico del nazionalismo danese e della resistenza sotto la dominazione nazista fecero di lui uno dei sovrani pi\u00f9 popolari dei tempi moderni.\nCrisi di Pasqua del 1920.\nNell'aprile del 1920, Cristiano provoc\u00f2 la crisi di Pasqua, forse l'evento pi\u00f9 incisivo per la monarchia danese nel XX secolo. La causa fu il conflitto tra il re e il gabinetto sulla riunificazione alla Danimarca dello Schleswig, un antico possedimento danese, che era stato perduto a vantaggio della Prussia nella seconda guerra dello Schleswig. I danesi rivendicarono la regione alla fine della prima guerra mondiale, ritenendo che con la sconfitta della Germania si potesse risolvere la disputa a favore della Danimarca. In accordo coi termini del Trattato di Versailles, la posizione dello Schleswig dovette essere determinata attraverso due plebisciti: uno nello Schleswig del Nord (a maggioranza danese, oggi una contea dello Jutland del Sud della Danimarca), l'altro nello Schleswig Centrale (a maggioranza tedesca, oggi parte del land tedesco dello Schleswig-Holstein). Nessun plebiscito fu indetto invece nello Schleswig del Sud, poich\u00e9 era abitato da una maggioranza etnica tedesca e, in accordo con i sentimenti prevalenti del periodo, rimase quindi parte dello stato tedesco post-bellico.\nNello Schleswig del Nord, il 75% vot\u00f2 per la riunificazione con la Danimarca, mentre il 25% voleva rimanere con la Germania. Nello Schleswig Centrale, la situazione invece risult\u00f2 capovolta: l'80% vot\u00f2 per continuare a far parte della Germania e il 20% per ritornare alla Danimarca. Alla luce dei risultati, il governo del primo ministro Carl Theodor Zahle decise che la riunificazione con lo Schleswig settentrionale poteva procedere, mentre la parte centrale sarebbe rimasta sotto controllo tedesco.\nMolti nazionalisti danesi avrebbero voluto che tutto lo Schleswig tornasse sotto la Danimarca, a prescindere dal risultato dei plebisciti, motivati dalla volont\u00e0 di vedere la Germania permanentemente indebolita. Cristiano X era d'accordo con questi sentimenti popolari, e ordin\u00f2 al Primo Ministro Zahle di includere lo Schleswig centrale nel processo di riunificazione. Dato che per\u00f2 la Danimarca era una monarchia costituzionale dal 1901, Zahle non si sent\u00ec obbligato ad accondiscendere al volere del sovrano. Rifiut\u00f2 quindi l'ordine e si dimise qualche giorno dopo, in seguito ad una violenta lite con il re.\nDi conseguenza, Cristiano licenzi\u00f2 il resto del governo e lo rimpiazz\u00f2 con un governo conservatore. Il licenziamento del governo origin\u00f2 diverse manifestazioni e si giunse quasi a una rivoluzione in Danimarca: per vari giorni il futuro della monarchia danese sembr\u00f2 in pericolo. Alla luce di ci\u00f2, il re apr\u00ec una discussione con i membri del Partito Democratico.\nPosto di fronte alla possibilit\u00e0 di rovesciamento della corona danese, Cristiano abbandon\u00f2 l'idea di un proprio governo, e raggiunse un compromesso con il gabinetto, finch\u00e9 non si tennero le elezioni l'anno seguente.\nQuesta fu l'ultima volta in cui un sovrano danese tent\u00f2 di impossessarsi del potere politico senza il sostegno del Parlamento; a seguito della crisi, Cristiano accett\u00f2 il suo ruolo drasticamente ridotto come capo di Stato simbolico.\nRegno durante la seconda guerra mondiale.\nAl contrario dei sovrani norvegesi e olandesi, che si ritirarono in esilio durante l'occupazione tedesca dei loro Paesi, Cristiano X rimase nella capitale durante l'occupazione della Danimarca, diventando cos\u00ec per i danesi un simbolo visibile di lealt\u00e0. Anche se i suoi discorsi politici si discostavano di poco dalla volont\u00e0 del governo di cooperare con le forze di occupazione, il popolo continu\u00f2 a vederlo come simbolo di \"resistenza mentale\". Nonostante la sua et\u00e0 e la sua salute precaria, ogni giorno girava per la citt\u00e0 a cavallo, lasciato solo dalle guardie. Dopo una caduta da cavallo nel 1942, rimase invalido per il resto del regno.\nDurante l'occupazione tedesca della Danimarca, il quotidiano giro a cavallo del re per Copenaghen divent\u00f2 un simbolo della sovranit\u00e0 danese.\nAneddoti.\nSi dice che Cristiano X abbia minacciato di indossare il \"Maghen David\", cio\u00e8 la Stella di David (il segno distintivo ebraico imposto dagli occupanti nazisti a tutte le persone di religione e di origine ebraica nei Paesi occupati), come segno di supporto e solidariet\u00e0 agli ebrei danesi, che soffrivano la persecuzione nazista durante l'occupazione.\nDurante l'occupazione nazista Cristiano di solito cavalcava per le strade di Copenaghen da solo, senza scorta, con intorno a lui due ali di folla. Un giorno, un soldato tedesco osserv\u00f2 con un ragazzo che trovava strano che il re cavalcasse senza scorta. Il ragazzo replic\u00f2: \"Tutta la Danimarca \u00e8 la sua guardia del corpo\".\nNel 1942 Adolf Hitler invi\u00f2 al re una lunga lettera di congratulazioni per il suo 72\u00ba compleanno. Il re rispose al telegramma con un semplice: \"Con i miei pi\u00f9 sentiti ringraziamenti. Re Chr.\". Ci\u00f2 caus\u00f2 la cosiddetta crisi del telegramma, poich\u00e9 venne interpretata come un oltraggio a Hitler, che richiam\u00f2 subito il suo ambasciatore a Copenaghen ed espulse l'ambasciatore danese dalla Germania. La pressione tedesca si rese visibile anche nella cacciata del governo guidato da Vilhelm Buhl e la sua sostituzione con un governo pi\u00f9 favorevole ai tedeschi, guidato da Erik Scavenius.\nUn modo molto popolare dei danesi di mostrare il loro patriottismo e la loro resistenza silenziosa all'occupazione tedesca fu di indossare un piccolo bottone quadrato con la bandiera danese e l'insegna con la corona del re. Questo simbolo era chiamato \"Kongem\u00e6rket\".\nFu Gran Maestro della Massoneria danese.\nEssendo alto 1,99 metri, Cristiano X fu il pi\u00f9 alto re danese mai misurato.\nMorte.\nQuando mor\u00ec nel 1947, Cristiano X fu sepolto, come altri membri della famiglia reale danese, nella cattedrale di Roskilde, vicino a Copenaghen."}
{"id": "412618", "revid": "287204", "url": "https://it.wikipedia.org/wiki?curid=412618", "title": "Margherita I di Danimarca", "text": "Fu la quinta sovrana regnante in Europa, preceduta solo da Urraca di Castiglia (1109-1126), Elena di Gallura (1203-1207), Benedetta di Cagliari (1217-1232) e Adelasia di Torres (1236-1259). Era insolito per una donna governare da sola senza il marito, come fece Margherita che, con l'Unione di Kalmar, amministr\u00f2 tre regni.\nBiografia.\nFiglia di Valdemaro IV di Danimarca e di Helvig di Schleswig, Margherita spos\u00f2, all'et\u00e0 di dieci anni, re Haakon VI di Norvegia, che era il figlio minore, e unico sopravvissuto, di Magnus VII di Norvegia (Magnus II di Svezia).\nRegina consorte di Norvegia.\nIl suo destino sembrava essere solo il matrimonio, seppure regale, col ruolo di regina consorte. Margherita era, infatti, la figlia pi\u00f9 giovane del sovrano: non destinata al trono per la presenza, prima di tutto, di un fratello, il duca di Laaland Kristoffer (1344-63) - anch'egli sepolto a Roskilde in un artistico sarcofago -, di una sorella, Ingeborg (1347-70), e della consuetudine che non vedeva di buon occhio l'accesso al trono da parte delle donne.\nFurono a lei contemporanee le seguenti sovrane, regnanti per proprio diritto: Eleonora (1383-1404), famosa giudicessa d'Arborea in Sardegna; Giovanna I, regina di Napoli (1343-1381); Edvige d'Angi\u00f2, regina di Polonia (1384-1399); Maria, regina di Sicilia (1377-1402); Maria d'Angi\u00f2, regina d'Ungheria (1382-1395).\nIl primo atto di Margherita dopo la morte del padre nel 1375, fu di ottenere, dunque,\nl'elezione di suo figlio Olaf a re (II) di Danimarca (cinque anni, nato nella fortezza di Akershus), nonostante le pretese di Enrico III di Meclemburgo-Schwerin, marito di sua sorella maggiore Ingeborg, e del loro figlio Alberto. Olaf mor\u00ec nel 1387, dopo essere succeduto al padre in Norvegia nel 1380 e con pretese al trono di Svezia.\nRegina di Danimarca, Norvegia e Svezia.\nNell'anno seguente Margherita, che aveva governato in suo nome su entrambi i regni, venne scelta come reggente di Norvegia e Danimarca. Margherita aveva gi\u00e0 dato prova delle sue superiori capacit\u00e0 di governo, recuperando il possesso dello Schleswig dai conti di Holstein, che lo avevano retto per una generazione, e che ricevettero indietro in dono (per il Patto di Nyborg del 1386), ma con condizioni talmente vincolanti che la corona danese trasse tutti i vantaggi dall'accordo. In base a questo patto, inoltre, la nobilt\u00e0 dello Jutland, cronicamente ribelle, perse l'appoggio che aveva sempre trovato nello Schleswig-Holstein, e Margherita, libera da tutte le paure di sedizione interna, pot\u00e9 concentrare la sua attenzione sulla Svezia, dove i nobili ammutinati erano gi\u00e0 in armi contro il loro impopolare re, Alberto di Meclemburgo.\nA una conferenza svoltasi nel castello di Dalaborg nel marzo 1388, gli svedesi vennero costretti ad accettare tutte le condizioni di Margherita, la elessero come \"Signora sovrana e regnante\", e si impegnarono ad accettare da lei qualsiasi re avesse scelto di nominare. Il 24 febbraio 1389, Alberto, che era ritornato dal Meclemburgo con un esercito di mercenari, venne sbaragliato e preso prigioniero ad Aasle, vicino Falk\u00f6ping, e Margherita divenne l'onnipotente signora di tre regni. \u00c8 nota in Danimarca come \"Margherita I\", per distinguerla dall'attuale regina, ma lei non si defin\u00ec mai come regina, piuttosto si faceva chiamare \"Margherita, per grazia di Dio figlia del re danese Valdemaro\". Altri si riferivano a lei semplicemente come alla \"Signora Re\"!Stoccolma all'epoca quasi completamente una citt\u00e0 tedesca, resisteva ancora; la paura di Margherita indusse sia i principi del Meclemburgo che le citt\u00e0 della Lusazia ad affrettarsi in suo aiuto; e nel Mar Baltico e del Nord sciamarono presto i pirati della Fratellanza Vitaliana, cos\u00ec chiamata perch\u00e9 il loro obiettivo dichiarato era di sostentare Stoccolma. Alla fine intervenne la Lega Anseatica, e con il Patto di Lindholm (1395) Alberto venne rilasciato da Margherita con la promessa di pagare 60.000 marchi in tre anni, l'Ansa nel frattempo teneva in scacco Stoccolma, ma non essendo Alberto riuscito a pagare il riscatto nel tempo stipulato, l'Ansa consegn\u00f2 Stoccolma a Margherita nel settembre 1398, in cambio di privilegi commerciali.\nL'Unione di Kalmar.\nEra auspicabile che Margherita, alla prima opportunit\u00e0 conveniente, fornisse ai tre regni un re che fosse imparentato con tutte e tre le vecchie dinastie, e nel 1389 lei proclam\u00f2 il suo bis-nipote, Eric di Pomerania (nipote di Enrico di Meclemburgo), re di Norvegia. Nel 1396 a lui venne reso omaggio in Danimarca e in Svezia, mentre Margherita si riserv\u00f2 l'incarico di reggente durante la minore et\u00e0 di Eric. Per unire insieme i regni ancor pi\u00f9 strettamente, Margherita convoc\u00f2 un congresso dei tre consigli di gabinetto a Kalmar nel giugno 1397; e la domenica della Trinit\u00e0, il 17 giugno, Eric venne solennemente incoronato re di Danimarca, Norvegia e Svezia. Il proposto atto d'unione divideva i tre Rigsraads, ma il reale documento che incorporava i termini dell'unione non and\u00f2 mai oltre la fase di una bozza non ratificata.\nMargherita si ribell\u00f2 alle clausole che insistevano che ogni nazione dovesse mantenere possesso esclusivo delle proprie leggi e tradizioni e venire amministrata dai propri dignitari, perch\u00e9 nella sua opinione tendeva a impedire il completo amalgamamento della Scandinavia. Ma con la sua solita prudenza evit\u00f2 ogni apparenza di una rottura aperta.\nPochi anni dopo l'Unione di Kalmar, Eric, giunto al diciottesimo anno d'et\u00e0, venne dichiarato maggiorenne e gli fu reso omaggio in tutti e tre i regni, ma per tutto il corso della sua vita, Margherita fu la vera regnante di Scandinavia.\nFino ad allora l'unione fu insicura, Margherita aveva tollerato la presenza vicino al trono di \"bravuomini\" da tutti e tre i regni (il \"Rigsraad\", o consiglio di stato, come questi consiglieri avevano iniziato ad essere chiamati); ma la loro influenza fu sempre insignificante. In ogni direzione l'autorit\u00e0 reale rimaneva suprema. Gli uffici di alto conestabile e di conte maresciallo vennero lasciati vacanti; i Danehofer, o assemblee nazionali, caddero in desuetudine, e la grande regina, un despota ideale, govern\u00f2 attraverso i suoi ufficiali di corte, che agivano come coadiutori superiori. Ma legge e ordine vennero mantenute bene; le licenze della nobilt\u00e0 vennero strenuamente represse; i regni di Svezia e Norvegia vennero trattati come parti integrali dello stato danese, e le aspirazioni nazionali vennero disapprovate o tenute sotto controllo, anche se la Norvegia, essendo pi\u00f9 leale, venne trattata con pi\u00f9 indulgenza della Svezia.\nMargherita inoltre recuper\u00f2 alla corona tutte le propriet\u00e0 terriere che erano state alienate durante i giorni tribolati prima di Valdemaro IV. Questa cosiddetta \"reduktion\", o recupero della terra, venne portata avanti con estremo rigore, e centinaia di propriet\u00e0 caddero sotto il controllo della corona.\nMargherita riform\u00f2 anche la valuta danese, sostituendo monete d'argento ai vecchi gettoni di rame senza valore, con grande vantaggio per s\u00e9 e per lo Stato. Margherita aveva sempre grandi somme di denaro a disposizione, e una considerevole parte di questo tesoro veniva dispensata in opere di beneficenza.\nGli ultimi anni.\nLa politica estera di Margherita fu sagacemente circospetta, in netto contrasto con l'avventurismo del padre. L'offerta di alleanza pi\u00f9 tentatrice, le congiunture pi\u00f9 favorevoli, non la smossero mai dal suo sistema di neutralit\u00e0. D'altra parte non risparmi\u00f2 sacrifici per recuperare i territori danesi andati persi. Margherita acquist\u00f2 l'isola di Gotland dai suoi attuali possessori, Alberto di Meclemburgo e l'Ordine livoniano, e gran parte dello Schleswig venne riconquistata allo stesso modo. \nMargherita mor\u00ec improvvisamente, a causa di un malore, mentre si trovava a bordo della sua nave ancorata nel porto di Flensburg, il 28 ottobre 1412: non aveva compiuto 60 anni, et\u00e0 piuttosto avanzata per quell'epoca.\nIl suo splendido sarcofago si trova dietro l'altare maggiore della cattedrale di Roskilde, non lontana da Copenaghen. L'effigie funebre della regina influenz\u00f2 tutti i suoi ritratti postumi: le sue vere sembianze, per\u00f2, sono quelle del busto in alabastro, certamente coevo, conservato a Lubecca nel St. Annen-Museum che, inizialmente, era collocato sulla tomba.\nMargherita I aveva lasciato il suo patrimonio immobiliare al duomo, a condizione che venissero celebrate regolarmente messe di suffragio per la sua anima negli anni futuri. Con la riforma protestante (1536) questa consuetudine cess\u00f2. Ancora oggi, tuttavia, una campana speciale suona due volte al giorno in commemorazione della sovrana."}
{"id": "412660", "revid": "287204", "url": "https://it.wikipedia.org/wiki?curid=412660", "title": "Arte senegalese", "text": "Larte senegalese \u00e8 l'arte prodotta in Senegal. Oltre a pittura, scultura, fotografia, installazioni, performance e video, l'arte tessile e la pittura su vetro \"sour verre\" sono tecniche presenti nell'arte senegalese. I movimenti, i collettivi di artisti e le politiche culturali presidenziali hanno avuto un ruolo molto importante nel far conoscere l'arte senegalese nel mondo. La citt\u00e0 di Dakar \u00e8 un centro propulsore della vita artistica del paese; la Biennale di Dakar \u00e8 uno dei suoi pi\u00f9 noti eventi d'arte.\nArtisti, collettivi e movimenti.\n\u00c8 importante menzionare l'\u00c9cole de Dakar.\nSi possono ricordare Fod\u00e9 Camara (1958), El Hadji Mansour Ciss (1957, Senegal/Germania), F\u00e9licit\u00e9 Codjo (1957), Viy\u00e9 Diba (1954), Mamadou Dieng (1955), Moustapha Dim\u00e9 (1952-1998)1, Anta Germane Gaye (1953), Ibrahima Kebe (1955), Ousmane Ndiaye Dago (1951), Mouhamadou Mbaye Zulu (1954) e il movimento S\u00e9t S\u00e9tal.\nTra gli artisti pi\u00f9 giovani si possono ricordare Amadou Camara Gu\u00e8ye (1968), Ndary L\u00f4 (1961), Mamadou Ndoye Douts (1973), Mamady Seydi (1970), Soly Cisse (1965), Gabriel Kenzo Malou (1967), Ibrahima Niang (1976), Adams O\u2019Connor (1975), Henri Sagna (1973) e Amadou Kan Si.\nTra i principali artisti senegalesi si possono ricordare Iba N'Diaye, Papisto Boy, Anta Germane Gaye, Isma\u00efla Manga, Cheikhou B\u00e2, Soly Ciss\u00e9, F\u00e9licit\u00e9 Codjo, Mouhamadou Di, Ousmane Karessy Di\u00e9dhiou, Khalifa Ababacar Dieng, Moustapha Dim\u00e9, Cheikh Diouf, Papa Oumar Fall, Balthazar Faye (che vive in Francia), Anta Germaine Gaye, Amadou Camara Gu\u00e8ye, Ibrahima K\u00e9b\u00e9, Ndary L\u00f4, Amadou Makhtar Mbaye, Gabriel Kemzo Malou, Mohamadou Ndoye, Ibrahima Niang, Modou Niang, Serigne Mor Niang (che vive in Austria), Bassirou Sarr (che vive in Germania), El Sy, Ousmane Sow e Momar Seck (che vive e lavora a Ginevra-Svizzera). Tra i principali fotografi si possono ricordare Mama Casset, Salla Casset, Me\u00efssa Gaye, Mix Gueye, Adama Sylla, Alioune Diouf, Doro Sy, Doudou Diop, Oumar Ly e Matar Ndour.\nArte popolare e pittura su vetro.\nIn Senegal l'arte popolare continua a svilupparsi anche dopo l'indipendenza del paese, ed in particolare la tecnica della pittura su vetro suscita l'interesse di collezionisti. Due artisti senegalesi \u2013 Serigne Ndiaye e Mamadou Gaye \u2013 collezionano pittura su vetro e danno un impulso decisivo alla valorizzazione e allo sviluppo di questa tecnica. La pittura su vetro \u2013 detta fix\u00e9-sous-verre o souw\u00e8res \u2013 appare in Senegal alla fine dell'Ottocento ed \u00e8 utilizzata per rappresentare motivi religiosi islamici, storie e miti. Con il tempo si inseriscono tra i temi ricorrenti anche immagini di bellezze femminili e scene di vita quotidiana. Alcuni artisti emergono per la qualit\u00e0 delle loro opere, tra i quali Gora M\u2019Bengue (1931-1988), Modou Fall, Mor Gueye e Alexis N\u2019Gom. I souw\u00e8res sono stati esposti al Villaggio della Biennale durante la Biennale di Dakar; nel 1998 il Centro Culturale Francese di Dakar ha ospitato una mostra curata dall'artista e collezionista Serigne Ndiaye e nel 2002 l'opera di Gora M\u2019Bengue \u00e8 stata oggetto di un'esposizione retrospettiva allestita alla Galleria nazionale di Dakar.\nPolitica culturale senegalese.\nIl presidente L\u00e9opold S\u00e9dar Senghor e la sua politica culturale ha avuto un ruolo centrale nel favorire e influenzare l'arte e la cultura contemporanea in Senegal. Il suo ruolo \u00e8 al centro nella nascita dell'\u00c9cole de Dakar e nel 1966 \u00e8 il promotore del primo Festival Mondial des Arts N\u00e8gres, durante il quale viene organizzata l'esposizione d'arte contemporanea africana Tendances et Confrontations. Durante il governo di Senghor alcuni artisti si esprimono liberamente, senza adattarsi ai dettami dell'Ecole di Dakar, della Negritudine e del presidente. La mancanza o lo scarso supporto statale limita per\u00f2 e rende molto difficile la loro partecipazione ad esposizioni. Uno degli artisti noti per aver seguito un percorso indipendente \u00e8 Papisto Boy.\nIstituzioni culturali.\nTra le principali istituzioni culturali del Senegal vanno ricordate le scuole (Scuola d'arte di Dakar), i musei (tra i quali il Museo dell'IFAN e il Museo Dynamique fino al 1988). Hanno ospitato esposizioni anche il Centro Culturale Blaise Senghor e la Casa della Cultura Douta Seck.\nGallerie.\nIn particolare la citt\u00e0 di Dakar \u00e8 sede di gallerie che promuovono e vendono arte senegalese. Tra le gallerie si possono ricordare la galleria 4 Vents (55 rue F\u00e9lix Faure - attualmente chiusa), Wiiteef-Vema (Embarcad\u00e8re de Gor\u00e9e \u2013 dal 1996 con il nome di Espace Vema), Art-Coiffure (avenue de la R\u00e9publique, di fronte alla cattedrale), Lezard (33 rue Wagone Diouf), Amadou Hampat\u00e9 Ba, Netti Guy 3 Baobabs (Route des Almadies), Arte (diretta da Jo\u00eblle Busy Fall \u2013 5 rue Victor Hugo), Atiss (diretta da Aissa Djonne), Bleue di M\u00e9dina (nata nel 2000 e diretta da Alassane Diop), Galleria Yassine Art (diretta da Amadou Sy Thiam - 7 all\u00e9e Marinas Baie de Hann), Galleria Kemboury, (diretta da Th\u00e9r\u00e8se Diatta - Canal IV, Villa n. 2) e lo Studio Eberis (diretto da Clarisse Djonne); Alioune Badara, Anne e Kalidou Kass\u00e9 creano la Galerie des Artistes R\u00e9unis (immobile Ajjarm Rond Point du Point E) con l'aiuto finanziario dell'uomo d'affari Abdou Fatah Diane. \nLa Biennale di Dakar - che ha proprio come obiettivo dal 1996 il sostegno al mercato dell'arte africana - \u00e8 un evento che richiama ogni due anni mercanti internazionali, conservatori di musei e curatori. Le iniziative culturali sono anche sostenute dal governo senegalese, da fondazioni e da enti finanziatori esteri, tra i quali la Commissione europea ha avuto un ruolo centrale.\nAssociazioni e collettivi di artisti.\nIl Village des Arts di Dakar ha e ha avuto un ruolo centrale come punto di incontro e centro di iniziative di artisti.\nIl complesso artistico del Fort Portugais de Gor\u00e9e \u00e8 organizzato dall'artista Moustapha Dim\u00e9 e comprende una fucina, un laboratorio di tintura e un atelier di scultura, mentre l'Atelier C\u00e9ramiques Almadies (route des Almadies) \u00e8 creato da Mauro Petroni e sua moglie Christine-Marie Pillot. Mamadou Fall Dabo promuove il progetto del CREAS, un centro di ricerca e di scambio artistico. A\u00efssa Dione apre la societ\u00e0 di tessuti e batik nella sede della Soci\u00e9t\u00e9 du Domaine Industriel di Dakar. Anche il Coll\u00e8ge Sainte-Marie di Hann (route des P\u00e8res Maristes, Hann) promuove la cultura ed in particolare le arti visive: ha una collezione di opere d'arte senegalesi e organizza ad ogni edizione della Biennale di Dakar esposizioni e laboratori artistici per gli alunni di tutte le nazionalit\u00e0.\nGie Goorgoolu (presieduto da Khalifa Dram\u00e9, Seydou Camara, Abdourahmane Dia e con 120 membri) \u00e8 un movimento di artisti legato all'ecologia e nato nel 1990. Nel 1992 viene creato l'Istituto di Gor\u00e9e, sotto il patronato del presidente Abdou Diouf. Il Groupe 30 \u2013 Afrique \u00e8 un'organizzazione diretta da Oumar Sall; l'organizzazione ha dodici corrispondenti in dodici paesi francofoni e svolge attivit\u00e0 di promozione culturale: sostiene i giovani artisti, d\u00e0 assistenza nella creazione di dossier di presentazione, diffonde informazioni su bandi di concorsi e candidature per esposizioni e collabora con altre organizzazioni nella creazione di progetti artistici. Huit Facettes \u00e8 un gruppo nato nel 1996 con lo scopo di organizzare atelier per unire la creativit\u00e0 a progetti di sviluppo sociale, per riconciliare l'arte con l'artigianato e per coinvolgere piccoli villaggi lontani della capitale. Fanno parte del gruppo Huit Facettes Abdoulaye N\u2019Doye, El Hadji Sy, Fod\u00e9 Camara, Cheikh Niass, Jean Marie Bruce, Mor Lisa Ba e Amadou Kane Sy (detto Kan-Si). \nSempre nel 1996 sette artisti senegalesi si riunirono nel Gruppo AND'ART, con lo scopo di realizzare esposizioni, cataloghi, laboratori d'arte, dibattiti e scambi tra gli artisti membri e non. Fanno parte di AND'ART Sidy Seck (professore del Lyc\u00e9e Kennedy e responsabile della rubrica \"Ombres et Lumi\u00e8res\" sul quotidiano \u201cLe Matin\u201d), S\u00e9a Diallo (Segretario Generale del Comitato dei Residenti del Village des Arts di Dakar), Aby Gueye Dieng (professoressa d'arte al CEM Samba Gueye), Ndeye Darro Diagne (presidente dell'associazione di arte e solidariet\u00e0 \u201cDiya Art Espoir\u201d) e i professori d'arte Lina El Makki (professoressa d'arte al Coll\u00e8ge di Soumb\u00e9dioune), Djemilatou Bikami e Aicha Dieye. AND'ART ha organizzato nel 1996 l'esposizione FU-FU alla Galleria Nazionale di Dakar; nel 2000 ha preso parte alla Biennale di Dakar affittando uno stand del MAPA. Molti degli artisti membri del gruppo vivono al Village des Arts di Dakar.\nL'associazione senza scopo di lucro MAN-KENEEN-KI viene fondata da un gruppo di artisti nel gennaio del 1997, con l'obiettivo di assistere i bambini di strada e di combattere il fenomeno del vagabondaggio infantile molto diffuso a Dakar; l'associazione mostra le opere dei bambini in un'esposizione allestita durante Dak'Art 2000. Nel 1998 nasce Toile Metisse, un'organizzazione e una galleria on-line diretta da Christian Lavigne insieme al giornalista culturale Demba Sil\u00e8ye Dia, a Jean-Fran\u00e7ois Bonnet e in cooperazione con la Francia; durante la Biennale del 2000 Toile Metisse gestisce uno spazio multimediale per gli artisti alla Casa della Cultura Douta Seck con dieci computer ed un proiettore su grande schermo. La Galleria FISA (Fondation Internationale de Synth\u00e8se Architecturale en Afrique) ha un programma di formazione e di inserimento dei giovani nel contesto urbano; questo centro \u00e8 sostenuto dall'Unione Europea e da partner come la Fondazione La Caixa di Barcellona ed Enda-Tiers Monde.\nNel 2002 viene creato NiokkoBokk, un centro culturale francese curato da Sophie Rouchon, a Gu\u00e9diawaye nella periferia di Dakar. Nel 2003 \u00e8 aperto il centro multidisciplinare e multimediale K\u00ebr Thiossane in collaborazione con la Fondazione canadese Daniel Langlois, Artfactories (un network di centri culturali multidisciplinari) e Mains d\u2019\u0152uvres (un centro multidisciplinare nei pressi di Parigi). L'associazione GAW \u00e8 costituita nel 2004.\nAnalisi delle istituzioni culturali senegalesi.\nTra le principali pubblicazioni che analizzano le istituzioni culturali del Senegal vanno ricordate \"Dakar \u2013 Le Guide\" del 1996, la raccolta di indirizzi sull'arte africana contemporanea realizzata nel 1992 da Nicole Guez e le ricerche di Abdou Sylla sul sistema dell'arte senegalese.\nEsposizioni.\nL'arte senegalese \u00e8 protagonista di numerose esposizioni ed il Senegal \u00e8 stato ed \u00e8 sede e promotore di grandi mostre internazionali. Tra queste il Festival Mondial des Arts N\u00e8gres e la Biennale di Dakar, nata nel 1990 come evento consacrato alla letteratura e dal 1992 dedicata all'arte.\n1966\n1973\n1974\n1975\n1977\n1979\n1980\n1981\n1983\n1985\n1986\n1987\n1989\n1990\n1991\n1992\n1994\n1995\n1998\n1999\nCollezioni.\nTra le principali collezioni di arte contemporanea senegalese vi sono quelle dei musei di Bayreuth e Francoforte sul Meno."}
{"id": "412698", "revid": "125463040", "url": "https://it.wikipedia.org/wiki?curid=412698", "title": "MacBook Pro", "text": "Il MacBook Pro \u00e8 un computer notebook prodotto da Apple dal 2006, sostituisce il PowerBook G4 dopo la transizione ai processori Intel.\nLe diverse generazioni si basano sui processori Core Duo, 2 Duo, Core i5, i7, i9 e, da fine 2021, con i chip autoprodotti M1, M1 Pro e M1 Max. \u00c8 attualmente prodotto in versioni da 13 e 14 e 16 pollici, attualmente il pi\u00f9 grande della famiglia, sebbene in passato fosse presente una versione da 17 pollici.\nStoria.\nLa prima generazione di MacBook Pro appariva esternamente simile al PowerBook G4, ma usava i processori Intel Core anzich\u00e9 i chip PowerPC G4. Il modello da 15\" \u00e8 stato annunciato da Steve Jobs al Macworld Expo il 10 gennaio 2006, mentre la commercializzazione \u00e8 iniziata nella met\u00e0 di febbraio. Il modello da 17\" \u00e8 stato introdotto ad aprile, ed entrambi hanno ricevuto numerosi aggiornamenti e i nuovi processori Core 2 Duo pi\u00f9 tardi nello stesso anno. Il 5 giugno 2007 i processori vengono nuovamente sostituiti con la piattaforma Intel Santa Rosa; il cambio successivo \u00e8 del 26 febbraio 2008 con la transizione sull'Intel Penryn.\nLa seconda generazione, conosciuta come serie \"unibody\", ha un design pi\u00f9 affusolato e un case formato da un singolo blocco di alluminio. Ha debuttato nell'ottobre 2008 con il Macbook Pro da 15\" e il Macbook unibody in alluminio da 13\". Il gennaio seguente \u00e8 stato aggiunto un modello da 17\", assieme alla batteria built-in che ha caratterizzato tutta la linea a partire dal giugno seguente. Anche il modello da 13\" \u00e8 stato, in seguito, assorbito all'interno della linea Macbook Pro. Aggiornamenti successivi hanno portato alla sostituzione dei processori con Intel Core i5 e i7 e hanno introdotto la tecnologia Thunderbolt di Intel.\nApple ha messo in commercio la terza generazione di Macbook Pro nel giugno 2012 con solo il modello da 15\". Allo stesso tempo, fu annunciato che versioni leggermente aggiornate dei modelli unibody da 13\" e 15\" sarebbero state vendute in parallelo, anche se Apple ha interrotto la produzione della variante da 17\". Anche se \u00e8 pi\u00f9 piccolo, a livello di dimensioni, del suo predecessore, il modello di terza generazione dal design simile mantiene un fattore di forma ispirato all'unibody. A livello di specifiche, la differenza pi\u00f9 sostanziale con la vecchia generazione \u00e8 l'introduzione di schermi a risoluzione molto pi\u00f9 elevata, i Retina display, l'eliminazione del drive ottico, e la sostituzione dei dischi rigidi con drive a stato solido. Una terza generazione di Macbook Pro da 13\" \u00e8 stata messa in commercio il 23 ottobre 2012. Come il modello da 15\", anche quello da 13\" include il Retina display. I nuovi modelli presentano tutti i nuovi processori Ivy Bridge, una nuova scheda grafica Nvidia con tecnologia Kepler, e uno spessore di circa 18 millimetri.\nNel 2020 Apple ha presentato i primi Mac con il SoC Apple per computer chiamato M1. Era solo presente nel modello 13 pollici, con 8 core di CPU e GPU. Aveva soprattutto un io molto limitato. \nNel 2021 i nuovi MacBook Pro con chip M1 Pro e M1 Max. Sono disponibili nei modelli 14 e 16 pollici, con massimo 10 core di CPU, 32 core di GPU e 64 GB di RAM.\nVersioni.\nAluminum.\nIl MacBook Pro usa un processore Intel Core Duo, il primo processore dual-core per portatili progettato da Intel, e il primo processore Intel Core. L'Intel Core Duo \u00e8 un processore Intel a 32-bit (precedente nome in codice: \"Yonah\"), che consiste di due core derivati dalla linea di processori Pentium M Banias/Dothan. Fra le funzioni di questo processore ci sono: i set di istruzione SSE, SSE2 e SSE3, 2 MiB di cache L2 condivisa e la tecnologia di virtualizzazione Vanderpool.\nIl MacBook Pro 15\", normalmente, viene fornito con un processore da 1,83\u00a0GHz o 2,0\u00a0GHz. Il processore da 2,16\u00a0GHz \u00e8 disponibile come opzione \"build-to-order\" quando si ordina il modello MacBook da 2,0\u00a0GHz, ed \u00e8 standard sul modello da 17\".\nContrariamente all'iMac, il processore si trova all'interno della scheda logica. Ci\u00f2 significa che esso non si pu\u00f2 aggiornare semplicemente sostituendolo con uno pi\u00f9 veloce. Una foto della scheda logica con la CPU \u00e8 disponibile qui.\nInizio 2006.\nLa prima versione del MacBook Pro monta un processore Intel Core Duo da 1,83, 2 o 2,16 GHz; un disco rigido da 80, 100 (5400 o 7200 rpm) o 120 GB (5400 rpm); una scheda grafica ATI Mobility Radeon X1600 (128 o 256 MB GDDR3); RAM estendibile fino a 2 GB; uno schermo da 15,4 pollici con una risoluzione nativa di 1440x900 pixels e una videocamera iSight incorporata. Sono inclusi con il portatile un Apple Remote con Front Row, Photo Booth, Mac OS X Tiger e iLife '06. Il MacBook Pro include anche una nuova spina per l'alimentatore, la MagSafe, che si stacca quando qualcuno inciampa nel cavo, evitando che sia il portatile sia una persona possano cadere. Il MacBook Pro include anche una tastiera illuminata e una trackpad.\nIl modello da 15\" pesa 2,54\u00a0kg, e quello da 17\" 3,08\u00a0kg, nonostante essi siano leggermente pi\u00f9 sottili, con uno spessore di 2,59 cm, e possiedano uno schermo leggermente pi\u00f9 largo: 15,4 pollici in diagonale rispetto ai 15,2 pollici dello schermo del PowerBook.\nIl nuovo MacBook Pro include entrambe le porte USB 2.0 e FireWire 400 e un sostituto, pi\u00f9 avanzato, degli slot PC card, conosciuto come ExpressCard/34. \u00c8 incluso un adattatore DVI / VGA che supporta l'Apple Cinema Display da 30 pollici. Un adattatore DVI / S-Video/composite TV-out (lo stesso del Mac mini e del Power Mac G5) \u00e8 disponibile separatamente. La porta FireWire 800 e il modem V.92 disponibili nei PowerBook sono stati eliminati dal MacBook Pro 15\", mentre quello da 17\" ha una porta FireWire 800; \u00e8 disponibile un modem esterno USB Apple. A differenza degli altri personal computer, il mac book pro \u00e8 uno dei pochi ad essere costruito interamente in alluminio, lavorato con la macchina a controllo numerico (CNC). sulla costa destra della base dove risiede la tastiera, possiede un LED visibile (quando in standby) attraverso l'alluminio, questo perch\u00e9 \u00e8 stata effettuata una lavorazione millimetrica, infatti in quel punto lo spessore \u00e8 di qualche decimo di millimetro. Questo \u00e8 uno dei piccoli accorgimenti della casa Apple che rende unico il suo prodotto e di qualit\u00e0.\nLa prima generazione ha cominciato ad essere venduta il 14 febbraio 2006 con caratteristiche migliori di quelle annunciate: Steve Jobs annunci\u00f2 due modelli di MacBook Pro al Macworld San Francisco il 10 gennaio 2006 con processore rispettivamente di 1.67\u00a0GHz e 1.83\u00a0GHz. Prima della vendita, queste specifiche vennero aggiornate rispettivamente a 1.83\u00a0GHz e 2.0\u00a0GHz; fu resa disponibile, come opzione \"build-to-order\", un processore da 2.16\u00a0GHz, il pi\u00f9 veloce processore Intel Core Duo. Il modello da 17\", annunciato il 24 aprile 2009, ha una sola opzione: processore Intel Core Duo a 2.16\u00a0GHz.\nCaratteristiche\nInizio 2006, 17 pollici.\nUn modello da 17 pollici con una CPU Intel Core Duo da 2.16\u00a0GHz fu introdotto il 24 aprile 2006.\nEsso fornisce una porta Firewire 800 port, una porta USB 2.0 in pi\u00f9 e un SuperDrive 8x che pu\u00f2 scrivere i DVD+R a doppio strato.\nCaratteristiche\nIl MacBook Pro da 17 pollici ha le stesse caratteristiche del modello da 15.4\", tranne che per:\nMet\u00e0 2007.\nIl 5 giugno 2007 sono stati aggiornati i MacBook Pro. Le principali novit\u00e0 sono: l'introduzione degli schermi a LED, meno inquinanti che apportano il vantaggio di una pi\u00f9 lunga durata della batteria; il passaggio dalle schede video ATI a quelle Nvidia; l'aggiornamento dell'iSight, la fotocamera posta sopra lo schermo che passa da una risoluzione di 640\u00d7480 a una di 1,3 megapixel; l'introduzione dei nuovi processori Intel con chip Santa Rosa e con le nuove frequenze a 2,2 e 2,4\u00a0GHz che vanno a sostituire le vecchie frequenze a 2,16 e 2,33\u00a0GHz; e infine l'abbassamento del prezzo di 100 euro per tutti e tre i modelli. Gli schermi a LED sono stati introdotti solo nelle versioni con schermo da 15,4 pollici. Fonti certe dicono che l'introduzione dei nuovi schermi arrivi dopo le proteste di Greenpeace contro Apple, rea di usare materiali inquinanti.\nSpecifiche tecniche.\nCome nelle precedenti versioni si hanno tre possibilit\u00e0 di scelta. L\"'entry level\" con schermo da 15,4 pollici, processore a 2,2\u00a0GHz, scheda video a 128, hard disk da 120, 2 GiB di RAM (compreso di numerose altre funzionalit\u00e0 incluse, come il telecomando, l'iSight, la tastiera retroilluminata e altre) a 1899 euro. La seconda opzione \u00e8 identica alla prima, ma con un processore che passa a 2,4\u00a0GHz di potenza, una scheda video a 256 MiB di memoria e l'hard disk che passa da 120 a 160 GB. La terza opzione ha schermo da 17 pollici con una risoluzione massima di 1960\u00d71280, come la versione precedente monta un processore a 2,4\u00a0GHz, 2 GiB di RAM, 160 GB di hard disk, 256 MiB di scheda video.\nUnibody.\nInizio e fine 2008.\nMacBook Pro \u00e8 equipaggiato con processori Intel Core 2 Duo (in due modelli, rispettivamente da 2,4\u00a0GHz e 2,53\u00a0GHz con opzione a 2,8\u00a0GHz), schermi 15,4\"/17\" retroilluminati a LED (al pari dei MacBook Air presentati a gennaio 2008) con risoluzione nativa di 1440x900/1920x1080. La novit\u00e0 principale \u00e8 la nuova scheda grafica NVIDIA (che sostituiranno gradualmente i modelli ATI) GeForce 9400M + 9600M GT con 256MB (opzione con 512MB). Inoltre, \u00e8 dotato di una porta mini DisplayPort per la connessione di monitor esterni con il supporto dell'estensione di scrivania.\nIl MacBook Pro \u00e8 ora dotato di:\nEra venduto in tre modelli:\nInizio e met\u00e0 2009.\nDurante la WWDC la linea MacBook Pro viene aggiornata. In questa occasione il MacBook in alluminio viene \"promosso\" alla classe Pro.\nDopo l'aggiornamento il MacBook Pro era ora dotato di:\nModelli\nLa famiglia Pro era venduta in sei versioni:\nMet\u00e0 2010.\nIl 13 aprile 2010 l'intera linea di MacBook Pro \u00e8 stata aggiornata. I nuovi prodotti ora hanno nuove batterie che durano dalle 8 alle 10 ore. Tutti i modelli sono equipaggiati con schede grafiche nVidia di nuova generazione (serie GeForce 300) e processori Intel Core (serie i5 e i7, fatta eccezione per il modello da 13\" che ancora usa i processori Intel Core 2 Duo, anche se con frequenze pi\u00f9 alte rispetto al modello precedente).\nCaratteristiche\nIl MacBook Pro \u00e8 equipaggiato con processori Intel Core 2 Duo nel modello da 13\" (in due versioni, rispettivamente da 2,4 e 2,66\u00a0GHz), scheda grafica integrata nVidia GeForce 320M (256 MB di memoria condivisa), slot per le schede Secure Digital e batteria di nuova concezione con durata fino a 10 ore. La RAM \u00e8 4GB DDR3 a 1066\u00a0MHz di serie, con possibilit\u00e0 di espansione a 8GB e l'hard disk pu\u00f2 essere scelto tra vari modelli fino a 500 GB a 5400 rpm, oppure tra modelli SSD fino a 512 GB. Nei modelli da 15\" e 17\" pollici entrano in scena i nuovi processori Intel Core i5 e i7 con frequenze fino a 2,66\u00a0GHz, doppia scheda grafica Intel HD Graphics + nVidia GeForce GT330M da 512 MB (256 MB in alcuni modelli da 15\") con switch automatico (tecnologia sviluppata da Apple che rileva i processi in esecuzione e decide quale scheda grafica utilizzare: ad esempio, se si usa un programma di videoscrittura, si attiva la scheda integrata, mentre se si sta giocando o usando programmi multimediali, come Photoshop o iMovie, entra in azione la scheda dedicata). Anche qui la RAM \u00e8 da 4 GB (in opzione fino a 8 GB), gli hard disk sono gli stessi del 13\", ma il 500 GB arriva fino a 7200 rpm, mentre l'autonomia della batteria \u00e8 di circa 9 ore.\nSul lato sinistro troviamo:\nSul davanti \u00e8 rimasta la porta infrarossi per l'Apple Remote.\nSul lato destro invece abbiamo solo il masterizzatore SuperDrive e lo slot di sicurezza Kensington.\nModelli\nI modelli in vendita erano sei (divisi in 3 gruppi in base alla dimensione del display):\nInizio 2011.\nIl 24 febbraio 2011 sono stati aggiornati i MacBook Pro. Le grandi novit\u00e0 sono rappresentate dal passaggio dei modelli da 13\" dagli obsoleti, anche se potenti Core 2 Duo, ai nuovi Intel Core di seconda generazione (nome in codice Sandy Bridge), mentre nei modelli da 15\" e 17\", per la prima volta sui laptop Apple, si \u00e8 verificato il passaggio agli Intel Core i7 Quad Core. Anche la grafica ha subito dei cambiamenti, con l'entrata, nei modelli da 13\", dell'integrata Intel HD Graphics 3000, mentre nei restanti modelli si verifica il passaggio dalla grafica dedicata nVidia ad una pi\u00f9 prestante AMD. Degna di nota \u00e8 l'introduzione per la prima volta sul mercato della connessione Thunderbolt (basata sul progetto Light Peak di Intel), che permette velocit\u00e0 di trasferimento di 10\u00a0Gbit/s in entrambe le direzioni contemporaneamente. Un'altra novit\u00e0 \u00e8 l'introduzione della webcam FaceTime HD, che permette di effettuare videochiamate in alta definizione tramite l'applicazione FaceTime (di serie).\nCaratteristiche\nIl nuovo MacBook Pro \u00e8 equipaggiato con processori Intel Core i5 ed i7 nei modelli da 13\" (in due versioni, rispettivamente 2.3\u00a0GHz e 2.7\u00a0GHz), scheda grafica integrata nella CPU Intel HD Graphics 3000 (con 384 MB di memoria condivisa), slot per le schede SDXC e batteria di nuova concezione con durata di 7 ore. La RAM \u00e8 4 GB DDR3 a 1333\u00a0MHz di serie, con possibilit\u00e0 di espansione a 8 GB e l'hard disk pu\u00f2 essere scelto tra vari modelli fino a 750 GB a 5400 rpm, oppure tra modelli SSD fino a 512 GB. Nei modelli da 15\" e 17\" pollici entrano in scena i nuovi processori Intel Core i7 Quad Core con frequenze fino a 2.3\u00a0GHz, doppia scheda grafica Intel HD Graphics 3000 + AMD Radeon HD 6490M da 256MB nel modello 15\" base, mentre nei restanti modelli abbiamo una AMD Radeon HD 6750M da 1 GB (altra novit\u00e0 per i laptop Apple), tutti con switch automatico della grafica (tecnologia sviluppata da Apple che rileva i processi in esecuzione e decide quale scheda grafica utilizzare: ad esempio, se si sta usando Word/Pages, si attiva l'integrata, mentre se si sta giocando o usando programmi multimediali, come Photoshop o iMovie, entra in azione la scheda AMD). Anche qui la RAM \u00e8 da 4 GB (in opzione fino a 8 GB), gli hard disk sono gli stessi del 13\", ma il 500 GB arriva fino a 7200 rpm, mentre l'autonomia della batteria rimane di 7 ore.\nSul lato sinistro troviamo:\nSul davanti \u00e8 rimasta la porta infrarossi per l'Apple Remote.\nSul lato destro invece abbiamo solo il masterizzatore SuperDrive e lo slot di sicurezza Kensington.\nI modelli in vendita erano sei (divisi in 3 gruppi in base alla dimensione del display):\nFine 2011.\nNel mese di novembre 2011, Apple apporta alcune piccole modifiche hardware alla gamma MacBook Pro, potenziando processori e schede grafiche. Nessun cambiamento del design, che rimane invariato.\nRetina.\nMet\u00e0 e fine 2012.\nNel 2012 vengono inseriti i display Retina ad altissima risoluzione al posto dei vecchi display. Non ci sono modifiche sostanziali nel design, eccettuato un assottigliamento della scocca. Viene aggiunta la porta HDMI e viene tolto dal catalogo il modello da 17 pollici.\nInizio 2015.\nNel 2015, Apple ha rinnovato la gamma MacBook Pro, apportando modifiche minori.\nCaratteristiche\nTouch Bar.\nFine 2016.\nIl 27 ottobre 2016 \u00e8 stata presentata la quarta generazione di MacBook Pro, formata da:\nLa linea \u00e8 stata ridisegnata, riducendone le misure e aumentandone le potenzialit\u00e0. \u00c8 venduto, per la prima volta, in due colorazioni: grigio siderale e argento.\nLa Touch Bar \u00e8 la novit\u00e0 pi\u00f9 importante della nuova linea di MacBook Pro. Essa \u00e8 una barra multi-touch che va a rimpiazzare i tasti funzione. \u00c8 in grado, oltre a svolgere le funzioni precedenti (come abbassare o alzare il volume, aumentare o diminuire la luminosit\u00e0, ecc.), di rispondere a una telefonata, formattare il testo su Pages o mostrare i suggerimenti di scrittura. \u00c8 in grado di adattarsi all'applicazione che si sta usando e inoltre \u00e8 possibile personalizzarla a proprio piacere. Dispone inoltre del Touch ID per effettuare pagamenti con Apple Pay, sbloccare il Mac o riconoscere un preciso utente per poi aprire la propria sessione di macOS.\nIl nuovo MacBook Pro \u00e8 in grado di renderizzare, attraverso Final Cut Pro X, titoli 3D a 4K pi\u00f9 velocemente del 57% (76% il modello da 13\") rispetto al suo predecessore. \u00c8 anche in grado di offrire performance 3D pi\u00f9 veloci del 130% (76% il modello da 13\") con Autodesk Maya, sempre rispetto al suo predecessore, e prestazioni pi\u00f9 veloci del 60% (103% il modello da 13\") in ambito gaming, grazie anche alle nuove schede video Radeon Pro 450, 455, 460 con 2 o 4 GB di memoria GDDR5.\nIn tema di archiviazione, invece, riesce a raggiungere velocit\u00e0 di lettura sequenziale che arrivano fino a 3,1\u00a0Gbit/s, grazie alle nuove SSD PCIe, che offrono una capacit\u00e0 di archiviazione fino a 2 TB (i modelli da 13\" fino a 1 TB).\nLa batteria permette un'autonomia fino a 10 ore di navigazione web, fino a 10 ore di riproduzione film iTunes e fino a 30 ore in standby.\nIl MacBook Pro da 15\" monta due ventole completamente ridisegnate, in grado di aumentare la circolazione di aria fresca e diminuire il rumore.\nIl display Retina del MacBook Pro offre una luminosit\u00e0 di 500 nit, con un contrasto cromatico superiore del 67% rispetto al suo predecessore MacBook Pro. Esso usa lo spazio cromatico P3, che offre il 25% in pi\u00f9 di colori rispetto allo standard RGB, ampliando la gamma dei colori verdi e rossi.\nGli altoparlanti sono anch'essi stati ridisegnati e riprogettati. Essi offrono fino al 58% di volume in pi\u00f9, con bassi fino a 2,5 volte pi\u00f9 potenti e il doppio della gamma dinamica.\nIl modello da 13\" \u00e8 provvisto di due microfoni, a differenza di quello maggiore, che invece ne possiede tre.\nAnche la tastiera \u00e8 stata riprogettata, con un meccanismo a farfalla di seconda generazione.\nIl trackpad Force Touch ha una superficie doppia rispetto a quello del MacBook Pro precedente.\nI nuovi MacBook Pro sono dotati di 4 porte Thunderbolt 3 (2 porte per la versione da 13\" senza Touch Bar). Esse permettono di ricaricare il MacBook Pro, di trasferire dati e di trasmettere video.\nLa Thunderbolt 3 riesce a raggiungere una velocit\u00e0 di 40\u00a0Gbit/s nel trasferimento dati, il doppio rispetto alla Thunderbolt 2, il quadruplo rispetto all'USB 3.1 e otto volte di pi\u00f9 rispetto all\u2019USB 3; .\nLa versione da 13 pollici permette il supporto fino a due schermi 4K o uno schermo 5K, mentre la versione da 15 pollici supporta fino a due schermi 5K.\nCaratteristiche\nMet\u00e0 2017.\nIn occasione della Apple Worldwide Developers Conference 2017 (WWDC) tenutasi il 5 giugno 2017 a San Jose, viene presentato un aggiornamento della linea MacBook Pro. I notebook non subiscono modifiche a livello estetico, quanto a livello di perfomances. Vengono infatti integrati i nuovi processori Intel Kaby Lake, a sostituzione degli ormai obsoleti Sky Lake, e tra le versioni da 13 pollici viene introdotto un quarto modello senza Touch Bar da 1549 euro con 128 GB di archiviazione. Non subiscono modifiche la RAM, la batteria e lo schermo.\nMet\u00e0 2018.\nIl 12 luglio 2018 \u00e8 stata presentata una nuova linea di MacBook Pro, formata da:\nEsteticamente \u00e8 uguale al modello 2016 e 2017, mantenendo le misure esterne ma aumentandone le potenzialit\u00e0. \u00c8 venduto anch'esso in due colorazioni: grigio siderale e argento.\nI prezzi in Italia per il modello da 13\" senza Touch Bar, che monta un processore Kaby Lake, partono da 1549 euro per quello da 128 GB, da 1799 euro per quello da 256 GB. Per il modello da 13\" con Touch Bar, che monta in questo caso un processore Coffee Lake, partono da 2099 euro per quello con 256 GB e da 2349 euro per il modello da 512 GB. Il modello da 15\", disponibile solo con Touch Bar e che monta un processore Coffee Lake, parte da 2899 euro.\nCaratteristiche\nMet\u00e0 2019.\nIl 21 maggio 2019 \u00e8 stata aggiornata la linea MacBook Pro da 13\" con diverse migliorie hardware, specialmente sul processore.\nIl 9 luglio sono state presentate anche le novit\u00e0 della linea da 13\", come l'introduzione della Touch Bar anche alla versione con 2 porte Thunderbolt. La versione con 4 porte Thunderbolt ha avuto un leggero aumento della velocit\u00e0 del processore, passando da 2,3\u00a0GHz a 2,4\u00a0GHz per i modelli i5 e da 2,7\u00a0GHz ai 2,8\u00a0GHz per i modelli i7. Da questo momento in poi, tutti i prodotti MacBook Pro sono comprensivi di Touch Bar. Da considerare inoltre, un leggero calo di prezzi nei rispettivi modelli aggiornati dall'anno precedente.\nFine 2019.\nIl 13 novembre 2019, senza l'ausilio di un evento, Apple ha presentato una linea aggiornata di MacBook Pro in cui il modello da 15 pollici \u00e8 stato sostituito con quello da 16.\nIl MacBook Pro da 16\" offre due opzioni configurabili allo stesso prezzo dello opzioni base della versione da 15\" (2799 e 3299 euro) con diverse migliorie hardware, tra cui un nuovo processore i9 opzionale, pi\u00f9 opzioni di scelta per lo spazio di archiviazione nelle configurazioni base, tre nuove schede grafiche AMD dedicate con memoria DDR6, la reintroduzione del tasto Esc meccanico (non pi\u00f9 integrato nella Touch Bar) e un pulsante per il Touch ID simile a quello introdotto nel MacBook Air del 2018.\nInizio 2020.\nDopo l'aggiornamento della tastiera nel MacBook Pro da 16\", Apple presenta un ulteriore aggiornamento della linea dei MacBook Pro da 13\", anche questi con la nuova tastiera Magic Keyboard, il Touch ID su un pulsante specifico e il ritorno del tasto \"Esc\".\nOltre alla tastiera, Apple raddoppia le capacit\u00e0 di archiviazione di serie; rispetto alle versioni del 2019, i processori dei modelli da 2 porte Thunderbolt rimangono invariati, mentre vengono resi disponibili i nuovi processori Intel Core di decima generazione Cannonlake nei modelli da 4 porte Thunderbolt.\nPer i modelli da 2 porte Thunderbolt i prezzi diminuiscono leggermente, partendo in Italia da 1529 euro per il modello da 256 GB di archiviazione e da 1779 euro per quello da 512 GB. Per i modelli da 4 porte Thunderbolt, invece, i prezzi aumentano sensibilmente, partendo in Italia da 2299 euro per il modello da 512 GB e da 2479 euro per il modello da 1 TB.\nFine 2020.\nLa tastiera, la scocca esterna e le funzionalit\u00e0 rimangono invariate ma introduce sul mercato processori basati sull'architettura ARM Apple M1, iniziando un processo di transizione che include anche MacBook Air e Mac mini e si concluder\u00e0 solo quando tutti i prodotti saranno convertiti alla nuova architettura. Tra i vantaggi del nuovo processore vi sono un notevole aumento della durata reale della batteria fino a 18/20 ore di utilizzo, l'abbassamento delle temperature a parit\u00e0 di lavoro e un controllo sulla progettazione gi\u00e0 nelle fase iniziali.\nAl momento del debutto, il MacBook Pro da 13,3\" \u00e8 disponibile in colorazione \"Space Grey\", \"Argento\", con i tagli di memoria da 256 GB a 2 TB e RAM da 8 o 16 GB, oltre ad essere commercializzato di fabbrica con il sistema operativo macOS Big Sur\nProblemi.\nAlcuni esemplari di MacBook Pro hanno presentato questi problemi:"}
{"id": "412701", "revid": "31465", "url": "https://it.wikipedia.org/wiki?curid=412701", "title": "Jacques II de Chabannes de La Palice", "text": ""}
{"id": "412722", "revid": "1610933", "url": "https://it.wikipedia.org/wiki?curid=412722", "title": "Oritteropo", "text": ""}
{"id": "412739", "revid": "1318658", "url": "https://it.wikipedia.org/wiki?curid=412739", "title": "Linea Victoria", "text": "La linea Victoria (in inglese: \"Victoria line\") \u00e8 una linea della metropolitana di Londra, a servizio dell'omonima citt\u00e0 dell'Inghilterra, Regno Unito. Sulle cartine della metropolitana viene indicata con il colore azzurro. \u00c8 una linea di profondit\u00e0 che corre in direzione sud-nord est rispetto al centro di Londra. Fu costruita negli anni 1960 per decongestionare le altre linee, in particolare la linea Piccadilly. La Victoria line fu progettata in modo da attraversare il maggior numero di stazioni di interscambio e mantenendo una certa distanza tra i tratti tra le varie fermate per aumentare la velocit\u00e0. La linea ha una sola stazione che non \u00e8 di scambio con le altre linee della metropolitana o con la ferrovia, la stazione di Pimlico.\nMolte stazioni del percorso furono modificate per consentire lo scambio rapido dei passeggeri tra le banchine. In alcuni casi ci\u00f2 fu ottenuto costruendo la banchina della Victoria line sull'altro lato della stazione, mentre in altri casi furono utilizzate banchine preesistenti di altre linee che furono spostate su nuove banchine. Esempi di scambio fra banchine adiacenti sono la stazione di Euston, fra la Victoria e la linea Northern (ramo City), quella di Oxford Circus con la linea Bakerloo, la stazione di Highbury &amp; Islington con la linea ferroviaria suburbana Northern City Line e quella di Finsbury Park con la linea Piccadilly.\nEsiste un raccordo tra la stazione di Seven Sisters e il deposito della linea a Northumberland Park.\nMateriale rotabile.\nLa Victoria Line \u00e8 stata servita da una flotta di 43 treni \"1967 Tube Stock\". Ogni treno era costituito da due unit\u00e0 da quattro carrozze, per un totale di otto carrozze per convoglio. La linea \u00e8 equipaggiata con un sistema di guida semi automatico chiamato automatic train operation (ATO); l'operatore del treno si occupa solo della chiusura delle porte e basta la pressione di alcuni tasti per far procedere il treno tra una stazione e l'altra ad una velocit\u00e0 di sicurezza, il convoglio si ferma automaticamente alle stazioni senza l'azionamento di alcun comando da parte del conducente. Questo sistema \u00e8 in funzione sulla linea dal 1968.\nQuesti veicoli sono stati sostituiti tra il 2009 e il 2012 dai nuovi convogli \"2009 Tube Stock\" costruiti dalla Bombardier Transportation.\nApertura.\nLa prima tratta ad essere aperta al pubblico fu quella tra la stazione di Walthamstow Central e la stazione di Highbury &amp; Islington. Non ci fu una cerimonia di apertura, il primo convoglio part\u00ec alle 6.30 di domenica 1\u00ba settembre 1968. Dopo di questa, fu aperta la tratta tra Highbury &amp; Islington e Warren Street, ancora senza cerimonia, il 1\u00ba dicembre 1968.\nLa cerimonia ufficiale di inaugurazione si tenne alla stazione di Londra Victoria il 7 marzo 1969: la regina Elisabetta II tolse il velo ad una placca commemorativa nell'atrio della stazione. Dopo una cerimonia breve, la regina compr\u00f2 un biglietto per 5 vecchi pence (2,08 nuovi pence) e viaggi\u00f2 fino a Green Park.\nLa principessa Alexandra ha aperto l'estensione a Brixton il 23 luglio 1971, facendo un viaggio dalla stazione di Brixton alla stazione di Vauxhall.\nMotivi di tegole.\nTutte le stazione sulla linea Victoria hanno quadri di tegoli su lori marciapedi, che sono giochi di parole delle sui nomi o riferrano a lori storia (Gli artisti sono in parentesi)."}
{"id": "412754", "revid": "227211", "url": "https://it.wikipedia.org/wiki?curid=412754", "title": "Etologo", "text": ""}
{"id": "412759", "revid": "125840106", "url": "https://it.wikipedia.org/wiki?curid=412759", "title": "MagSafe", "text": "Il connettore MagSafe \u00e8 un connettore per l'alimentazione, presentato da Apple il 10 gennaio 2006 al MacWorld Expo di San Francisco, insieme al MacBook Pro.\nDescrizione.\nLa particolarit\u00e0 del connettore MagSafe \u00e8 l'essere tenuto in sede magneticamente, cosicch\u00e9 quando il cavo di alimentazione viene tirato accidentalmente il connettore si sfila in modo sicuro, senza danneggiarsi o far cadere il computer. Tale funzione \u00e8 simile a quella dei connettori degli apparecchi per friggere che, quando tirati, si staccano per evitare che l'olio bollente si rovesci.\nI \"pin\" del connettore MagSafe sono disposti in modo simmetrico consentendo di inserire il connettore in qualunque verso: il \"pin\" centrale trasporta il segnale di controllo carica, mentre quelli pi\u00f9 esterni trasportano l'alimentazione. La calza metallica esterna del connettore viene utilizzata dall'ancoraggio metallico ma non ha funzioni dal punto di vista elettrico. Il connettore MagSafe contiene un LED che si illumina quando connesso al computer, di colore ambra quando \u00e8 in corso la ricarica della batteria del computer, verde quando la batteria non viene ricaricata (durante la verifica iniziale della tensione o quando \u00e8 completamente carica).\nIl trasformatore del MagSafe ha dei ganci retrattili che permettono di arrotolare il filo per occupare meno spazio, negli anni \u00e8 diminuito di dimensioni e peso a parit\u00e0 di potenza erogata.\nViene sempre fornito con una prolunga e con un connettore a muro secondo il paese di acquisto. Possono essere acquistati a parte kit per renderlo meccanicamente compatibile con tutte le connessioni elettriche mondiali, a livello elettrico \u00e8 un alimentatore multi voltaggio auto adattabile 100-240 V 50-60\u00a0Hz.\nCon i MacBook Pro Mid 2010 \u00e8 stata modificata la forma dell'alimentatore rendendolo ad L. Questa nuova versione ne riduce lo spazio occupato e il connettore \u00e8 stato reso completamente d'allumino.\nEsistono diverse versioni dell'alimentatore dei notebook Apple: quella da , utilizzata nei MacBook Air, quella da utilizzata nei MacBook e nei MacBook Pro da 13,3\", la versione da 85 W impiegata nei MacBook Pro 15,5\" e 17\" e la versione da 85W impiegata nei MacBook Pro 15\" Retina:\nMagSafe 2.\nNel portatile MacBook Air del 2012 \u00e8 stata introdotta una versione miniaturizzata del MagSafe: la MagSafe 2, resasi necessaria a causa del ridotto spessore del portatile; in seguito tale versione \u00e8 stata applicata a tutti i portatili di Apple. In tutte e due le versioni i pin, elettricamente e per dimensioni, sono identici differiscono per lo spessore della struttura di contorno magnetica.\nApple commercializza un adattatore per rendere intercambiabili le due versioni di MagSafe.\nSistemi precedenti.\nPrima dell'ideazione del MagSafe i precedenti portatili Apple, come ad esempio PowerBook, adottavano un sistema coassiale con un pin protetto da uno scudo metallico, simile a quello degli altri portatili. La serie iBook introdusse un nuovo connettore, simile ad un connettore stereo, ma con un anello metallico intorno. Mentre i primi caricabatterie (a forma di disco) avevano un semplice connettore cilindrico argentato, quelli successivi (di forma bianca col simbolo Apple, simili agli attuali MagSafe) avevano un anello luminoso che, esattamente come il LED sui MagSafe, indicava lo status di carica col medesimo codice cromatico in seguito adottato per l'attuale MagSafe.\nPer tale ragione inciampare su un caricabatterie collegato ad un iBook o estrarlo scorrettamente, tirando con violenza il cavo poteva, come per molti altri dispositivi non basati sull'aggancio magnetico, far cadere il portatile oppure danneggiare i connettori deformando lo scudo interno del connettore esterno o rovinando il connettore interno. Se la tecnologia dei connettori con anello luminoso rendeva semplice valutare un inefficace funzionamento del caricabatterie danneggiato, i primi connettori, privi di \"feedback\" luminoso, potevano sviluppare problemi di diagnosi non visualmente rapida.\nIn casi di danneggiamento e forte logorio del connettore, lo stesso poteva piegarsi e danneggiarsi: in casi estremi, la punta del connettore poteva rompersi nel socket del portatile, rimanendovi incastrata.\nA causa del design dei primi iBook G3, era possibile sostituire la componente contenente la presa di alimentazione senza dover sostituire l'intera scheda madre: ci\u00f2 era comunque reso difficile dalla posizione della stessa, che costringeva il tecnico a dover smontare quasi completamente il portatile in un processo composto da 50 passi, comprensibilmente oneroso in termini di manodopera ed attenzione richiesta.\nQuesti problemi sono stati ridotti dal MagSafe, non pi\u00f9 basato su componenti meccaniche, ma magnetiche."}
{"id": "412765", "revid": "226458", "url": "https://it.wikipedia.org/wiki?curid=412765", "title": "Reattore nucleare ad alta temperatura", "text": "Il reattore nucleare ad alta temperatura, anche HTGR, acronimo inglese di High Temperature Gas Reactor, \u00e8 applicabile a due tecnologie per reattori nucleari di IV generazione, in via di sviluppo:\nEntrambi impiegano elio gassoso ad alta temperatura e pressione come refrigerante per muovere direttamente turbine a gas a ciclo Brayton per la generazione di elettricit\u00e0 oppure per la produzione d'idrogeno, impiegabile nella futuribile economia a idrogeno auspicata da Jeremy Rifkin."}
{"id": "412782", "revid": "104458", "url": "https://it.wikipedia.org/wiki?curid=412782", "title": "Uomo di Pazyryk", "text": ""}
{"id": "412806", "revid": "1318658", "url": "https://it.wikipedia.org/wiki?curid=412806", "title": "Trinculo", "text": ""}
{"id": "412816", "revid": "33689", "url": "https://it.wikipedia.org/wiki?curid=412816", "title": "Furio Dionisio Filocalo", "text": "Biografia.\nFilocalo fu il calligrafo di papa Damaso I e autore nel 354 di un calendario romano giunto fino ai nostri giorni. Filocalo era cristiano ma nel calendario che redasse mise molte feste romane. Si tratta comunque del pi\u00f9 antico calendario cristiano conosciuto.\nFu anche autore delle epigrafi scritte su grandi lastre di marmo e apposte sulle tombe dei martiri, monumentalizzate da papa Damaso I. Di queste epigrafi se ne sono conservate una trentina pi\u00f9 o meno integre mentre una cinquantina furono trascritte su codici medievali giunti fino a noi."}
{"id": "412834", "revid": "1872303", "url": "https://it.wikipedia.org/wiki?curid=412834", "title": "Condominio delle Nuove Ebridi", "text": "Il condominio delle Nuove Ebridi (; ) fu il nome ufficiale del protettorato franco-britannico di un arcipelago sud Pacifico dal 1980 noto come lo Stato indipendente di Vanuatu.\nL'arcipelago fu colonizzato da britannici e francesi nel corso del XVIII secolo poco dopo la prima visita europea del capitano James Cook.\nSuccessivamente i due Paesi firmarono un accordo che stabil\u00ec il dominio congiunto sul possedimento, in vigore dal 1906 fino al 1980 quando le Nuove Ebridi divennero indipendenti.\nCaso unico di condominio tra due potenze coloniali, ebbe come risultato quello di creare nel Paese due comunit\u00e0 linguistiche, una anglofona e una francofona, che persistette anche dopo l'indipendenza, tanto da avere scuole, istituzioni e partiti di lingue diverse.\nSotto il condominio le Nuove Ebridi furono gestite nell'ambito di due distinti sistemi giuridici. I cittadini francesi dell'isola erano soggetti al diritto francese, i britannici a quello inglese. Gli indigeni della Nuova Ebridi potevano optare per l'uno o per l'altro sistema giuridico. Entrambi i paesi erano rappresentati in loco da un \"Commissario Residente\", analogo ad un governatore coloniale. Il governatore britannico delle Nuove Ebridi risiedeva nelle Isole Salomone mentre il governatore francese nella Nuova Caledonia; la gestione dell'economia e del territorio avveniva tramite una Commissione Interna formata da funzionari coloniali britannici e francesi presieduta dai due governatori, mentre la politica estera e la difesa erano affidate congiuntamente a Regno Unito e Francia. Questa situazione governativa \u00e8 stata descritta da un ex Commissario Residente britannico come \"il Pandemonium\" nonostante la durata del Condominio dimostri la buona riuscita dell'esperimento di governo delle due potenze gi\u00e0 alleate fin dal 1904 e in tutte le guerre del '900."}
{"id": "412838", "revid": "827882", "url": "https://it.wikipedia.org/wiki?curid=412838", "title": "Ceredigion", "text": "Il Ceredigion \u00e8 una contea costiera del Galles centrale, che confina con la baia di Cardigan ad ovest, il Gwynedd a nord, il Powys ad est, il Carmarthenshire a sud e il Pembrokeshire a sud-ovest. Il suo nome significa \"Terra di Ceredig\", che era figlio di Cunedda, un capo che, nel V secolo, riconquist\u00f2 gran parte del Galles, strappandolo dalle mani degli irlandesi. Dal V al IX secolo fu sede di un regno britannico.\nNel 1282, Edoardo I d'Inghilterra conquist\u00f2 la maggior parte del Galles e divise l'area in contee. Il nome di Ceredigion fu anglicizzato in Cardiganshire. Solo con la riorganizzazione amministrativa del Galles, avvenuta nel 1974, venne reintrodotto il nome di Ceredigion.\nCopre un'area di e la sua popolazione \u00e8 di oltre . Ospita due sedi dell'Universit\u00e0 del Galles, una ad Aberystwyth e una a Lampeter ed \u00e8 sede della Biblioteca nazionale del Galles, fondata nel 1907.\nLe citt\u00e0 principali sono: Aberaeron, Aberarth, Aberystwyth, Cardigan, Lampeter, Llanddewi Brefi, Llandysul, Llanilar, Llanrhystud, New Quay, Newcastle Emlyn (non del tutto nel Carmarthenshire) e Tregaron.\nI monti Cambrici coprono gran parte dell'est della contea; quest'ampia area forma parte del deserto del Galles. Nel sud e nell'ovest la superficie \u00e8 poco elevata. Il punto pi\u00f9 alto \u00e8 Plynlimon (758 metri), dove si trovano le sorgenti di cinque fiumi: Severn, Wye, Dulas, Llyfnant e Rheidol. Gli costieri hanno molte spiagge sabbiose."}
{"id": "412857", "revid": "125262674", "url": "https://it.wikipedia.org/wiki?curid=412857", "title": "Tom Welling", "text": "Ha raggiunto la fama internazionale interpretando il giovane Clark Kent nella serie televisiva \"Smallville\".\nBiografia.\nWelling nasce a Putnam Valley, New York. Suo padre \u00e8 un dirigente in pensione della General Motors e sua madre una casalinga laureata in ingegneria. Ha due sorelle pi\u00f9 grandi, Rebecca e Jamie, e un fratello pi\u00f9 piccolo, Mark, anche lui attore.\nIl lavoro del padre, che richiede frequenti traslochi, porta la famiglia prima a Hockessin, in Delaware, e poi a Okemos in Michigan, dove Welling inizia il liceo e, dopo aver provato a recitare in alcuni spettacoli teatrali, decide di dedicarsi agli sport di squadra, compresi baseball, pallacanestro e calcio.\nVita privata.\nIl 5 luglio 2002 sposa a Martha's Vineyard la modella Jamie White dopo una relazione di tre anni. Nell'ottobre 2013 la moglie annuncia il divorzio. \nNel dicembre 2019 sposa Jessica Rose Lee, che frequentava dal 2014, dalla quale ha avuto due figli.\nCarriera.\nDopo il diploma, Welling comincia a lavorare nel settore delle costruzioni, ma nel 1998 viene scoperto da un cercatore di talenti, che gli suggerisce di provare la carriera di modello. Nel 2000 si stabilisce a Los Angeles, dove posa per Tommy Hilfiger, Abercrombie &amp; Fitch, Calvin Klein e altri. Mentre inizia a tentare la carriera di attore, compare nel video del singolo di Angela Via \"Picture Perfect\". Il primo ruolo pi\u00f9 importante \u00e8 nella serie televisiva \"Giudice Amy\" nel 2001, in cui compare per sei episodi nella parte di un maestro di karate, con cui la protagonista Amy Brenneman intreccia una relazione sentimentale. In seguito recita in \"Special Unit 2\" e \"Undeclared\".\nSempre nel 2001 viene scelto, in seguito a una selezione nazionale, per il ruolo di Clark Kent in \"Smallville\", serie televisiva che ha grande successo e gli d\u00e0 fama e popolarit\u00e0 internazionale.\nNell'agosto 2011, dopo la fine di \"Smallville\", cambia agente, passando alla William Morris Endeavor.\nDopo vari impieghi al cinema soprattutto, nel 2017 e nel 2018 \u00e8 nel cast principale della terza stagione della serie televisiva \"Lucifer\".\nNel 2019, a 8 anni dalla fine di \"Smallville\", Welling torna ad interpretare il ruolo di Clark Kent, nell\u2019episodio crossover con la serie \"Batwoman\".\nDoppiatori italiani.\nNelle versioni in italiano delle opere in cui ha recitato, Tom Welling \u00e8 stato doppiato da:"}
{"id": "412873", "revid": "125721511", "url": "https://it.wikipedia.org/wiki?curid=412873", "title": "Nazionale di calcio dell'Albania", "text": "La nazionale di calcio dell'Albania (albanese: \"Komb\u00ebtarja Shqiptare e Futbollit\"), \u00e8 la selezione maggiore maschile di calcio della Federata Shqiptare e Futbollit, il cui nome ufficiale \u00e8 nazionale A, che rappresenta l'Albania nelle varie competizioni ufficiali o amichevoli riservate a squadre nazionali.\nNella graduatoria FIFA in vigore da agosto 1993, occupa il 63\u00ba posto nel ranking FIFA. La miglior posizione in classifica raggiunta dall'Albania \u00e8 stata il 22\u00ba posto nell'agosto 2015, mentre il peggior posizionamento \u00e8 il 124\u00ba posto raggiunto nell'agosto 1997.\nStoria.\nQuantunque la Federazione calcistica dell'Albania sia stata fondata il 6 giugno 1930 e si sia affiliata alla FIFA nel 1932, la nazionale albanese esord\u00ec solo nel secondo dopoguerra, terminata l'occupazione italo-tedesca. Avrebbe dovuto partecipare al , ma rifiut\u00f2 l'invito per difficolt\u00e0 organizzative.\nDopo la fine della seconda guerra mondiale il governo comunista del paese favor\u00ec lo sviluppo e la pratica del calcio, finanziando la costruzione di nuove infrastrutture e promuovendo lo sport presso le associazioni e le scuole. La nazionale esord\u00ec ufficiosamente il 22 settembre 1946 battendo per 5-0 il e ufficialmente il 7 ottobre 1946 a Tirana, sconfitta per 2-3 dalla allo Stadio Qemal Stafa. Nello stesso anno vinse la Coppa dei Balcani per nazioni battendo per 1-0 in finale la . Nel 1954 la federazione calcistica albanese fu tra i membri fondatori dell'UEFA.\nL'Albania attese sino al 1962 per competere nelle eliminatorie del campionato europeo. Esord\u00ec dunque nelle qualificazioni ai grandi tornei internazionali in occasione delle eliminatorie di , dove super\u00f2 il primo turno per il ritiro della . Agli ottavi di finale, nell'ottobre 1963, fu eliminata dalla (4-0 per i danesi a Copenaghen, 1-0 per gli albanesi a Tirana).\nEsord\u00ec nelle qualificazioni al campionato del mondo in occasione delle eliminatorie di . Nel novembre 1965 ottenne un 1-1 casalingo contro l' di George Best e Pat Jennings, risultato che mise fine alle speranze nordirlandesi di qualificarsi al mondiale inglese. Fu l'unico punto raccolto dagli albanesi in 6 partite.\nIn occasione delle eliminatorie per l'europeo del 1968, il 17 dicembre 1967, l'Albania pareggi\u00f2 per 0-0 a Tirana contro la , impedendo ai tedeschi di qualificarsi per la fase finale della Coppa d'Europa (prima e unica volta nella storia del calcio tedesco) e favorendo in tal modo la , poi finalista della competizione.\nNel 1973 ottenne la sua prima vittoria, contro la (1-0). Per ragioni politiche non partecip\u00f2 a nessuna qualificazione mondiale o europea dal 1970 al 1980.\nSei anni dopo l'ultima partita giocata, la nazionale albanese si iscrisse alle qualificazioni al mondiale di . Termin\u00f2 il girone al penultimo posto, dietro , e e davanti alla (che chiuse a pari punti con l'Albania, 2) con un bilancio di una vittoria (2-0 contro la Finlandia il 3 settembre 1980 a Tirana) e 7 sconfitte.\nNelle qualificazioni al mondiale messicano, invece, ottenne una vittoria di prestigio contro il Belgio (2-0), poi classificatosi quarto alla fase finale e considerato una delle squadre pi\u00f9 forti di quegli anni.\nLe qualificazioni al e al furono probabilmente le peggiori nella storia della nazionale albanese, sconfitta in tutte e 6 le partite in ambo le campagne.\nCon la caduta del regime comunista, iniziata nel dicembre 1990, il calcio albanese apr\u00ec i propri confini e i giocatori albanesi poterono giocare per squadre di club estere. La selezione albanese, sulla scorta di questa apertura, riusc\u00ec a migliorare il proprio rendimento, mostrando segnali di crescita. Nell'ottobre 1997, ad Hannover, l'Albania perse in modo onorevole (4-3) contro la , che necessitava di un punto per qualificarsi al , dopo essere passata in vantaggio e pareggiato per ben due volte.\nNel 2000 l'Albania vinse il Torneo di Malta, mentre nelle qualificazioni al la squadra riusc\u00ec a vincere per 2-0 contro la . Nelle eliminatorie del la squadra allenata dal tedesco Hans-Peter Briegel chiuse il girone al penultimo posto, ma senza subire sconfitte in casa, dopo aver colto anche vittorie contro (3-1 allo Stadio Loro Bori\u00e7i, con Briegel all'esordio) e e pareggi contro e .\nIl 4 settembre 2004, all'esordio delle qualificazioni per il mondiale del 2006, l'Albania sconfisse per 2-1 a Tirana la , che era alla prima uscita dopo la vittoria del titolo europeo, poi pareggi\u00f2 a reti inviolate sul campo del . Il girone fu chiuso dagli albanesi al quinto posto con 13 punti, record per la nazionale schipetara nelle qualificazioni mondiali (frutto di 4 vittorie, un pareggio, 7 sconfitte).\nNel dicembre 2011 sulla panchina dell'Albania arriv\u00f2 il tecnico italiano Gianni De Biasi. Pur avendo mancato la qualificazione ai successivi tornei internazionali, dal 2014 la compagine albanese conobbe un discreto miglioramento. Il 7 settembre 2014 l'Albania si impose clamorosamente per 1-0 (gol di Bekim Balaj) in casa del nella prima partita delle qualificazioni al . Nei mesi seguenti il cammino di qualificazione alla fase finale del massimo torneo continentale prosegu\u00ec per l'Albania con risultati soddisfacenti. Il 13 giugno 2015 la squadra sconfisse inoltre in casa per 1-0 la in amichevole e un paio di mesi pi\u00f9 tardi, nella scia dell'ottimo percorso nel girone eliminatorio, si iss\u00f2 al 22\u00ba posto della classifica mondiale della FIFA, miglior piazzamento di sempre per l'Albania.\nNell'autunno 2015, battendo per 3-0 l' ad Erevan, la formazione allenata da De Biasi consegu\u00ec una storica qualificazione al campionato europeo del 2016, grazie al secondo posto nel girone con 14 punti (4 vittorie, 2 pareggi, 2 sconfitte).\nLa partecipazione della formazione albanese alla fase finale dell'europeo non and\u00f2, tuttavia, oltre la fase a gironi. La squadra esord\u00ec perdendo per 1-0 con la . Un'altra sconfitta, contro la padrona di casa (un 2-0 maturato nei minuti finali della gara), non elimin\u00f2 l'Albania, cui non fu, per\u00f2, sufficiente battere la (1-0, gol di Armando Sadiku) nell'ultimo incontro per venire ripescata come una delle migliori terze classificate.\nDopo la qualificazione all'europeo, la nazionale albanese entr\u00f2 in una fase di transizione. Il CT De Biasi rassegn\u00f2 le proprie dimissioni nel giugno 2017, dopo la vittoria per 0-3 contro , e al suo posto venne scelto un altro italiano, Christian Panucci, il quale ottenne all'esordio una vittoria per 2-0 contro il , per poi chiudere le qualificazioni al campionato mondiale del 2018 al terzo posto dietro a e , non qualificandosi alla fase finale del torneo. I risultati con Panucci peggiorarono: in UEFA Nations League 2018-2019 l'Albania si piazz\u00f2 all'ultimo posto nel raggruppamento di Lega C dietro a e , ottenendo solo una vittoria contro gli israeliani per 1-0. In seguito alla crisi di risultati, Panucci fu sollevato dall'incarico di CT dopo la sconfitta per 0-2 subita contro la , alla prima giornata delle qualificazioni al campionato europeo del 2020. \nDopo il breve interregno di Ervin Bulku e Sulejman Mema, CT \"ad interim\" per la sfida contro , fu scelto come nuovo allenatore della nazionale albanese Edy Reja, nel solco della tradizione di allenatori italiani sulla panchina delle \"Aquile\". Nonostante la sconfitta per 1-0 all'esordio contro l', l'Albania con Reja fece registrare un graduale miglioramento dei risultati e delle prestazioni, tra cui la vittoria per 4-2 in casa proprio contro gli islandesi. L'Albania, per\u00f2, termin\u00f2 al quarto posto il proprio girone, dietro a , Turchia e Islanda, e, anche a causa della prestazione negativa in UEFA Nations League, i rossoneri mancarono l'accesso alla fase finale del campionato europeo 2020.\nIl nuovo decennio dell'Albania cominci\u00f2 con la UEFA Nations League 2020-2021. Gli schipetari, inseriti come teste di serie in un girone che comprendeva , e , iniziarono la campagna vincendo per 0-2 contro i bielorussi a Minsk, ma tre partite senza successi sembrarono peggiorare la situazione dell'Albania, che, tuttavia, riusc\u00ec poi a recuperare lo svantaggio in classifica, terminando il girone al primo posto grazie al successo per 3-2 all'ultima giornata contro la Bielorussia e guadagnando cos\u00ec la prima promozione in Lega B nella storia della nazionale albanese.\nL'Albania mancher\u00e0 la qualificazione anche al campionato mondiale del 2022, ma la campagna di qualificazione si dimostra comunque positiva: le Aquile chiudono al terzo posto con 18 punti (miglior punteggio della propria storia), grazie soprattutto a due vittorie per 1-0 contro l' e mancando l'accesso ai playoff solo per 2 punti (conquistati dalla , mentre al primo posto si affermano i vicecampioni d'Europa dell').\nColori e simboli.\nI colori ricorrenti nelle tenute da gara dell'Albania sono il rosso e il nero, mutuati dalla bandiera nazionale. In trasferta la divisa \u00e8 invece solitamente di colore bianco con finiture nere o rosse.\nLe divise in uso dal 2016, realizzate dallo sponsor tecnico Macron, seguono questo stile: il completo casalingo \u00e8 infatti composto da maglia rossa, calzoncini neri e calzettoni rossi. La divisa per le gare esterne \u00e8 invece integralmente di colore bianco tendente al grigio, mentre la terza maglia \u00e8 completamente nera. Caratteristica di tali divise \u00e8 la serigrafia tono su tono evocante l'aquila bicefala (simbolo nazionale albanese) che decora la parte bassa del torso, al di sotto del petto. All'altezza del cuore \u00e8 ricamato uno scudo sannitico rosso contenente la gi\u00e0 citata aquila nera e la sigla FSHF (acronimo del nome della federazione calcistica nazionale).\nDivise.\nL'uniforme della Nazionale albanese \u00e8 caratterizzata da una maglia rossa con pantaloni neri e calzettoni generalmente rossi e solo in passato anche neri. Nelle prime partite ufficiali degli anni '30 i pantaloncini erano invece bianchi. In ogni caso, la divisa dell'Albania Calcio ha subito pochi cambiamenti nel corso della storia, mantenendo una certa linea tradizionale. La divisa della trasferta \u00e8 interamente bianca, con rifiniture in rosso e nero; la terza divisa \u00e8 nera, con calzettoni neri o bianchi. Alcuni modelli sono mostrati di seguito.\nRivalit\u00e0.\nLe prime rivalit\u00e0 della nazionale di calcio albanese sono state quelle con prima e poi, e , accese rivalit\u00e0 storiche che esistono ancora oggi, dovute piuttosto a motivi storici che non calcistici e sfociate anche recentemente in polemiche, tensioni ed incidenti causati per lo pi\u00f9 dai rivali. Si segnalano rivalit\u00e0 minori anche con le nazionali di e , dovute soprattutto alle vicissitudini storico-geografiche dell'Albania.\nGemellaggi.\nLa nazionale di calcio dell\u2019Albania \u00e8 gemellata direttamente con quella del , nata nel 2014 da giocatori provenienti dalla rosa della nazionale albanese. Diversi e naturali sono spesso i rapporti con le Nazionali di Macedonia del Nord e Montenegro, cui una componente ingente delle rose sono storicamente costituite da giocatori d\u2019etnia albanese.\nEsistono gemellaggi sportivi con alcune squadre di calcio dilettantistiche delle storiche comunit\u00e0 albanesi d'Italia (\"arb\u00ebresh\u00ebt\"): nel 2017, in occasione della partita Italia - Albania disputata a Palermo (Sicilia, IT) per le qualificazioni ai Mondiali di Calcio, la squadra locale e il Comune di Piana degli Albanesi hanno accolto l'ambasciatore della Repubblica d'Albania, la delegazione ufficiale della Federazione calcistica dell'Albania e tifosi albanesi accorsi numerosi anche dai Balcani, in un gemellaggio fraterno e sportivo \"arb\u00ebresh\u00eb-shqiptar\u00eb\".\nEsiste anche un rapporto d'amicizia con i tifosi della .\nAltre nazionali.\nOltre alla citata selezione nazionale, l'ordinamento della FSHF ne prevede varie altre, divise per fascia d'et\u00e0 dei propri giocatori. La nazionale maschile Under-21, che partecipa alle competizioni continentali con i propri pari categoria; le nazionali Under-20, Under-19, Under-18, Under-17, Under-16, Under-15.\nRappresentano ufficialmente l'Albania sempre sotto il coordinamento della FSHF: la Nazionale femminile.\nConfronti con le altre nazionali.\nQuesti sono i saldi dell'Albania nei confronti delle nazionali con cui sono stati disputati almeno un incontro.\nSaldo generale.\n\"Aggiornato al 15 novembre 2021.\"\nStadi.\nLo stadio calcistico ufficiale della nazionale albanese \u00e8 la nuova Arena Komb\u00ebtare, situata nel centro di Tirana. Esso sostituisce dal 2019 il precedente Stadio Qemal Stafa, costruito intorno al 1930 come impianto polisportivo. In totale pu\u00f2 ospitare 22.500 spettatori, ed \u00e8 il pi\u00f9 grande stadio della nazione.\nL'Albania ha giocato partite ufficiali nello stadio Loro Bori\u00e7i di Scutari, dove ha conseguito importanti successi (ad esempio la vittoria per 3-1 sulla nelle qualificazioni ad Euro 2004). Lo stadio Niko Dovana di Durazzo e lo stadio comunale di Coriza sono stati utilizzati per giocare amichevoli. D'altro canto la nazionale albanese ha giocato la maggior parte delle pi\u00f9 recenti partite internazionali allo stadio Elbasan Arena, ricostruito nel 2014 per poter ospitare le partite ufficiali nel frangente di ricostruzione dello stadio di Tirana.\nCopertura mediatica.\nI diritti televisivi per le partite di qualificazione e le amichevoli dell'Albania sono dei canali albanesi Radio Televizioni Shqiptar (RTSH) e SuperSport Albania, programmi di Digitalb.\nStatistica partite.\nQuesta \u00e8 la statistica di tutte le partite ufficiali giocate dalla nazionale di calcio dell'Albania fino al 15 novembre 2021.\nRosa attuale.\nLista dei giocatori convocati per le sfide di qualificazione al contro e del 12 e 15 novembre 2021.\nPresenze e reti aggiornate al 15 novembre 2021. \n! colspan=\"9\" align=\"left\" |\n \n \n \n \n! colspan=\"9\" align=\"left\" |\n! colspan=\"9\" align=\"left\" |\nStaff.\nLo staff della nazionale si compone del commissario tecnico, che allena, convoca e schiera in campo gli atleti ed \u00e8 assistito da due vice-allenatori. Ad aiutare gli allenatori, ci sono il preparatore atletico, il preparatore dei portieri, il capo delegazione, il segretario, i medici, i massofisioterapisti e gli osservatori, che assistono ai match degli avversari.\nRecord individuali.\n\"Aggiornato al 15 novembre 2021.\"\nIn grassetto i giocatori ancora in attivit\u00e0 con la maglia della nazionale.\nCapitani storici.\nQuesto elenco comprende i calciatori che per un determinato periodo hanno vestito stabilmente la fascia di capitano.\nRecord di presenze da capitano.\n\"Aggiornata all'11 giugno 2019.\"\nStatistiche allenatori.\n\"Aggiornate al 15 novembre 2021.\""}
{"id": "412880", "revid": "122161300", "url": "https://it.wikipedia.org/wiki?curid=412880", "title": "Ceredig", "text": ""}
{"id": "412903", "revid": "767487", "url": "https://it.wikipedia.org/wiki?curid=412903", "title": "Cultura di Karasuk", "text": "La cultura di Karasuk comprende un gruppo di societ\u00e0 tipiche dell'Et\u00e0 del Bronzo distribuite territorialmente dal mare di Aral sino all'alto Yenisei nel periodo 1500-800 a.C.\nLe vestigia rinvenute sono minimali ed interamente formate da reperti di tipo funerario. Sono note almeno 2000 sepolture.\n\u00c8 stato proposto che la cultura karasukiana si sia formata per fusione fra le locali culture siberiane (cultura glascoviana) con elementi Indo-Iranici immigrati.\nL'economia era basata su agricoltura primitiva ed allevamento. Sono noti inoltre artefatti in lega di bronzo e arsenico.\nNelle regioni orientali, la cultura di Karasuk, portata da allevatori che praticavano la pastorizia, soppiant\u00f2 le preesistenti culture di Andronovo e di Afanasevo.\nL'arte karasukiana \u00e8 affine all'arte animalistica tipica delle popolazioni scite di area siberiana, ma era altres\u00ec caratterizzata da tipici tratti distintivi che ricordavano l'arte cinese del periodo Shang.\nGli insediamenti erano formati da abitazioni seminterrate, mentre l'inumazione avveniva in celle funerarie coperte da tumuli circondate da recinzione quadrata di pietra.\nLa lavorazione dei metalli era molto avanzata, prova ne sono gli artefatti quali coltelli ricurvi in bronzo con impugnatura decorata e briglie decorate per cavalcatura.\nVenne poi sostituita, a partire dal IX secolo a.C., nella stessa area, dalla cultura di Tagar.\nInterpretazione della cultura di Karasuk.\nC'\u00e8 indecisione su come interpretare le popolazioni karasukiane: a volte vengono considerate come comunit\u00e0 proto-iraniche, a volte come proto-turche provenienti da oriente.\n\u00c8 stato suggerito che siano gli antenati dei Ket e forse anche dei Ting-ling e dei Hsiung-nu, per via delle evidenti somiglianze tra i manufatti di Karasuk e quelli della cultura Shang (prima cultura stanziale ed tradizionale della Cina, e la prima di cui sia stata accertata effettivamente l'esistenza) in contrapposizione rispetto alle culture provenienti da Occidente come la cultura di Andronovo e quella di Afanasevo, pi\u00f9 tipicamente indoeuropee.\nSecondo tale interpretazione, i karasukiani dovrebbero coincidere con la massa di immigrati (forse i Ting-ling?) in Siberia meridionale, provenienti dalla Cina settentrionale in seguito alla caduta del regno Shang e quindi verosimilmente si sarebbero in seguito sviluppati nei Hsiung-nu storici. In questo senso il contributo della cultura di Andronovo dovrebbe essere secondario.\nL'antropologo G.F.Debets nota differenze tra la morfologia dei crani delle sepolture della cultura di Andronovo e quelli di Karasuk, in cui compaiono sia crani affini ad Andronovo sia crani che manifestano caratteristiche tipiche della morfologia mongoloide, forse provenienti dalla Cina settentrionale."}
{"id": "412919", "revid": "11694", "url": "https://it.wikipedia.org/wiki?curid=412919", "title": "Acido tetradecanoico", "text": ""}
{"id": "412921", "revid": "11694", "url": "https://it.wikipedia.org/wiki?curid=412921", "title": "Acido esadecanoico", "text": ""}
{"id": "412936", "revid": "648716", "url": "https://it.wikipedia.org/wiki?curid=412936", "title": "Trinculo (astronomia)", "text": "Trinculo \u00e8 un piccolo satellite naturale di Urano; la sua scoperta risale al 2003, ad opera di un team di astronomi guidato da Matthew Holman e composto da John Kavelaars e Dan Milisavljevic.\nAl satellite fu inizialmente attribuita la designazione provvisoria S/2001 U 1; successivamente l'Unione Astronomica Internazionale (circolare 7980) lo battezz\u00f2 come Trinculo, un personaggio de \"La tempesta\", nota commedia di William Shakespeare.\nParametri orbitali.\nL'orbita di Trinculo \u00e8 retrograda e fortemente inclinata rispetto al locale piano di Laplace.\nI suoi parametri orbitali lo accomunano a diversi altri satelliti naturali di Urano, facenti parte del gruppo di Sicorace (il maggiore fra di essi, con un diametro di circa 190\u00a0km, \u00e8 infatti Sicorace, che orbita pi\u00f9 esternamente rispetto a Trinculo)."}
{"id": "412949", "revid": "984922", "url": "https://it.wikipedia.org/wiki?curid=412949", "title": "Hping", "text": "hping \u00e8 un generatore e analizzatore di pacchetti per il protocollo TCP/IP, scritto da Salvatore Sanfilippo (noto anche come \"antirez\"). Il software si basa sullo stesso concetto del comando Unix \"ping\" ma fa uso anche di protocolli diversi dall'ICMP (ad esempio permette anche l'invio di segmenti TCP e datagrammi UDP), e permette anche di gestire la costruzione a piacere del pacchetto IP ( TTL, DF, id, mtu, tos e varie IP options) permettendo quindi anche l'invio di pacchetti IP \"semplici\", che al loro interno sono privi di un protocollo layer 4.\nHping \u00e8 uno degli strumenti usati in pratica per le verifiche di sicurezza e il test di firewall e reti, ed \u00e8 stato usato per sfruttare la tecnica di scan idle scan (anch'essa inventata dall'autore di hping), che ora \u00e8 implementato anche nel port scanner di Nmap. L'ultima versione di hping, \"hping3\", permette di preparare degli script usando il linguaggio Tcl e implementa un motore per la descrizione di pacchetti TCP/IP in formato direttamente leggibile; in tal modo, il programmatore pu\u00f2 scrivere degli script per manipolazione e analisi di pacchetti TCP/IP a basso livello in un tempo molto breve.\nCome molti strumenti usati nella sicurezza informatica, hping \u00e8 di utilit\u00e0 sia per gli amministratori di sistema che per i cracker (o gli script kiddie).\nParametri.\nusage: hping3 host [options]\n -h --help show this help\n -v --version show version\n -c --count packet count\n -i --interval wait (uX for X microseconds, for example -i u1000)\n --fast alias for -i u10000 (10 packets for second)\n --faster alias for -i u1000 (100 packets for second)\n --flood sent packets as fast as possible. Don't show replies.\n -n --numeric numeric output\n -q --quiet quiet\n -I --interface interface name (otherwise default routing interface)\n -V --verbose verbose mode\n -D --debug debugging info\n -z --bind bind ctrl+z to ttl (default to dst port)\n -Z --unbind unbind ctrl+z\n --beep beep for every matching packet received\nMode\n default mode TCP\n -0 --rawip RAW IP mode\n -1 --icmp ICMP mode\n -2 --udp UDP mode\n -8 --scan SCAN mode.\n Example: hping\u2014scan 1-30,70-90 -S www.target.host\n -9 --listen listen mode\nIP\n -a --spoof spoof source address\u2014rand-dest random destionation address mode. see the man.\n --rand-source random source address mode. see the man.\n -t --ttl ttl (default 64)\n -N --id id (default random)\n -W --winid use win* id byte ordering\n -r --rel relativize id field (to estimate host traffic)\n -f --frag split packets in more frag. (may pass weak acl)\n -x --morefrag set more fragments flag\n -y --dontfrag set don't fragment flag\n -g --fragoff set the fragment offset\n -m --mtu set virtual mtu, implies\u2014frag if packet size &gt; mtu\n -o --tos type of service (default 0x00), try\u2014tos help\n -G --rroute includes RECORD_ROUTE option and display the route buffer\u2014lsrr loose source routing and record route\u2014ssrr strict source routing and record route\n -H --ipproto set the IP protocol field, only in RAW IP mode\nICMP\n -C --icmptype icmp type (default echo request)\n -K --icmpcode icmp code (default 0)\n --force-icmp send all icmp types (default send only supported types)\n --icmp-gw set gateway address for ICMP redirect (default 0.0.0.0)\n --icmp-ts Alias for\u2014icmp\u2014icmptype 13 (ICMP timestamp)\n --icmp-addr Alias for\u2014icmp\u2014icmptype 17 (ICMP address subnet mask)\n --icmp-help display help for others icmp options\nUDP/TCP\n -s --baseport base source port (default random)\n -p --destport [+][+]&lt;port&gt; destination port(default 0) ctrl+z inc/dec\n -k --keep keep still source port\n -w --win winsize (default 64)\n -O --tcpoff set fake tcp data offset (instead of tcphdrlen / 4)\n -Q --seqnum shows only tcp sequence number\n -b --badcksum (try to) send packets with a bad IP checksum\n many systems will fix the IP checksum sending the packet\n so you'll get bad UDP/TCP checksum instead.\n -M --setseq set TCP sequence number\n -L --setack set TCP ack\n -F --fin set FIN flag\n -S --syn set SYN flag\n -R --rst set RST flag\n -P --push set PUSH flag\n -A --ack set ACK flag\n -U --urg set URG flag\n -X --xmas set X unused flag (0x40)\n -Y --ymas set Y unused flag (0x80)\n --tcpexitcode use last tcp-&gt;th_flags as exit code\u2014tcp-mss enable the TCP MSS option with the given value\u2014tcp-timestamp enable the TCP timestamp option to guess the HZ/uptime\nCommon\n -d --data data size (default is 0)\n -E --file data from file\n -e --sign add 'signature'\n -j --dump dump packets in hex\n -J --print dump printable characters\n -B --safe enable 'safe' protocol\n -u --end tell you when\u2014file reached EOF and prevent rewind\n -T --traceroute traceroute mode (implies\u2014bind and\u2014ttl 1)\n --tr-stop Exit when receive the first not ICMP in traceroute mode\u2014tr-keep-ttl Keep the source TTL fixed, useful to monitor just one hop\u2014tr-no-rtt Don't calculate/show RTT information in traceroute mode\nARS packet description (new, unstable)\n --apd-send Send the packet described with APD (see docs/APD.txt)"}
{"id": "412959", "revid": "287204", "url": "https://it.wikipedia.org/wiki?curid=412959", "title": "Tropeognathus", "text": "Tropeognathus (il cui nome significa \"mascella chigliata\") \u00e8 un genere estinto di grande pterosauro pterodactyloide ornithocheiride vissuto nel Cretaceo inferiore, circa 112 milioni di anni fa (Aptiano-Albiano), in quella che oggi \u00e8 il Sud America. \"Tropeognathus\" fa parte della famiglia Ornithocheiridae (alternativamente Anhangueridae), un gruppo di pterosauri noti per il loro lungo muso che presentava una sorta di chiglia arrotondata sulla punta delle mascelle e della mandibola, strettamente imparentati con le specie del genere \"Anhanguera\". Il genere contiene una singola specie, ossia \"T. mesembrinus\"; una presunta seconda specie, \"T. robustus\", \u00e8 ora considerata appartenente al genere \"Anhanguera\". I fossili di \"Tropeognathus\" sono stati recuperati all'interno della Formazione Romualdo, del Bacino di Araripe, nel nord-est del Brasile.\nDescrizione.\n\"Tropeognathus\" rappresenta il pi\u00f9 grande pterosauro non-azhdarchide conosciuto, potendo raggiungere un'apertura alare di 8,2 metri (27 piedi), come si pu\u00f2 dedurre dalle dimensioni dell'esemplare MN 6594-1. Il cranio dell'animale era lungo 63 centimetri (25 pollici) e presentava due distintive creste convesse \"carenate\" sulla punta del muso e sulla parte inferiore della mandibola. La cresta superiore era lunga 23 centimetri (9 pollici) e alta 10,5 centimetri (4 pollici) che si estendeva dalla punta del muso fino alla \"fenestra nasoantorbitalis\", la grande apertura presente al lato del cranio, mentre quella inferiore, pi\u00f9 piccola, era lunga 13 centimetri (5 pollici) e alta 5 centimetri (2 pollici), ed era collocata nella sinfisi (area del \"mento\"). Diversamente dai suoi simili, in vista dorsale, la punta del muso di \"Tropeognathus\" non mostrava alcun allargamento laterale. Mentre molti ornithocheiridi presentavano una piccola cresta ossea arrotondata che sporgeva dal retro del cranio, questa era particolarmente grande e ben sviluppata in \"Tropeognathus\".\nLa mascella di \"Tropeognathus\" presentava 13 paia di denti, mentre la mandibola ne presenta 11 paia. I denti sono presenti solo nella parte anteriore delle fauci e sono concentrati vicino alla fine del muso. I denti sono robusti e di forma conica leggermente incurvati. Le prime cinque vertebre dorsali sono fuse in un notarium. Cinque vertebre sacrali sono fuse in un sinsacro. La terza e la quarta vertebra sacrale sono carenate. La lama anteriore dell'ilio \u00e8 fortemente curvata verso l'alto.\nClassificazione.\nNel 1987, Wellnhofer assegn\u00f2 \"Tropeognathus\" alla famiglia Tropeognathidae. Tuttavia, questa classificazione non \u00e8 stato adottata da altri studiosi futuri; I ricercatori brasiliani collocano quindi \"Tropeognathus\" all'interno di Anhangueridae, mentre i loro colleghi europei tendono a preferire Ornithocheiridae. All'interno delle analisi filogenetiche, \"Tropeognathus\" \u00e8 spesso classificato come strettamente imparentato con \"Coloborhynchus\" e \"Anhanguera\"; nonostante la somiglianza con \"Ornithocheirus\", i due non sono sempre classificati come strettamente correlati. Nel 2018, Nick Longrich e colleghi collocarono \"Tropeognathus\" come pi\u00f9 strettamente correlato ad \"Ornithocheirus\", \"Coloborynchus\", \"Uktenadactylus\" e \"Siroccopteryx\", e pi\u00f9 lontanamente imparentato con \"Anhanguera\". In contrasto, un'analisi proposta da Borja Holgado e colleghi (2019) a collocato \"Tropeognathus\" in una tricotomia irrisolta con i coloborynchini e gli anhaguerini, mentre \"Ornithocheirus\" \u00e8 stato collocato in una posizione basale all'interno del lignaggio ornithocheiroide.\nDi seguito \u00e8 riportato un cladogramma che mostra il posizionamento filogenetico di questo genere all'interno di Pteranodontia, sulla base degli studi di Andres &amp; Myers (2013):\nStoria e denominazione.\nNegli anni '80, il tedesco \"Bayerische Staatssammlung f\u00fcr Pal\u00e4ontologie und historische Geologie\" di Monaco acquist\u00f2 un cranio di pterosauro da commercianti di fossili brasiliani, probabilmente recuperato a Cear\u00e1, nella Chapade do Araripe. Nel 1987, questo cranio venne nominato e descritto come l'esemplare tipo di \"Tropeognathus mesembrinus\" da Peter Wellnhofer. Il nome generico, \"Tropeognathus\", deriva dal greco \u03c4\u03c1\u03cc\u03c0\u03b9\u03c2/\"tropis\" ossia \"chiglia\" e \u03b3\u03bd\u03ac\u03b8\u03bf\u03c2/\"gnathos\" ossia \"mascella\". Il nome specifico, \"mesembrinus\", deriva dal termine Koin\u00e8 \"mesembrinos\", che significa \"dal sud\", in riferimento alla provenienza del fossile dall'emisfero australe.\nL'olotipo, BSP 1987 I 46, fu scoperto in uno strato della Formazione Romualdo del gruppo Santana, risalente all'ultima parte dell'Aptiano e ai primi dell'Albiano. L'esemplare olotipo consiste in un cranio provvisto di mandibola. Un secondo campione \u00e8 stato deferito da Andr\u00e9 Jacques Veldmeijer nel 2002: SMNS 56994, costituito da una mandibola parziale. Nel 2013, Alexander Wilhelm Armin Kellner fece riferimento a un terzo esemplare pi\u00f9 grande: MN 6594-1. Questo esemplare \u00e8 il pi\u00f9 completo e proviene da un individuo particolarmente grande: questo esemplare comprende porzioni del cranio e della mandibola, vertebre cervicali, dorsali e sacrali, lo sterno, spalla e omero destro, ed il bacino. Il cranio di questo individuo era lungo circa 1 metro (39 pollici), e differisce dal cranio olotipo nell'avere un margine posteriore della cresta molto pi\u00f9 ripido. L'apertura alare di questo individuo \u00e8 stata stimata intorno agli 8 metri (26 piedi), rendendolo uno degli pterosauri pi\u00f9 grandi conosciuti.\nDopo che \"Tropeognathus mesembrinus\" venne nominato da Peter Wellnhofer nel 1987 altri ricercatori tendevano a considerarlo parte di molti altri generi, portando a un'enorme confusione tassonomica. L'animale venne considerato \"Anhanguera mesembrinus\" da Alexander Kellner nel 1989, \"Coloborhynchus mesembrinus\" da Veldmeijer nel 1998, e \"Criorhynchus mesembrinus\" da Michael Fastnacht nel 2001. Nel 2001, David Unwin ha riferito il materiale di \"Tropeognathus\" ad \"Ornithocheirus simus\", rendendo \"Tropeognathus mesembrinus\" un sinonimo junior di \"Ornithocheirus\", anche se reintegr\u00f2 il taxon in una nuova specie, \"Ornithocheirus mesembrinus\", nel 2003. Veldmeijer nel 2003 ha accettato che \"Tropeognathus\" e \"Ornithocheirus\" fossero cogenerici ma respingeva \"O. simus\" come specie tipo di \"Ornithocheirus\" in favore di \"O. compressirostris\" (chiamato \"Lonchodectes\" da Unwin), usando i nomi \"Criorhynchus simus\" e \"Criorhynchus mesembrinus\". Nel 2000, Kellner inizi\u00f2 di nuovo a usare il nome originale \"Tropeognathus mesembrinus\". Nel 2013, Taissa Rodrigues e Kellner conclusero definitivamente che \"Tropeognathus\" fosse un genere valido e contenente solo la specie tipo \"T. mesembrinus\".\nNel 1987, Wellnhofer nomin\u00f2 una seconda specie, \"Tropeognathus robustus\", basata sull'esemplare BSP 1987 I 47, una mascella inferiore pi\u00f9 robusta. Oggi, questo esemplare non \u00e8 pi\u00f9 considerato cogenerico con \"Tropeognathus mesembrinus\".\nNella cultura di massa.\nNel documentario sui dinosauri della BBC \"Nel mondo dei Dinosauri\", l'intero episodio \"Il Gigante del Cielo\" ruota intorno allo straordinario viaggio di un maschio di \"Tropeognathus\" dal Brasile all'Inghilterra. Tuttavia nel documentario l'animale viene chiamato \"Ornithocheirus mesembrinus\". Tale scelta \u00e8 giustificata dal fatto che all'epoca della realizzazione del documentario i due animali erano ritenuti lo stesso animale, pertanto la presenza di fossili di entrambi in Brasile e in Inghilterra ha portato all'ipotesi piuttosto fantasiosa che questi animali migrassero dal Brasile all'Inghilterra per riprodursi, come avviene nel documentario. Inoltre nel documentario l'animale aveva un'apertura alare di ben 12 metri. Tuttavia in \"Walking with Dinosaurs: a Natural History\", il libro compagno della serie, si \u00e8 sostenuto che tali dimensioni si sono basate sul ritrovamento di grandi frammenti ossei provenienti dalla Formazione Santana del Brasile e indicati come \"Ornithocheirus mesembrinus\", che secondo alcune stime raggiungevano un'apertura alare di quasi 12 metri (39 piedi) e un peso di 100\u00a0kg (220 libbre), il che lo renderebbero uno dei pi\u00f9 grandi pterosauri conosciuti. Tuttavia, gli esemplari pi\u00f9 grandi di \"Ornithocheirus mesembrinus\" (oggi \"Tropeognathus\") posseggono un'apertura alare di soli 6 metri (20\u00a0ft). Gli esemplari che i produttori del programma hanno utilizzato per giustificare dimensioni cos\u00ec esagerate sono stati descritti nel 2012, e sono stati oggetto di studio di Dave Martill e Heinz Peter Bredow al momento in cui il documentario era in produzione. La descrizione finale dei resti ha confermato un'apertura alare massima di 8.26 metri (27 piedi). Bredow ha dichiarato che non credeva alla stima pi\u00f9 elevata utilizzata dalla BBC, e che i produttori abbiano scelto tali dimensioni solo perch\u00e9 era pi\u00f9 \"spettacolare\"."}
{"id": "412980", "revid": "260448", "url": "https://it.wikipedia.org/wiki?curid=412980", "title": "Le tombe di Atuan", "text": "Le tombe di Atuan (\"The Tombs of Atuan\") \u00e8 un romanzo fantasy di Ursula K. Le Guin pubblicato nel 1970. \u00c8 stato pubblicato per la prima volta in italiano nel 1980.\n\u00c8 presentato come il secondo episodio della saga di Terramare (Earthsea).\nTrama.\nLasciato di ritorno all'arcipelago dopo la lotta con l'ombra, Ged, si trova a proseguire nel suo viaggio che lo porter\u00e0 ad acquistare poteri e conoscenze sempre maggiori. La meta sono le inospitali terre dei Kargad, un popolo bellicoso estraneo ai commerci ed ai traffici dell'arcipelago, dove la magia non \u00e8 ben accetta. La destinazione di Ged sar\u00e0 l'isola di Atuan, dove egli tenter\u00e0 di riconquistare il frammento dell'anello di Erreth-Akbe, un mago che anni e anni prima si scontr\u00f2 con i signori delle terre Kargad e dovette ritirarsi perdendo parte del suo amuleto.\nSu queste isole avverr\u00e0 l'incontro con Tenar, somma sacerdotessa degli innominabili, gli spiriti della terra e del buio, coloro che esistevano prima di ogni altra cosa e che sono venerati dal popolo Karg come le divinit\u00e0 maggiori.\nTenar, giovane sacerdotessa \u00e8 in realt\u00e0 quasi la protagonista indiscussa del libro che si articola nella descrizione della sua vita, del suo cammino per diventare sacerdotessa ed infine del suo incontro con Ged, mago proveniente dalle sconosciute isole dell'arcipelago, con le quali i rapporti sono pochi e gelidi. Ged appare come una novit\u00e0 che infrange l'equilibrio della vita di Tenar, scandita da solitudine, rituali, danze e sacrifici agli antichi spiriti della terra che riposano presso il posto delle tombe."}
{"id": "412992", "revid": "198277", "url": "https://it.wikipedia.org/wiki?curid=412992", "title": "Luciano Siqueira de Oliveira", "text": "Nella sua carriera coi club, spesa per la maggior parte in Italia e principalmente tra le file del , ha vinto una Coppa del Brasile (1998) col Palmeiras, una Coppa Intertoto UEFA col Bologna (1998) e un campionato di Serie B (2007-2008) coi clivensi.\n\u00c8 noto inoltre per la controversia sorta in seguito alla scoperta da parte delle autorit\u00e0 giudiziarie, nel 2002, che il giocatore possedeva un passaporto falso.\nCarriera.\nGiocatore.\nIl cambio d'identit\u00e0.\nDopo alcuni provini in cui venne scartato per via del fatto che fosse gi\u00e0 ventenne, nel 1996 un faccendiere del suo paese gli procura una carta d'identit\u00e0 falsa, che attestava fosse nato nel 1979, cambiando anche il suo nome in Eriberto Concei\u00e7\u00e3o da Silva, aiutandolo cos\u00ec a ottenere un ingaggio dal Palmeiras.\nL'arrivo in Italia.\n\u00c8 il Bologna che decide di puntare su questo promettente \"diciannovenne\" brasiliano, portato in Italia per 5 miliardi di lire dall'allora direttore sportivo Oreste Cinquini. In Emilia viene ricordato sia per le sue giocate (veloce, ma confusionario e incostante) sia per le sue avventure extracalcistiche (una serie di scorribande sui viali di circonvallazione di Bologna). Dopo due anni nel club felsineo, Eriberto passa in compropriet\u00e0 in Serie B al per 2 miliardi di lire. Nel corso della stagione 2001-2002 viene riscattato dai clivensi per la cifra di 2,5 miliardi di lire e diverr\u00e0 parte di quel Miracolo Chievo che, allenato da Luigi Delneri, al primo anno di Serie A riusc\u00ec ad arrivare quinto in classifica e a conquistare la qualificazione alla Coppa UEFA. Quell'anno Eriberto, insieme a Christian Manfredini, costituisce una delle migliori coppie di esterni del campionato (le cosiddette \"frecce nere\").\nNell'estate del 2002, ormai in procinto di passare alla Lazio, Luciano inizia ad avere delle crisi, e decide di rivelare pubblicamente il segreto sulla sua identit\u00e0. L'esterno brasiliano rischia addirittura il carcere, ma alla fine \u00e8 solo il tribunale sportivo a dichiararlo colpevole: quest'ultimo inizialmente lo squalifica per un anno; poi, grazie all'ammissione di colpa del giocatore e al suo pentimento, gli riduce la pena a sei mesi pi\u00f9 una penale di 160.000 euro. La vicenda fece molto scalpore, e lasci\u00f2 molti di stucco, a cominciare dai compagni di squadra di Luciano, i quali rivelarono che spesso lo prendevano in giro dicendogli che sembrava molto pi\u00f9 vecchio della sua et\u00e0. Il giocatore dichiar\u00f2 che i motivi per i quali aveva confessato erano dovuti al peso di una tale menzogna, a una crisi di identit\u00e0 e al desiderio che il figlio potesse portare il suo vero nome. Dopo aver scontato i sei mesi di squalifica, Luciano torna a militare regolarmente nel Chievo.\nNel 2003 passa in prestito all'Inter, con la quale per\u00f2 gioca solo 5 partite. Alla fine della stagione 2003-2004 torna quindi a vestire i colori giallobl\u00f9. Con il Chievo, Luciano ha disputato 13 campionati (11 in Serie A e 2 in Serie B). \u00c8 inoltre quinto nella classifica di presenze totali in campionato con la maglia clivense, e secondo per numero di presenze in Serie A con i giallobl\u00f9, dietro Sergio Pellissier. Il 10 luglio 2013 il Chievo ha annunciato che, dopo 13 anni, non avrebbe rinnovato il contratto al trentasettenne giocatore. Complessivamente con i clivensi ha messo insieme 316 presenze e 18 gol.\nIl 22 luglio seguente, dopo essersi svincolato, si accorda con il , club militante in Lega Pro Seconda Divisione. Dopo pochi mesi dal suo ingaggio, decide di rescindere il contratto con la societ\u00e0 lombarda e di ritirarsi.\nDopo il ritiro.\nTornato in Brasile, dopo il ritiro, gestisce un suo residence a Florian\u00f3polis. Nel luglio 2017 comincia il corso da allenatore a Coverciano che consente di allenare in Serie D. Dopo qualche mese diventa il vice di Luca Prina, tecnico della squadra Primavera del .\nStatistiche.\nPresenze e reti nei club.\n\"Statistiche aggiornate al 6 ottobre 2013.\""}
{"id": "412994", "revid": "7381", "url": "https://it.wikipedia.org/wiki?curid=412994", "title": "Siqueira Luciano", "text": ""}
{"id": "412999", "revid": "7381", "url": "https://it.wikipedia.org/wiki?curid=412999", "title": "FC Bologna", "text": ""}
{"id": "413002", "revid": "78273", "url": "https://it.wikipedia.org/wiki?curid=413002", "title": "Inter FC", "text": ""}
{"id": "413006", "revid": "1318658", "url": "https://it.wikipedia.org/wiki?curid=413006", "title": "Eriberto", "text": ""}
{"id": "413010", "revid": "1543377", "url": "https://it.wikipedia.org/wiki?curid=413010", "title": "Sandde di Ceredigion", "text": "Il padre gli diede una piccola parte del Ceredigion su cui regnare. Egli visse la prima parte della sua vita in maniera pia, fondando molte chiese. Tuttavia, mentre stava viaggiando nel Dyfed, incontr\u00f2 la giovane e avvenente monaca Non. La ragazza fu sedotta, forse con la forza, e concep\u00ec san David, patrono del Galles.\nCollegamenti esterni.\n Early British Kingdoms"}
{"id": "413020", "revid": "7381", "url": "https://it.wikipedia.org/wiki?curid=413020", "title": "Eriberto da Concei\u00e7\u00e3o Silva", "text": ""}
{"id": "413024", "revid": "7381", "url": "https://it.wikipedia.org/wiki?curid=413024", "title": "Eriberto Concei\u00e7\u00e3o da Silva", "text": ""}
{"id": "413048", "revid": "767487", "url": "https://it.wikipedia.org/wiki?curid=413048", "title": "Seisyllwg", "text": "Il Seisyllwg era un regno del Galles medioevale, fondato da Seisyll (nato attorno al 665), un diretto discendente di re Usai, primogenito di Ceredig, sovrano del Ceredigion. Regn\u00f2 su quest'ultimo nel tardo VII secolo: invase il Dyfed e conquist\u00f2 Ystrad Tywi. Nacque cos\u00ec il regno di Seisyllwg (il cui ultimo sovrano indipendente fu Gwrgan).\nNel X secolo Hywel il Buono un\u00ec il Seisyllwg e il Dyfed sotto il suo dominio, dando cos\u00ec vita al regno del Deheubarth."}
{"id": "413049", "revid": "125987841", "url": "https://it.wikipedia.org/wiki?curid=413049", "title": "Pino Insegno", "text": "Attore di formazione teatrale, campo nel quale \u00e8 attivo sin dal 1981, ha raggiunto il successo in qualit\u00e0 di comico, specie insieme al gruppo della Premiata Ditta; si \u00e8 poi affermato anche come doppiatore, prestando la voce tra gli altri a Will Ferrell, Viggo Mortensen, Liev Schreiber, Michael Shannon, Jamie Foxx e Sacha Baron Cohen.\nDagli anni duemila \u00e8 anche conduttore televisivo di programmi fra i quali \"Zecchino d'Oro\", \"Domenica in\", \"Mercante in fiera\" e \"Reazione a catena - L'intesa vincente\".\nBiografia.\nLe origini e l'attivit\u00e0 teatrale.\n\u00c8 nato a Roma il 30 agosto 1959 dal vetrinista Armando Insegno e Romana Di Lorenzo, sorella di Rosanna. \nComincia la sua avventura artistica nel 1981 fondando con altri 9 colleghi, tra i quali Massimo Popolizio, Fabio Ferrari, Claudio Insegno, Roberto Ciufoli, Francesca Draghetti e Massimo Cinque, l'Allegra Brigata, con la quale condivider\u00e0 cinque spettacoli e due edizioni del Gino Bramieri Show. Diventato celebre con il quartetto comico la \"Premiata Ditta\" nei tardi anni ottanta (insieme a Tiziana Foschi e i gi\u00e0 citati Ciufoli e Draghetti), continuer\u00e0 con i colleghi una carriera fatta di sitcom e sketch comici e un'unica incursione nel cinema: il film del 1995 \"L'assassino \u00e8 quello con le scarpe gialle\".\nNel 2000 partecipa alla canzone \"Tu stasera non esci\" dei Gemelli DiVersi nel loro secondo album 4x4.\nHa tentato nel 2001 e nel 2002 l'avventura dirigenziale calcistica, acquistando parte della Lazio femminile e divenendone presidente. \u00c8 infatti un noto e appassionato sostenitore della squadra biancoceleste. Nel 2004 e 2005 \u00e8 stato tra i presentatori della seconda e della terza edizione di O' Sci\u00e0, il festival musicale di Lampedusa organizzato da Claudio Baglioni. Sempre nel 2005 \u00e8 il doppiatore di Stan Smith nella serie animata \"American Dad!\".\nNel 2006 ha condotto il programma \"Mercante in fiera\" su Italia 1.\nNel 2008 ha partecipato in qualit\u00e0 di suggeritore ad alcune puntate di \"Buona la prima\" e ha condotto assieme a Roberto Ciufoli il programma televisivo \"Vieni avanti cretino\".\nIl 14 febbraio 2015 durante l'ultima serata del Festival di Sanremo condotto da Carlo Conti interviene doppiando Will Smith, ospite della trasmissione.\nCarriera televisiva.\nDebutta insieme alla Premiata Ditta in Rai nella met\u00e0 degli anni ottanta partecipando alle trasmissioni \"Pronto, chi gioca?\" e \"Pronto, \u00e8 la Rai?\" che saranno il trampolino di lancio del quartetto comico verso la popolarit\u00e0. Successivamente partecipano a numerose trasmissioni per le reti Rai tra cui \"Jeans 2\" e \"Chi tiriamo in ballo\", mentre nei primi anni novanta partecipano a trasmissioni pi\u00f9 popolari come \"E saranno famosi\" e \"Ricomincio da due\" entrambi in onda su Rai 2. In seguito partecipano ad altre trasmissioni come \"I cervelloni\" condotto da Paolo Bonolis su Rai 1, e \"Vita da cani\" in onda su Rai 2.\nNel 1996 il quartetto \u00e8 approdato in Mediaset partecipando a \"Buona Domenica\" e \"Campioni di ballo\" su Canale 5, condotte da Amadeus e Lorella Cuccarini, ma la vera popolarit\u00e0 arriva in prima serata su Canale 5 dapprima con la sitcom \"Finch\u00e9 c'\u00e8 ditta c'\u00e8 speranza\" e poi con le trasmissioni \"Premiata Teleditta\", \"Telematti\" e \"Oblivious\" da loro condotte. Queste sono le trasmissioni che, insieme agli esordi a \"Pronto chi gioca\", hanno consacrato definitivamente il quartetto comico. Nel 2000 ha condotto lo \"Zecchino d'Oro\". Nel gennaio 2004 \u00e8 tornato in Rai, stavolta senza la Premiata Ditta, per condurre in prima serata su Rai 2 \"Compagni di squola\". Successivamente ha fatto parte del cast della sit-com \"Lo zio d'America\", insieme a Christian De Sica, trasmessa in prima serata su Rai 1 per quattro puntate nella primavera 2005.\nNell'autunno 2005 \u00e8 tornato in Mediaset per ripresentare lo spettacolo comico \"Premiata Teleditta\" nuovamente assieme alla Premiata Ditta. Tuttavia stavolta, pur ottenendo consensi da parte della critica, la trasmissione ottiene minor successo e va in onda in prima serata su Italia 1 anche per la quarta ed ultima stagione. In seguito allo scioglimento del gruppo nel 2006, conduce il gioco a premi \"Mercante in fiera\" su Italia 1. Nel 2008 \u00e8 stato protagonista della miniserie \"Vita da paparazzo\" trasmessa su Canale 5 in prima serata.\nTornato in Rai nel 2010, ha condotto la puntata pilota dello show \"Insegnami a sognare\", mentre in estate ha condotto il game show \"Reazione a catena - L'intesa vincente\", in onda su Rai 1, succedendo a Pupo. Nella puntata del 13 settembre 2010 dei \"Soliti ignoti - Identit\u00e0 nascoste\" ha partecipato come identit\u00e0 nascosta e ha svelato di aver 221 punti di sutura. Il 31 dicembre 2010, ha condotto insieme a Mara Venier, \"L'anno che verr\u00e0\", sempre in prima serata su Rai1. Il 7 maggio 2011 presenta la prima puntata dello show televisivo Me lo dicono tutti!, in onda in prima serata su Rai 1, mentre in estate conduce nuovamente \"Reazione a catena\". Dopo il successo della puntata pilota, a settembre dello stesso anno ha condotto la prima edizione di \"Me lo dicono tutti!\", che per\u00f2 non ha riscontrato il successo sperato dall'emittente. Nell'estate 2012 conduce la sesta edizione di \"Reazione a catena\", e nello stesso periodo conduce la seconda edizione di \"Me lo dicono tutti!\", ridotto da sei a due puntate sempre a causa dei bassi ascolti riscontrati. Il 27 maggio 2013 ha ripreso la conduzione di \"Reazione a catena\", conclusasi il 15 settembre seguente, e passata l'anno dopo nelle mani di Amadeus. Ha presentato inoltre lo \"Zecchino d'Oro\" dal 2010 al 2013, assieme a Veronica Maya.\nDal 5 ottobre 2014 al 17 maggio 2015 conduce insieme a Paola Perego \"Domenica In\", su Rai 1. Dopo 5 anni dall'ultima conduzione, dal 17 novembre 2020 conduce in seconda serata su Rai 2, Voice Anatomy, inizialmente il marted\u00ec e di seguito il mercoled\u00ec.\nDoppiaggio.\n\u00c8 noto soprattutto per essere il doppiatore principale di Will Ferrell e per aver prestato la voce a Viggo Mortensen nel ruolo di Aragorn nella trilogia de \"Il Signore degli Anelli\" e in altri film successivi, a Sacha Baron Cohen nei film ispirati ai personaggi da lui creati (tra i quali, il rapper Ali G, il giornalista kazako Borat, il reporter austriaco, omosessuale Bruno e il malefico Ammiraglio Generale Aladeen nel film \"Il dittatore\"), a Jared Harris in \"Sherlock Holmes - Gioco di ombre\", a Lenny Kravitz in \"Hunger Games\" e \"\", a Jamie Foxx nel ruolo di Ray Charles nel film \"Ray\" e nel ruolo di Django nel film \"Django Unchained\" di Quentin Tarantino, a Brad Pitt ne \"L'esercito delle 12 scimmie\" e a Denzel Washington in \"American Gangster\".\nTra gli altri attori doppiati vi sono Mark Wahlberg in \"The Departed - Il bene e il male\", \"E venne il giorno\" e \"Max Payne\", Liev Schreiber in \"X-Men le origini - Wolverine\" e \"Il caso Spotlight\", Will Smith in \"Al\u00ec\", Philip Seymour Hoffman in \"Onora il padre e la madre\", Robert De Niro nel ridoppiaggio de \"Il padrino - Parte II\" e Harrison Ford nel ridoppiaggio de \"I predatori dell'arca perduta\".\nHa doppiato John Smith in \"Pocahontas\" e in \"Pocahontas II - Viaggio nel nuovo mondo\", la tigre Diego ne \"L'era glaciale\" e nei suoi seguiti e l'orso Boog in \"Boog &amp; Elliot a caccia di amici\" e nei suoi seguiti. Ha anche dato voce allo Specchio Magico nei film \"Shrek\" e \"Shrek 2\", a Sinbad nel film \"Sinbad - La leggenda dei sette mari\" e infine all'eterno rivale di Saetta McQueen, Chick Hicks nei film \"Cars - Motori ruggenti\" e \"Cars 3\".\nPino Insegno ha doppiato anche vari personaggi nei cartoni animati, tra questi ci sono il barista Boe Szyslak in sostituzione di Mino Caprio e Ned Flanders in sostituzione di Teo Bellia nella serie animata de \"I Simpson\" (rispettivamente doppiati nell'ottava e terza stagione del cartone), dal 2006 \u00e8 anche la voce del personaggio Stan Smith nella versione italiana del cartone \"American Dad!\" creato da Seth MacFarlane (il \"padre\" de \"I Griffin\").\nNel luglio 2004, gli \u00e8 stato conferito il riconoscimento speciale \"Leggio d'Oro \"Alberto Sordi\".\"\nVita privata.\nHa quattro figli: Matteo, Francesco, Alessandro e Valerio. I primi due avuti dall'ex moglie Roberta Lanfranchi, gli ultimi due dall'attuale moglie, l'attrice Alessia Navarro. \u00c8 il fratello maggiore di Claudio Insegno. ."}
{"id": "413054", "revid": "15756", "url": "https://it.wikipedia.org/wiki?curid=413054", "title": "Fabbro", "text": "Un fabbro \u00e8 una persona che crea oggetti di ferro o d'acciaio, utilizzando a questo scopo attrezzi a mano per martellare, curvare, tagliare o comunque dare forma al metallo quando questo si trova in uno stato liquido.\nUn fabbro che lavora principalmente sugli attrezzi per i cavalli \u00e8 chiamato maniscalco. Il maniscalco lavora con il metallo nero, specialmente ferro. Il colore nero proviene da uno strato di ossido che si deposita sulla superficie del metallo durante il riscaldamento.\nStoria.\nPrima della rivoluzione industriale, la fucina era alla base di ogni citt\u00e0. Le tecniche di produzione di massa hanno ridotto la presenza dei fabbri, e il loro lavoro resiste dove il lavoro di artigianato tradizionale \u00e8 ancora richiesto, soprattutto in Africa, India, zone del sudest asiatico. Negli anni recenti la forgiatura dell'acciaio inossidabile ha ridato vita al lavoro del fabbro.\nUno dei fabbri pi\u00f9 famosi era Efesto (o Vulcano per i Romani), dio del fuoco nella religione romana ed in quella greca: secondo la mitologia la sua fucina si trova nelle viscere dell'Etna. La figura del fabbro ha ispirato Andrea Pisano nella formella del Campanile di Giotto e, nel Novecento, una delle facce delle vecchie monete da 50 lire rappresenta questo antico mestiere.\nL'attivit\u00e0.\nSolitamente il metallo viene riscaldato fino a farlo diventare incandescente, e successivamente sottoposto alla lavorazione di forgiatura. Questo tipo di lavorazione \u00e8 stata una delle prime tecniche utilizzate per la lavorazione dei metalli.\nIl termine \"fabbro\" proviene dalla parola latina \"faber\".\nI fabbri lavorano riscaldando le parti di ferro modellato o di acciaio in usere modellato con gli attrezzi, come, ad esempio, un martello. Il riscaldamento \u00e8 compiuto tramite l'uso di una forgia rifornita da propano, gas naturale, carbone, carbone di legna, o coke. I fabbri possono usare la \"fiamma ossidrica\" o la \"fiamma ossi-acetilenica\", per riscaldare il metallo in punti pi\u00f9 circoscritti.\nIl colore \u00e8 un indicatore molto utile della temperatura e lavorabilit\u00e0 del metallo: man mano che si riscalda il ferro prima diventa rosso, poi arancione, giallo, e infine bianco. La temperatura ideale per la maggior parte delle operazioni di forgiatura \u00e8 quella corrispondente al colore giallo-arancio, pi\u00f9 o meno nota come \"calore di forgiatura\". Per evitare che la luce ambiente impedisca loro di valutare con precisione il colore del metallo, molti fabbri lavorano al buio, o in ambienti poco illuminati.\nLe tecniche di lavorazione.\nForgiatura.\nDetta anche fucinatura. Mediante forgiatura il metallo viene deformato e plasmato in modo da fargli assumere la forma e le funzionalit\u00e0 desiderate. A differenza della maggior parte delle lavorazioni meccaniche (con le eccezioni della punzonatura e del taglio) nella forgiatura non si ha asportazione di metallo, bens\u00ec deformazione mediante martellatura. Si annoverano quattro operazioni o tecniche basilari di forgiatura: trazione, piegatura, compressione, punzonatura. Queste tecniche di solito si mettono in pratica mediante utilizzo del martello e dell'incudine, ma i fabbri utilizzano spesso anche altre tipologie di attrezzi, soprattutto per eseguire rapidamente e col minimo sforzo i lavori pi\u00f9 semplici e ripetitivi.\nTrazione.\nIl metallo viene stirato secondo uno dei tre assi in modo da ridurre una o entrambe le dimensioni degli assi ortogonali a quello di trazione. Nel caso di una barra, riducendo lo spessore si aumenta la larghezza, oppure si restringono entrambe se si aumenta la lunghezza.\nAd esempio, per realizzare un bulino per legno il fabbro pu\u00f2 appiattire una barra d'acciaio a sezione quadrata, allungarla, riducendo cos\u00ec lo spessore ma mantenendo la larghezza alla dimensione necessaria. La lavorazione di trazione non deve necessariamente essere eseguita in modo uniforme. Ad esempio, quando si crea un cuneo o uno scalpello per falegnameria \u00e8 necessario stirare il metallo fino ad appiattirlo all'estremit\u00e0. Se l'appiattimento \u00e8 eseguito contemporaneamente secondo due direzioni, si ottiene un oggetto che termina con una punta.\nPer questo tipo di lavorazione si possono usare molti diversi attrezzi. Gli attrezzi pi\u00f9 comunemente usati sono il martello e l'incudine. Con il martello si pu\u00f2 per battere il ferro contro i due corni dell'incudine, oppure contro la faccia piana della stessa incudine usandone il lato appuntito e conformato a croce.\nPiegatura.\nLa lavorazione di piegatura \u00e8 una delle pi\u00f9 semplici: il metallo viene curvato per fargli assumere la forma desiderata. Da una barra si possono realizzare ganci, anelli e catene. Per piegare il ferro sono sufficienti martello e incudine, ma i fabbri spesso si avvalgono di copie e altri attrezzi progettati allo scopo di rendere il processo pi\u00f9 semplice e standardizzato. Il modo classico di piegare il metallo \u00e8 appoggiare sull'incudine il pezzo di metallo portato all'incandescenza, facendolo sporgere da una parte e colpendolo con colpi di martello in modo da curvarlo verso il basso, continuando poi l'operazione dopo aver capovolto il pezzo orientando verso l'alto la parte precedentemente curvata. Possono poi essere eseguite ulteriori rifiniture usando come appoggi i corni dell'incudine.\nCompressione.\nLa compressione (o \"ricalcatura\" o \"rifollatura\") \u00e8 il processo che consiste nell'addensare il metallo riducendo la dimensione longitudinale e aumentando le altre due. In un certo senso, \u00e8 come premere il metallo indietro contro se stesso per concentrarlo. Ad esempio, per creare delle punte di freccia, un fabbro marteller\u00e0 l'estremit\u00e0 di una spranga, addensandola e riducendo la lunghezza totale.\nPunzonatura.\nLa punzonatura crea una depressione o un foro nel metallo per mezzo di un punzone. Questa tecnica pu\u00f2 essere usata a scopo decorativo, o, pi\u00f9 semplicemente, per praticare un foro. Per esempio, per fare la testa di un martello il fabbro prender\u00e0 una barra di adeguata robustezza e spessore e vi praticher\u00e0 il foro in cui inserire il manico. La punzonatura non si limita all'esecuzione di rilievi e fori, ma include anche il taglio, l'incisione e lo stiramento.\nSaldatura.\nLa saldatura \u00e8 l'unione di metalli simili o dello stesso tipo in maniera tale che non vi sia alcuna giunzione o venatura: le parti da saldare diventano un unico pezzo.\nPer eseguire la saldatura a fuoco, si applica per prima cosa sulle parti da unire un disossidante, quale il borace o la sabbia silicea; si riscaldano quindi i pezzi nella fucina sino allo stato plastico, si sovrappongono e si congiungono tramite percussione col martello o col maglio. I bordi da unire vanno preparati in modo che la linea di giunzione sia pi\u00f9 lunga possibile.\nLavorazioni combinate.\nI quattro tipi di lavorazione sopra descritti sono spesso eseguiti in combinazione per ottenere e perfezionare l'aspetto e le funzionalit\u00e0 che si vogliono dare al prodotto finito.\nAd esempio, per formare una testa di martello a forma di penna il fabbro partir\u00e0 da una barra di diametro approssimativamente uguale a quello della testa del martello, eseguir\u00e0 il foro per inserire il manico mediante un punzone e successivo stiramento, taglier\u00e0 la testa (utilizzando una zeppa), e la parte a forma di penna sar\u00e0 stirata fino a farle assumere la forma desiderata.\nAd esempio, per creare uno scalpello, poich\u00e9 quando lo si sottopone a trazione si allunga e tende ad aumentare in larghezza, il fabbro lo girer\u00e0 spesso su un lato, martellandolo dall'alto verso il basso allo scopo di fargli mantenere la larghezza prevista dal progetto. Un altro esempio: quando deve curvare ad angolo retto una barra e vuole che la curvatura sia fatta a spigolo vivo, il fabbro comincia a martellare un'estremit\u00e0 della barra per abbozzare la curva, e poi, per rifinire il lavoro, spinge indietro e martella una o entrambe le estremit\u00e0, ripetendo l'operazione finch\u00e9 la curvatura ha assunto la forma e il raggio desiderati."}
{"id": "413061", "revid": "367445", "url": "https://it.wikipedia.org/wiki?curid=413061", "title": "Antonio Giraudo", "text": "Carriera.\nLaureato in economia, impiegato alla Toro Assicurazioni, dal 1984 al 1991 \u00e8 alla guida della stazione sciistica di Sestriere.\nNominato nel 1994 amministratore delegato della Juventus da Umberto Agnelli, nei dodici anni di gestione economico-finanziaria ha consentito alla Juventus di chiudere sempre i bilanci in utile. Insieme a Luciano Moggi e Roberto Bettega (con i quali componeva la cosiddetta \"Triade\") \u00e8 stato il fautore dei successi bianconeri di quel periodo, sia quelli sportivi che quelli economici.\nTra i progetti pi\u00f9 importanti patrocinati da Giraudo ricordiamo l'accordo per la ristrutturazione dello stadio delle Alpi e l'entrata in borsa della Juventus. Nel 2005, firm\u00f2 un redditizio accordo di sponsorizzazione con la societ\u00e0 petrolifera Tamoil.\nProcedimenti giudiziari.\nProcesso sull'abuso di farmaci.\nGiraudo \u00e8 stato processato dal Tribunale di Torino nell'ambito del giudizio ordinario celebrato contro la tra il 2000 e il 2007 sulla base all'accusa di \u00ababusi di farmaci pericolosi alla salute e frode sportiva\u00bb: il processo penale fin\u00ec il 30 marzo 2007 con la sentenza della Corte di cassazione che conferm\u00f2 l'assoluzione \u00abper non avere commesso il fatto\u00bb dall'accusa di \u00abfrode sportiva\u00bb relativa all'utilizzo di eritropoietina umana ricombinante (EPO), \u2013 sancita gi\u00e0 dal processo in primo grado e confermata nel grado successivo \u2013 mentre annull\u00f2 la sentenza di assoluzione in secondo grado circa la somministrazione di medicinali vietati diversi dall'EPO, nonch\u00e9 circa la somministrazione di medicinali non vietati. Nel primo caso, la Cassazione rilev\u00f2 che l'assoluzione in secondo grado \u00absul punto specifico, risulta carente [...]\u00bb, in quanto la Corte d'appello non aveva confutato le argomentazioni del primo giudice, limitandosi ad affermare che tali sostanze erano state \u00abpraticamente ignorate\u00bb. Nel secondo caso, pur non essendo all'epoca ancora in vigore la legge sul particolare (introdotta il 14 dicembre 2000), fu ritenuto che l'utilizzo di farmaci in condizioni \"off-label\" potesse integrare il delitto di cui all'art. 1 della legge n. 401 del 1989, l'unica applicabile al periodo indagato. Dopo aver stabilito che i giudici d'appello non avevano tenuto conto di alcuni particolari, la Corte sanc\u00ec la realizzazione di un nuovo processo per confermare le suddette ipotesi, poich\u00e9 nel frattempo le liste di farmaci consentiti erano state modificate; tutto ci\u00f2 non ebbe luogo per la prescrizione delle accuse in oggetto dal 12 febbraio 2007.\nProcesso sul \"doping amministrativo\".\nIl 24 novembre 2009 Giraudo, insieme a Luciano Moggi e Roberto Bettega, \u00e8 stato assolto, poich\u00e9 \u00abil fatto non sussiste\u00bb, dal giudice del Tribunale di Torino Dante Cibinel al processo per i conti della gestione della Juventus nel periodo 1994-2006. La causa si \u00e8 celebrata con il rito abbreviato ed era lo sbocco dell'inchiesta sulle cosiddette plusvalenze sulla compravendita di giocatori.\nProcesso su \"Calciopoli\".\nDagli sviluppi dell'inchiesta balzata agli onori delle cronache con il nome di \"Calciopoli\", \u00e8 emerso che sulla vittoria del campionato 2004-2005 (della quale la Juventus \u00e8 stata privata assieme al titolo 2005-06) grava il sospetto della \u00abfrode sportiva\u00bb. L'11 maggio 2009 i pm Filippo Beatrice e Giuseppe Narducci hanno chiesto per Giraudo cinque anni di reclusione per associazione a delinquere finalizzata alla frode sportiva. Il 14 dicembre 2009, il GUP di Napoli ha condannato Giraudo con rito abbreviato a tre anni di reclusione per \u00abfrode sportiva e associazione a delinquere\u00bb Il 19 ottobre 2012 il pg Esposito, al termine della sua requisitoria in aula a Napoli, ha chiesto per l'ex ad della Juventus quattro anni di reclusione, uno in pi\u00f9 rispetto alla pena inflitta in primo grado, e 30.000 euro di multa. Per il pg, Giraudo non \u00e8 un semplice partecipe dell'associazione per delinquere finalizzata alla frode sportiva, ma uno dei promotori. Il 5 dicembre 2012 la Corte d'Appello di Napoli ha condannato Giraudo ad un anno e otto mesi. Per l'ex ad della Juventus \u00e8 rimasto solo il capo d'accusa riguardante l'associazione a delinquere; cancellato per\u00f2 il suo ruolo di \"promotore\" come aveva chiesto l'accusa. Giraudo \u00e8 stato inoltre condannato per frode sportiva riguardo alla partita Juventus-Udinese, mentre sono cadute le accuse per le altre due partite: Udinese-Brescia e Juventus-Lazio. Il 24 marzo 2015 la Cassazione annulla senza rinvio la sentenza di condanna in appello per \"associazione a delinquere\" a causa della sopraggiunta prescrizione del reato imputato.\nProcesso sui diritti TV.\nGiraudo fu processato nel 2008 per presuntamente aver causato il concorso in bancarotta fraudolenta delle casse di Meister Team, societ\u00e0 che per alcuni anni gest\u00ec i diritti tv della Juventus.\nL'11 novembre 2011, dopo un giudizio durato tre anni, il Tribunale di Torino l'ha assolto per \u00abnon avere commesso il reato\u00bb."}
{"id": "413063", "revid": "1543377", "url": "https://it.wikipedia.org/wiki?curid=413063", "title": "Seisyll di Seisyllwg", "text": "Discendeva da Usai, primogenito di Ceredig, re di Ceredigion, su cui Seisyll regn\u00f2 nel tardo VII secolo. Invase il Dyfed e conquist\u00f2 il regno di Ystrad Towi. Nacque cos\u00ec il Seisyllwg.\nCollegamenti esterni.\n Early British Kingdoms"}
{"id": "413065", "revid": "1318658", "url": "https://it.wikipedia.org/wiki?curid=413065", "title": "Paul Dukas", "text": "Biografia.\nDukas studi\u00f2 al Conservatorio di Parigi con Th\u00e9odore Dubois e Ernest Guiraud.\nVinse il Prix de Rome con la cantata \"Vell\u00e9da\", ma prima che come compositore fu noto come professore di Orchestrazione al Conservatorio di Parigi e all'\u00c9cole normale de musique, e come critico musicale. Nella tradizione musicale francese di inizio Novecento prosegu\u00ec l'impegno di valorizzazione della musica di Richard Wagner gi\u00e0 sostenuto precedentemente da C\u00e9sar Franck. Si impegn\u00f2 di introdurre il dettato impressionista nella struttura musicale, coniugando una notevole abilit\u00e0 tecnica con un'ispirata inventiva. I suoi slanci creativi tesero alla libert\u00e0 creativa, ad un ideale di \"lumi\u00e8re\", particolarmente evidenziato nei lavori per pianoforte, quali la \"Sonata\" in mi bemolle minore (1900) e le \"Variazioni, Interludio e Finale\", considerati modelli di riferimento del pianismo moderno.\nLa sua composizione pi\u00f9 famosa, il poema sinfonico \"L'apprenti sorcier\", ispirato alla ballata di Johann Wolfgang von Goethe \"Der Zauberlehrling\", venne ripresa dal famoso film di animazione di Walt Disney \"Fantasia\" del 1940.\nScrisse anche un'opera lirica, \"Ariane et Barbe-bleue\", ispirandosi ad un celebre poema di Maurice Maeterlinck come precedentemente aveva fatto Claude Debussy con il \"Pell\u00e9as et M\u00e9lisande\". In questa opera emerse un simbolismo mescolato con un esoterismo spiritualistico.\nSuoi famosi allievi furono Jehan Alain, Maurice Durufl\u00e9, Olivier Messiaen e Joaqu\u00edn Rodrigo.\nProduzione musicale.\nDi questo compositore oggi non \u00e8 disponibile l'intero \"corpus\" compositivo: Dukas era un critico talmente severo verso se stesso che, nell'intento di lasciare un solo esempio di sue composizioni nei principali generi da lui sperimentati, in tarda et\u00e0 decise di distruggere molte sue opere non ritenendole degne di essere eseguite. Le sue composizioni principali sono le seguenti."}
{"id": "413074", "revid": "77358", "url": "https://it.wikipedia.org/wiki?curid=413074", "title": "Apostolo Paolo", "text": ""}
{"id": "413079", "revid": "125489062", "url": "https://it.wikipedia.org/wiki?curid=413079", "title": "Schleswig (regione)", "text": "Lo Schleswig (\"S\u00f8nderjylland\" o \"Slesvig\" in danese) \u00e8 una regione dell'Europa settentrionale, che copre circa a nord e a sud del confine tra la Germania e la Danimarca. Al giorno d'oggi appartiene a due stati: la parte settentrionale \u00e8 danese, quella meridionale \u00e8 tedesca (e fa parte dello stato federale dello Schleswig-Holstein).\nL'importanza strategica dell'area sta nel trasferimento di merci tra il Mare del Nord e il Mar Baltico, connessione tra le vie di trasporto che arrivano dalla Russia e giungono fino al Reno e all'oceano Atlantico.\nLo Schleswig era un ducato danese che si ingrand\u00ec a partire dall'XI-XII secolo. I matrimoni politici instaurarono una stretta connessione con il ducato tedesco dell'Holstein dal XV secolo. L'Holstein era un territorio subordinato al Sacro Romano Impero, mentre lo Schleswig rimase dipendente dalla Danimarca. Questo caus\u00f2 diverse dispute tra Germania e Danimarca nel XIX secolo, quando le idee di stato nazionale guadagnarono il supporto popolare. Il titolo di \"Duca di Schleswig\" fu adottato dai re di Danimarca nel 1460 e l'area rimase sotto controllo danese fino al 1864. Nel 1864 lo Schleswig e l'Holstein diventarono parte della Prussia (come provincia di Schleswig-Holstein) fino a un plebiscito nel 1920, che divise la regione tra Danimarca (a cui and\u00f2 lo Schleswig settentrionale) e Germania (a cui rimase lo Schleswig meridionale)."}
{"id": "413082", "revid": "125911679", "url": "https://it.wikipedia.org/wiki?curid=413082", "title": "Roberta Lanfranchi", "text": "Biografia.\nCarriera.\nRoberta Lanfranchi ha studiato danza dall'et\u00e0 di quattro anni, ed \u00e8 come ballerina che inizia la sua carriera televisiva. Nel 1995 \u00e8 infatti nel cast del corpo di ballo della trasmissione \"Non dimenticate lo spazzolino da denti\", in onda settimanalmente su Mediaset. L'anno seguente \u00e8 ballerina nel corpo di ballo di \"Buona Domenica\" e, dal 30 settembre 1996, a fianco di Marina Graziani, velina di \"Striscia la notizia\" per una edizione, lasciando poi il posto ad Alessia Mancini. Nella primavera del 1998 \u00e8 conduttrice e prima ballerina del programma Rai \"Fantastica italiana\". A settembre 1998 ritorna ad essere velina, ruolo che ricopre fino al 12 giugno 1999.\nDal 14 giugno al 25 settembre 1999 \u00e8 conduttrice di \"Paperissima Sprint\", insieme a Naike Rivelli e al Gabibbo.\nNel 2001 partecipa come protagonista nel videoclip della canzone \"Prima o poi\" di Michele Zarrillo. Nell'autunno dello stesso anno affianca Platinette nel programma \"Fascia protetta\", in onda quotidianamente su LA7. Nel 2006 doppia il personaggio della mammut Ellie nel film d'animazione \"L'era glaciale 2 - Il disgelo\", interpretazione che le ha valso il premio \"Leggio d'oro voce cartoon\" nel 2006. Ha continuato a doppiare lo stesso personaggio anche nei sequel \"L'era glaciale 3 - L'alba dei dinosauri\", \"L'era glaciale 4 - Continenti alla deriva\" e \"L'era glaciale - In rotta di collisione\". Nel 2007, su Rai 2, assieme a Cesare Cadeo conduce il programma \"La sposa perfetta\". Nel 2007 e nel 2008 conduce con Milo Infante il programma \"L'Italia sul 2\" su Rai 2. Nel 2008 e nel 2009 fa parte del cast di \"Saturday Night Live from Milano\" su Italia 1.\nNel 2011 torna sugli schermi come opinionista di \"Domenica in\", condotta da Lorella Cuccarini ed \u00e8 per due volte ospite de \"La prova del cuoco\" e \"La prova del cuoco - Speciale Lotteria\" condotti da Antonella Clerici. Sempre nel 2011 partecipa a un episodio della serie \"Don Matteo\". Il 30 dicembre 2011 prende parte alla puntata pilota di \"Un amico \u00e8 cos\u00ec\", condotto da Lorella Cuccarini. Nel 2012 recita la parte di Luigia ne \"Il generale dei briganti\" di Paolo Poeti, miniserie televisiva dedicata alla vita del brigante lucano Carmine Crocco. Dal giugno 2013 conduce tutti i giorni su Rai Radio 1 il programma radiofonico \"Last Minute\" e in autunno \u00e8 tra i concorrenti della terza edizione di \"Tale e quale show\", condotto da Carlo Conti.\nDal 6 luglio 2014 diventa speaker per RDS; inizialmente in coppia con Filippo Firli solo la domenica mattina, lo affianca poi anche nel drive time durante la settimana (dal luned\u00ec al gioved\u00ec dalle 18 alle 22). Da dicembre 2016, in seguito all'addio di Rosaria Renna, inizia a condurre il programma pomeridiano di RDS (dal luned\u00ec al sabato dalle 15 alle 19) insieme a Claudio Guerrini. Nel drive time viene sostituita da Giuditta Arecco, vincitrice della prima edizione dell'RDS Academy. \nNel 2017 partecipa come concorrente a \"Celebrity Bake Off\" su Real Time. Dopo ben 19 anni, ritorna dal 2018 alla conduzione di \"Paperissima sprint\", insieme al Gabibbo.\nNel 2022 partecipa a \"Back to School\", programma condotto da Nicola Savino su Italia 1.\nVita privata.\nNel 1997 sposa l'attore comico romano Pino Insegno, da cui ha avuto due figli, Matteo e Francesco. Divorzia nel 2007 per sposare il 15 aprile 2012 l'autore TV Emanuele Del Greco, dal quale il 14 settembre 2012 ha avuto il terzo figlio, Ettore."}
{"id": "413084", "revid": "1632387", "url": "https://it.wikipedia.org/wiki?curid=413084", "title": "Dawn of Victory", "text": "Dawn of Victory \u00e8 il terzo album del gruppo power metal italiano Rhapsody, pubblicato il 30 ottobre 2000.\nQuesto album, come i precedenti, \u00e8 centrato sulla storia epica di Algalord e sulla \"Emerald Sword Saga\". \u00c8 stato prodotto da Sacha Paeth e Miro. Tutte le canzoni sono state composte da Turilli e Staropoli.\nDa quest'album \u00e8 stato estratto il singolo \"Holy Thunderforce\".\nIl disco.\n\"Dawn of Victory\", terzo disco dei Rhapsody of Fire, prosegue la Emerald Sword Saga. Il Guerriero di Ghiaccio, ora armato della Spada di Smeraldo, libera Ancelot dall'assedio di Dargor e si unisce alle forze di Arwald. Tuttavia ricevono un ricatto da Arkon, che minaccia di uccidere tutti i prigionieri se il Guerriero non gli avesse consegnato la spada. I due accettano, e si recano ad Hargor per lo scambio. Arkon ovviamente mentiva, e cattura i due eroi. Il guerriero di ghiaccio riuscir\u00e0 a fuggire, ma Arwald ed i prigionieri verranno uccisi, e la spada cadr\u00e0 nelle mani di Arkon."}
{"id": "413096", "revid": "1754055", "url": "https://it.wikipedia.org/wiki?curid=413096", "title": "Ateji", "text": "Gli (lett. \"caratteri assegnati\") sono kanji che sono stati \"assegnati\" arbitrariamente per scrivere un prestito o una parola di origine giapponese con i quali non hanno una connessione storica o etimologica. Spesso i caratteri vengono scelti con l'intento di implicare un'etimologia immaginaria o falsa. Gli \"ateji\" sono anche scelti per rendere i nomi propri non cinesi o giapponesi, come i nomi occidentali, sempre con l'intento di usare i kanji per conferire a un nome un aspetto diverso o migliore.\nGli \"ateji\" a volte sono stati usati per scrivere i forestierismi in giapponese. Sebbene attualmente il sistema pi\u00f9 usato per scrivere le parole di origine straniera sia quello di impiegare il katakana, in passato era considerato necessario avere la versione in kanji di tutte le parole. Per esempio, molte parole giapponesi di origine portoghese hanno versioni in kanji, e tutte sono \"ateji\".\nUn esempio \u00e8 l\"'ateji\" per \"kappa\", dal portoghese \"capa\", che \u00e8 un tipo di impermeabile: i caratteri scelti furono \u5408\u7fbd, col significato di \"ali che si incontrano\", sia perch\u00e9 il \"kappa\" assomiglia a un uccello con le ali piegate, sia perch\u00e9 i due caratteri possono essere letti \"kappa\". Altra parola portoghese ancora di uso quotidiano \u00e8 quella per altalena, che si dice \"buranko\" e proviene dal portoghese \"balan\u00e7o\": la scrittura applicata forzatamente fu \u97a6\u97c6, i cui ideogrammi (estremamente obsoleti) significano in effetti \"dondolare, ondeggiare\", ma in realt\u00e0 si pronunciano \"sh\u016bsen\".\nUn altro esempio di un composto di kanji usato per significato e pronuncia \u00e8 \"kurabu\", ovvero \"club\", un prestito dall'inglese. \u00c8 spesso scritto \u5036\u697d\u90e8 perch\u00e9\nGli \"ateji\" possono essere usati anche soltanto per la loro pronuncia tralasciandone il significato. I caratteri \u5bff\u53f8 per scrivere \"sushi\" sono un esempio di questi, dato che in realt\u00e0 hanno significati del tutto incongruenti (rispettivamente \"congratulazioni\" e \"amministratore\")."}
{"id": "413102", "revid": "767487", "url": "https://it.wikipedia.org/wiki?curid=413102", "title": "Gwrgan", "text": " \nDopo la sua morte per annegamento, il cognato Rhodri Mawr inglob\u00f2 il Seisyllwg, dandolo al figlio Cadell."}
{"id": "413105", "revid": "964", "url": "https://it.wikipedia.org/wiki?curid=413105", "title": "Eleithyiaspolis", "text": ""}
{"id": "413115", "revid": "1318658", "url": "https://it.wikipedia.org/wiki?curid=413115", "title": "Stephano", "text": ""}
{"id": "413117", "revid": "4106", "url": "https://it.wikipedia.org/wiki?curid=413117", "title": "Yverdon", "text": ""}
{"id": "413120", "revid": "27723", "url": "https://it.wikipedia.org/wiki?curid=413120", "title": "Stephano (astronomia)", "text": ""}
{"id": "413123", "revid": "767487", "url": "https://it.wikipedia.org/wiki?curid=413123", "title": "Stefano (astronomia)", "text": "Stefano \u00e8 un piccolo satellite naturale di Urano; la sua scoperta risale al 1999, ad opera di un team di astronomi guidato da Brett Gladman e composto da Matthew Holman, John Kavelaars, Jean-Marc Petit e Hans Scholl, con l'ausilio dell'Canada France Hawaii Telescope dell'Osservatorio di Mauna Kea.\nAl satellite fu inizialmente attribuita la designazione provvisoria S/1999 U 2; successivamente l'Unione Astronomica Internazionale (circolare 7980) lo battezz\u00f2 come Stefano, un personaggio de \"La tempesta\", nota commedia di William Shakespeare.\nParametri orbitali.\nL'orbita di Stefano \u00e8 retrograda e fortemente inclinata rispetto al locale piano di Laplace.\nI suoi parametri orbitali lo accomunano a diversi altri satelliti naturali di Urano, facenti parte del gruppo di Sicorace (il maggiore fra di essi, con un diametro di circa 190 km, \u00e8 infatti Sicorace, che orbita pi\u00f9 esternamente rispetto a Stefano)."}
{"id": "413130", "revid": "78273", "url": "https://it.wikipedia.org/wiki?curid=413130", "title": "Carvalho De Oliveira Amauri", "text": ""}
{"id": "413135", "revid": "697352", "url": "https://it.wikipedia.org/wiki?curid=413135", "title": "Adriano (disambigua)", "text": ""}
{"id": "413148", "revid": "5791", "url": "https://it.wikipedia.org/wiki?curid=413148", "title": "Scudo Laurenziano", "text": ""}
{"id": "413164", "revid": "116999940", "url": "https://it.wikipedia.org/wiki?curid=413164", "title": "Hue Saturation Brightness", "text": "Hue Saturation Brightness (HSB), in inglese \"tonalit\u00e0, saturazione e luminosit\u00e0\", indica sia un metodo additivo di composizione dei colori, sia un modo per rappresentarli in un sistema digitale. Viene anche chiamato HSV da Hue Saturation Value (tonalit\u00e0, saturazione e valore) o HSI da Hue Saturation Intensity (tonalit\u00e0, saturazione ed intensit\u00e0).\n\u00c8 una variante del modello \"Hue Saturation Lightness\" (HSL).\nDescrizione.\nDei tre parametri, la tonalit\u00e0 (detta anche tinta) varia partendo convenzionalmente dal rosso primario a 0\u00b0, passando per il verde primario a 120\u00b0 e il blu primario a 240\u00b0, e quindi tornando al rosso a 360\u00b0; per saturazione (detta anche purezza) si intende l'intensit\u00e0 e la purezza della singola tonalit\u00e0; mentre la luminosit\u00e0 (detta anche brillanza) \u00e8 un'indicazione della sua brillantezza; per questo sia la saturazione che la luminosit\u00e0 sono percentuali. \nIl modello HSL \u00e8 particolarmente orientato alla prospettiva umana, essendo basato sulla percezione che si ha di un colore in termini di tinta, sfumatura e luminosit\u00e0.\nIl sistema di coordinate dei modelli HSL \u00e8 definito come da H (tonalit\u00e0), S (saturazione) e L (luminosit\u00e0).\nLa tonalit\u00e0 H viene misurata da un angolo intorno all'asse verticale, con il rosso a 0 gradi, il verde a 120 e il blu a 240.\nL'altezza del modello rappresenta la luminosit\u00e0 (L) con lo zero che rappresenta il nero e l'uno il bianco.\nLa saturazione (S) invece va da zero, sull'asse del modello, a uno sulla sua superficie."}
{"id": "413174", "revid": "1632387", "url": "https://it.wikipedia.org/wiki?curid=413174", "title": "Forma-sonata", "text": "Il termine forma-sonata (anche allegro di sonata o, pi\u00f9 di rado in Italia, \"forma del primo movimento\") si riferisce a una particolare organizzazione del materiale musicale all'interno di un singolo movimento (generalmente, ma non esclusivamente, il primo) di una sonata, sinfonia (anche d'opera), concerto, quartetto d'archi o altro pezzo di musica da camera.\nStoria.\nLa forma-sonata divenne presto il terreno di elezione per le trasformazioni stilistiche in atto a partire dagli anni trenta del Settecento. La grande variet\u00e0 di tipi esistenti, poi sintetizzati in un unico modello operativo nel \"Trait\u00e9 de haute composition musicale\" (1826) del boemo Anton\u00edn Reicha, testimonia l'eccezionale vitalit\u00e0 della forma nel suo periodo aureo. Essa fu il veicolo principale della costante crescita di consenso e successo (anche commerciale) della musica strumentale fino alla sua teorizzata supremazia nella prima estetica romantica. \nScrive Charles Rosen: \nGi\u00e0 nel 1775 Johann Abraham Peter Schultz affermava: \nLa descrizione tradizionale.\nA parte certe descrizioni precedenti, come quella citata dello Schultz o quelle di Francesco Galeazzi il quale nel 1796 formalizza il bitematismo della sonata, con un primo tema d'apertura tipicamente intuitivo, ritmico e un secondo tema cantabile pi\u00f9 eventuali altri elementi tematici di variazione con conclusiva ripetizione di tutta l'esposizione, e di Carlo Gervasoni in cui si fa riferimento, nell'accompagnamento, alle modulazioni possibili dopo l'esposizione comprese quelle nella relativa maggiore o nel quinto grado che diventeranno la regola per le modulazioni nella forma sonata, la cristallizzazione della forma-sonata in modello formale fu realizzata principalmente nella prima met\u00e0 dell'Ottocento sulla base della prassi musicale della seconda met\u00e0 del secolo precedente e in particolare di quella di autori come Mozart e il primo Beethoven (assai meno di Franz Joseph Haydn). \nArtefici principali ne furono Anton\u00edn Reicha (prima nel \"Trait\u00e9 de melodie\" del 1814, e specialmente nel \"Trait\u00e9 de haute composition musicale\" del 1826, vol II), Adolph Bernhard Marx nel III volume di \"Die Lehre der musikalischen Komposition\" (1845), autore al quale si deve anche lo stesso termine di \"forma-sonata\", e infine Carl Czerny in \"School of Practical Composition\" (1848). L'influenza di quest'ultimo autore, il pi\u00f9 famoso allievo di Beethoven e didatta autorevolissimo, fu probabilmente la pi\u00f9 profonda. \nL'intento della codifica tradizionale non era tanto di natura descrittiva quanto prescrittiva, essa doveva cio\u00e8 servire come modello per la creazione di nuove opere piuttosto che come strumento analitico. Si sottolinearono e selezionarono perci\u00f2 quegli aspetti che pi\u00f9 potevano interessare \"operativamente\" il compositore contemporaneo, come lo sviluppo tematico nella sezione centrale e conseguentemente anche l'ordine e il carattere dei temi in quella iniziale.\nUna delle maggiori difficolt\u00e0 nell'utilizzo dello schema tradizionale consiste nella concezione armonica in esso implicita (e nello stesso rapporto di importanza tra i vari aspetti del discorso musicale: armonico, tematico, di tessuto ecc.) rapportata all'ampiezza del periodo storico al quale appartengono le composizioni delle quali si vorrebbe potesse rendere conto. \nTra gli approcci differenti, oltre al citato Rosen (\"Le forme-sonata\", \"Lo stile classico\"), quello pi\u00f9 recente di James Hepokoski e Warren Darcy (\"Elements of Sonata Theory\").\nIl resto di questa trattazione far\u00e0 comunque riferimento alla descrizione tradizionale ampliandola dove opportuno.\nStruttura.\nLa forma sonata \u00e8 un tipo di composizione .La struttura della forma-sonata viene solitamente definita come bitematica tripartita. La tripartizione comprende la sezione di Esposizione (a volte preceduta da una Introduzione), quella di Sviluppo e infine la Ripresa (a volte seguita da una Coda). Lo schema riassuntivo (incluse le ulteriori suddivisioni all'interno delle sezioni) si presenta cos\u00ec:\nEsposizione.\nQuesta sezione ha il compito di presentare il materiale tematico principale e di stabilire una tensione armonica che richieda nelle sezioni successive adeguata elaborazione e risoluzione.\nSe un'Introduzione \u00e8 presente, essa \u00e8 di solito in tempo pi\u00f9 lento e va intesa come un levare, sia in senso ritmico che armonico, rispetto al movimento successivo che preannuncia. Le Introduzioni possono essere collegate all'allegro o perch\u00e9 si ripresentano letteralmente al suo interno (Beethoven, Sonata op. 13) o, con meno evidenza ma pi\u00f9 profondit\u00e0 strutturale, perch\u00e9 il materiale tematico dell'allegro deriva da quello dell'Introduzione stessa. Nella Sonata op. 81a (\"Les Adieux\"), sempre di Beethoven, tutto il primo movimento \u00e8 costruito sulle tre note Sol-Fa-Mi bemolle presentate nelle prime due battute dell'Introduzione.\nL'Esposizione \u00e8 a sua volta cos\u00ec suddivisa:\nGeneralmente l'intera Esposizione viene ripetuta da capo una seconda volta.\nLa definizione della tonalit\u00e0 principale all'interno del Primo gruppo \u00e8 una priorit\u00e0 dello stile sonatistico durante il periodo Classico ma non implica che non vi possano essere modulazioni all'interno del gruppo stesso, almeno finch\u00e9 queste non ne compromettano la stabilit\u00e0. Lo stesso Mozart \u00e8 autore di esempi contrastanti: baster\u00e0 confrontare il Fa maggiore \"spalmato\" su 22 misure della Sonata K 332 con la ricchezza di modulazioni del Quintetto K 515.\nL'esigenza classica di stabilizzare la tonica nel Primo gruppo \u00e8 anche all'origine del profilo essenziale di molti temi (tradizionalmente definiti maschili) costruiti su frammenti di scala e accordi spezzati di tonica e dominante (Mozart, Sonate K 332, K 457, K 570) spesso in contrasto con la maggiore ricchezza melodica e armonica dei secondi temi, la cui tonalit\u00e0 \u00e8 gi\u00e0 stata apertamente dichiarata dal Ponte modulante.\nNello schema tradizionale, il Secondo gruppo tematico viene dato per scontato cos\u00ec che alla descrizione della forma si aggiunge correntemente l'aggettivo \"bitematica\". La forma-sonata diventa dunque in quest'accezione \"bitematica-tripartita\".\nUna prima \"deviazione\" dallo standard \u00e8 dato proprio dall'assenza di un secondo tema in quelle composizioni in cui l'avvento della tonalit\u00e0 di contrasto \u00e8 sottolineato, ad esempio, da una versione rinnovata del primo tema (Haydn: Quartetti op. 50 n. 1, op. 74 n. 1, Mozart: Sonata K 570). Lo stesso Ponte modulante \u00e8 non di rado arricchito da un tema proprio che si aggiunge ai tradizionali due (Beethoven, Sonate Op. 2 n. 3 e Op. 10 n. 3) e che non di rado \u00e8 anche pi\u00f9 interessante del successivo secondo tema.\nIn definitiva, se una regola generale si pu\u00f2 dare \u00e8 che qualunque sezione dell'esposizione pu\u00f2 avere contorni melodici sufficientemente delineati da essere considerati tematici.\nLa scelta della tonalit\u00e0 di contrasto viene definita tradizionalmente secondo il seguente principio:\nGi\u00e0 Beethoven, a partire dal 1804 (anno di composizione della \"Waldstein\"), comincia a sperimentare alternative alla dominante, soprattutto la mediante e la sopradominante (Opp. 106, 127 e 132).\nMa \u00e8 soprattutto con i compositori romantici che il cambio di sensibilit\u00e0 nei confronti dei rapporti tonali, cui va aggiunto un rinnovato interesse per le strutture contrappuntistiche, porta a considerare la polarizzazione tonica\u2192dominante sempre meno praticabile e spinge verso soluzioni a un tempo pi\u00f9 complesse e pi\u00f9 sfumate. La stabilit\u00e0 stessa della tonalit\u00e0 principale viene messa in discussione (Seconda Ballata di Fryderyk Chopin, \"Kreisleriana\" di Schumann) mentre il Ponte modulante perde a volte il suo ruolo tradizionale per diventare sezione a s\u00e9 stante. Si assiste cos\u00ec alla stabilizzazione di una tonalit\u00e0 intermedia rispetto alle due canoniche, la cosiddetta Esposizione in tre tonalit\u00e0 (Schubert, Sonata in Si bemolle maggiore, Schumann, Sonata in Fa diesis minore).\nSviluppo.\nLo Sviluppo ha, nella forma-sonata, funzione diversa da quella di semplice sezione di contrasto in una forma A-B-A e riveste per questo due compiti distinti:\nAlcune delle \"regole\" di condotta dello sviluppo vengono enunciate gi\u00e0 da Galeazzi nel 1796:\nCome si vede, l'introduzione di un nuovo tema all'inizio dello sviluppo \u00e8 previsto e consigliato (Mozart, Sonata K 332), come anche la tecnica di usare immediatamente i motivi delle codette, l'ultima cosa udita dall'ascoltatore (Beethoven, Sonata op. 2 n. 3).\nOltre a questi precetti, l'elemento pi\u00f9 rilevante, introdotto in seguito nello schema standard, \u00e8 quello dello sviluppo tematico; l'utilizzo cio\u00e8 di materiale melodico proveniente dall'esposizione (soprattutto dai due temi principali: primo tema nella Sinfonia n. 40 di Mozart, secondo tema trasposto nella tonalit\u00e0 d'impianto nella Sinfonia n. 41) e opportunamente lavorato (alterato, sovrapposto, contrapposto ecc.) in modo da ottenere un effetto di crescita coerente ed organica della composizione e un consistente aumento dell'effetto drammatico (tecnica particolarmente congeniale a Beethoven).\nLe tecniche usate per generare instabilit\u00e0 sono molte ma generalmente comprendono l'aumento del numero e della distanza delle modulazioni, con conseguente incremento del ritmo armonico, frequenti contrasti dinamici e consistenti mutamenti nel tessuto ritmico. Altro espediente utilizzato \u00e8 quello della cosiddetta falsa ripresa (cio\u00e8 una ripresa prematura del tema principale) che inganna l'ascoltatore e ha il compito di creare un momento di stasi la cui efficacia sta proprio nella promessa di nuove tensioni.\nLa lunghezza totale dello sviluppo, cos\u00ec come la scelta del momento in cui iniziare la Riconduzione, non sono soggetti a regolamentazione e variano grandemente da una composizione all'altra, anche dello stesso autore. Nel Quartetto in Re maggiore op. 18 n. 3 di Beethoven ad esempio, la Riconduzione \u00e8 costituita da due sole battute di un solitario Do diesis (come Dominante di Fa diesis) in ottava fra viola e violoncello che improvvisamente e con bellissimo effetto si trasforma, in virt\u00f9 della sovrapposizione del primo tema, in sensibile della tonalit\u00e0 di base.\nRipresa.\nCompito della Ripresa \u00e8 quello di neutralizzare il conflitto introdotto nell'Esposizione (attraverso l'uso di una tonalit\u00e0 di contrasto) e incrementato dallo Sviluppo. Essa non consiste quindi in una semplice ripetizione di tutto o parte del materiale dell'Esposizione, come nelle forme binarie del periodo precedente, ma in un riadattamento, a volte complesso, del materiale medesimo al fine di creare la stabilit\u00e0 necessaria alla chiusura del movimento. In effetti, secondo Rosen: \nLe modifiche necessarie sono generalmente considerate le seguenti:\nLa Ripresa, comunque, poteva iniziare anche in altri punti del Primo gruppo tematico e non necessariamente dall'inizio, ma l'uso di questa tecnica \u00e8 pi\u00f9 frequente nella prima fase di sviluppo della forma-sonata, o addirittura dal Secondo gruppo (Mozart, Sonata K 311, Chopin, Sonata op. 35). Talvolta subito dopo l'inizio della Ripresa veniva introdotta una sezione di sviluppo secondario con funzione di stadio intermedio tra la tensione del precedente Sviluppo e l'attuale fase di risoluzione (Beethoven, Sonata \"Waldstein\" Op. 53, Sinfonia \"Eroica\" Op. 55)."}
{"id": "413185", "revid": "439868", "url": "https://it.wikipedia.org/wiki?curid=413185", "title": "Cadell", "text": "Tuttavia, non \u00e8 chiaro quanto sia stato indipendente dopo la morte del genitore. Suo figlio, Hywel Dda, spos\u00f2 l'ereditiera del re del Dyfed. Un\u00ec Seisyllwg e Dyfed e cre\u00f2 il regno del Deheubarth."}
{"id": "413194", "revid": "1516087", "url": "https://it.wikipedia.org/wiki?curid=413194", "title": "Volkswagen Passat", "text": "La Passat (traducibile in \"aliseo\") \u00e8 un'autovettura appartenente al segmento D (medie - mittelklasse) prodotta da Volkswagen a partire dal 1973.\nDopo il tentativo di proporre la trazione anteriore con la K70, la Casa di Wolfsburg prov\u00f2 con una nuova berlina media derivata, meccanicamente, dall'Audi 80.\nDisegnata da Giorgetto Giugiaro per Italdesign, la \"Passat\" era caratterizzata da una linea a due volumi fastback con portellone posteriore, che le donava una collocazione di mercato diversa rispetto alla \"80\" (che era una classica tre volumi).\nComune alla media Audi, invece, la meccanica, con trazione anteriore, motore anteriore longitudinale, sospensioni anteriori MacPherson e retrotreno a ruote interconnesse.\nAssieme alla Golf, costituisce il modello di maggior rilievo della Volkswagen in Germania e in Europa.\nPrima serie (1973-1981).\nLa prima versione di Passat presentata alla stampa risale al 1973, nelle versioni berlina 2 volumi a 2 o 4 porte, seguita dalla berlina hatchback 3 o 5 porte e l'anno successivo dalla prima versione della station wagon, denominata \"Variant\" oppure \"Familcar\". Nel listino della casa era destinata a sostituire le 411/412 e la K70.Il design della prima serie si deve, per la parte posteriore, alla matita di Giorgetto Giugiaro. Tre gli allestimenti disponibili all'esordio:\nPer il mercato brasiliano la Passat prima serie, lanciata nel 1974, rimase in produzione fino al 1988.\nNel 1977, la Passat B1 \u00e8 stata oggetto di un restyling..\nSeconda serie (1981-1988).\nLa seconda serie della Passat \u00e8 stata introdotta nel mercato nel 1981. Il pianale, catalogato come B2, era leggermente pi\u00f9 lungo rispetto alla prima serie e lo stile aggiornato della vettura poteva essere riconosciuto subito come Passat. La differenza pi\u00f9 in risalto erano i fari rettangolari. L'auto era conosciuta come Quantum nel Nord-America, dove \u00e8 stata introdotta nel 1982 e come Corsar in Messico, dove \u00e8 stata venduta tra il 1984 e il 1988. In Brasile era prodotta nelle versioni berlina 3 volumi (a 2 e 4 porte), chiamata Santana e station wagon (battezzata Santana Quantum). Le berline e le familiari erano prodotte nel Sudafrica per l'utilizzo locale.\nCome esistevano la Passat familiare e la hatchback (la due volumi), c'era anche la berlina tre volumi che, fino agli inizi del 1985 era venduta come Santana in Europa (ma mai importata in Italia), in Brasile, in Nicaragua e in Cina. In Nord America, la Quantum era disponibile nella versione tre e cinque porte hatchback, quattro porte berlina e familiare. La cinque porte hatchback non \u00e8 stata mai richiesta e la tre porte \u00e8 stata tolta dal commercio dopo un anno.\nLa gamma ricevette un facelift nel 1986, con la berlina, allora conosciuta come Passat, condivideva lo stesso frontale con la hatchback e la familiare. Le versioni nordamericane acquisirono gli stessi fari delle versioni europee.\nLa gamma dei motori era pi\u00f9 estesa della prima generazione e includeva il 5 cilindri Audi 2.0 L a benzina, il 1,9 litri, che usava la stessa meccanica dell'Audi 80 quattro e non della Golf integrale. La versione integrale era anche disponibile nel Nord America, ma solo con la carrozzeria familiare e solo con il 5 cilindri.\nTerza serie (1988-1993).\nPresentata al Salone di Ginevra 1988, la terza generazione della Passat fu commercializzata nel mercato europeo nel 1988, nel 1990 in quello nord-americano e nel 1995 in quello sud-americano. Le forme aerodinamiche (Cx 0,29) erano parecchio distanti dal vecchio predecessore e assomigliavano molto di pi\u00f9 alla Ford Sierra (la cui seconda serie venne commercializzata dal 1987 al 1993, in versione Fastback, Sedan e Wagon) per lo stesso stile (inglese, \"Jelly Mould Style\") con una lunghezza di 4670\u00a0mm. La mancanza di una griglia anteriore ricorda i vecchi modelli Volkswagen, quelli a motore posteriore come la \"Tipo 4\".\nAll'epoca era la prima Passat a essere costruita su un pianale sviluppato interamente dalla Volkswagen e non in comune con l'Audi, come era avvenuto con i modelli precedenti. Anche se catalogato dalla Volkswagen come pianale B3, in realt\u00e0 le dimensioni rassomigliavano pi\u00f9 a quelle di un pianale A abbastanza ampio.\nLo stile fu affidato al designer tedesco Herbert Sch\u00e4fer, che diede alla Passat B3 uno stile squadrato e spigoloso ispirato al prototipo VW Auto 2000 e alla Volkswagen Scirocco seconda serie.\nTante componenti della Golf sono state riutilizzate per la Passat. Erano disponibili solo le versioni berlina (4 porte) e station wagon (5 porte). I motori a iniezione di benzina giravano meglio dei vecchi a carburatori e fornivano prestazioni superiori. I motori erano montati trasversalmente e c'era anche spazio per inserire la trazione integrale Volkswagen. I motori disponibili erano il 2 litri benzina 16 valvole con configurazione \"GL\", il 1.8 litri con configurazione CL, il 1.6 depotenziato da 73\u00a0CV, il nuovo 2.8 litri VR6 Volkswagen (impiegato anche nella Corrado) nella versione GLX (introdotta nel 1991 in Europa e nel 1992 in America) e il motore G60, con compressore volumetrico, anch'esso impiegato anche sulla Golf seconda serie e sulla Corrado. \nMotorizzazioni.\nIn Russia (dove questa generazione della Passat era estremamente popolare come usato di seconda mano dagli inizi degli anni '90) questa versione era chiamata \"sci\", perch\u00e9 il frontale privo di calandra sembrava uno sci storto o uno slittino.\nQuarta serie (1993-1997).\nLa quarta serie fu un abile restyling della serie precedente. Eliminando il solco lungo la fiancata, infatti, Volkswagen ottenne un aspetto completamente nuovo, senza peraltro dover sostenere alcuna modifica strutturale sostanziale. Il frontale fu ridisegnato, con nuovi gruppi ottici lunghi e stretti, e soprattutto, con la reintroduzione della griglia anteriore. Anche i gruppi ottici posteriori furono ridisegnati, questi tuttavia senza per\u00f2 cambiarne la sagoma esterna. Il taglio stilistico col passato era notevole, e introduceva il nuovo corso stilistico di Volkswagen.\nGli interni vennero migliorati e aggiornati dal punto di vista dell'estetica e della sicurezza: vennero aggiunti i doppi airbag frontali e i pretensionatori alle cinture di sicurezza.\nPer quanto riguarda i motori, venne introdotto il 1.9 TDI a gasolio, un quattro cilindri in linea turbo che generava 210 N\u00b7m di coppia a 1.900 giri/min e 90 CV (66 kW) a 3 750 giri/min. I consumi erano ridottissimi: 5,2 L/100\u00a0km in autostrada e, associati a un capiente serbatoio di 70 litri, la Passat aveva un'autonomia di oltre 1 300 km con un pieno.\nLa versione TDI \u00e8 molto richiesta tutt'oggi sul mercato americano per via dei ridottissimi consumi e per l'abilit\u00e0 del motore di girare anche con biocarburanti. La familiare B4 TDI \u00e8 ancora pi\u00f9 rara, in quanto, negli USA, sono state importate soltanto un migliaio di unit\u00e0, tutte tra il 1996 e il 1997.\nVersioni ed equipaggiamenti.\nLe versioni disponibili in Europa erano la L, CL, GL, GT e VR6, anche se era possibile ordinare una Passat VR6 GL. Negli Stati Uniti erano disponibili solo tre versioni: GLS, GLX e TDI. La GLX aveva il 2.8 litri VR6 Volkswagen, la GLS aveva il 2 litri 8 valvole a benzina e il TDI era il 1.9 litri Turbo-Diesel.\nLe versioni canadesi della Passat erano simili alle europee, per un accordo commerciale, che il Canada aveva con l'Europa a suo tempo, che permetteva di vendere legalmente un'automobile, omologata in un qualsiasi stato aderente all'accordo, in tutti gli altri stati aderenti. Comunque il Canada non ottenne n\u00e9 il quattro cilindri 1.8 litri a benzina, n\u00e9 il 1.6 litri Turbo-Diesel. Entrambi, infatti, erano in vendita in Europa allora.\nI motori venduti in Messico erano: 2 litri quattro cilindri e 2.8 VR6 a benzina. Le versioni erano GL e GLX. Queste versioni importate erano molto pi\u00f9 costose delle altre Volkswagen costruite in loco, per colpa delle tasse d'importazioni e per il fatto che la Passat era costruita unicamente in Germania.\nQuinta serie (1996-2005).\nLa Passat quinta serie (con pianale B5) \u00e8 stata lanciata nel 1996 in Europa e nel 1998 in Nord America. Questa versione della Passat condivide molte parti del pianale con l'Audi A4 B5 del 1994, che rispetto a essa presenta un passo allungato, aumentando di 86\u00a0mm lo spazio disponibile per i passeggeri posteriori. Dal punto di vista estetico e meccanico, la \"quinta\" Passat era completamente diversa dalle versioni precedenti, lo stile, curato da Hartmut Warkuss, sar\u00e0 poi ripreso nella Golf IV e dalla Bora. Rispetto a ci\u00f2 che si trovava in commercio in quegli anni nel segmento D, la Passat fissava un nuovo punto di riferimento, sia dal punto di vista tecnico sia nella qualit\u00e0 globale del progetto. La casa tedesca soprattutto sul finire degli anni novanta proponeva uno standard elevatissimo per quanto riguarda la qualit\u00e0 nelle finiture e dei materiali degli interni, la prima a beneficiare di questa cura maniacale per i dettagli fu appunto la Passat, seguita da Golf IV e Polo IV, che alzarono le aspettative dei clienti nei rispettivi segmenti. Meccanicamente presentava il tipico schema Audi con il motore montato in senso longitudinale a sbalzo, ovvero davanti l'asse anteriore, mentre la trazione era anteriore o integrale permanente a 3 differenziali. Eredita dall'A4 il sofisticato e raffinato sistema di sospensione a quadrilatero alto ad asse di sterzo virtuale all'anteriore, mentre al posteriore la sospensione varia in base al tipo di trazione: ponte torcente per le versioni a trazione anteriore come nel'A4, ma diversamente da quest'ultima, le versioni a trazione integrale montano un quadrilatero basso (invece di quello alto) a triangoli sovrapposti, questa soluzione permette specialmente nella versione station wagon, di non avere l'ingombro della sospensione ai lati del bagagliaio lasciando maggior spazio con una forma pi\u00f9 regolare dello stesso. Particolarmente curata l'aerodinamica con un Cx di 0,27 sia per la berlina sia per la station wagon grazie alle sue linee tondeggianti, uno dei pi\u00f9 bassi tra le vetture del suo segmento.\nL'impianto ABS montato su tutte le versioni comprendeva: il controllo della trazione (ASR), il bloccaggio elettronico del differenziale (EDS) funzionante fino a 40\u00a0km/h che agiva sui i freni anteriori e nel caso della trazione integrale, anche su quelli posteriori mentre l'ESP era un optional.\nLa trazione integrale \u00e8 stata introdotta nel 1997 come optional, era basata sulla quarta generazione del sistema Audi quattro, rinominata da VW in 4motion, prevedeva il differenziale centrale \"Torsen T-2\" che ripartiva la coppia al 50:50 tra l'anteriore e il posteriore in condizioni normali, mentre durante le perdite di aderenza poteva spostare la coppia fino al 75% su uno dei due assi.\nDotata di Airbag per il guidatore, passeggero anteriore e due laterali nei sedili anteriori, questa versione \u00e8 stata la prima Passat a essere sottoposta ai crash test dell'Euro NCAP, raggiungendo il risultato di 3 stelle.\nAll'esordio i motori disponibili erano i diesel 1.9 TDI da 90 CV o 110 CV, il 2.5 TDI V6 da 150 CV entrambi con sistema di iniezione diretta a pompa rotativa, i benzina 1.6 100 CV, 1.8 125CV, 1.8 turbo da 150, 2.3 VR a 5 cilindri da 150 e il V6 da 193 CV.\nNel 1999 il 1.9 TDI sar\u00e0 dotato del sistema iniettori pompa da 115 CV.\nNacque per\u00f2 un piccolo problema nella versione 1.8: il serbatoio dell'olio del motore 1.8 longitudinale aveva una minor capacit\u00e0 rispetto alla versione trasversale (4.35 per il trasversale e 4.07 per il longitudinale) e rischiava di avere della morchia dell'olio nel motore. Per questo motivo, l'olio, doveva essere sostituito a intervalli regolari e bisognava usare solo olio sintetico al 100%.\nI cambi prevedevano inizialmente il cinque marce manuale, l'automatico a quattro rapporti, l'automatico Tiptronic a cinque rapporti, in seguito fu reso disponibile anche il 6 marce manuale per i motori Diesel da 115 e 150 CV.\nTra gli optional vi erano i fari allo Xeno con controllo elettronico della profondit\u00e0, navigatore satellitare, telefono cellulare, climatizzatore automatico.\nRestyling (3BG).\nAll'inizio del 2001 la Passat ricevette un restyling, che includeva un leggero cambiamento estetico. Questo cambiamento \u00e8 conosciuto come B5,5. Il telaio e il pianale restarono immutati, la lunghezza aument\u00f2 di 28\u00a0mm per la berlina e di 7\u00a0mm per la Variant. Vennero cambiati i fari (anteriori e posteriori), i paraurti, il cofano, la griglia del radiatore, aggiunti alcuni pezzi cromati e introdotto l'ESP di serie su tutta la gamma. Venne migliorata l'insonorizzazione del corpo vettura, aggiornata l'elettronica di bordo e aggiunte nuove funzionalit\u00e0 e optional tra i quali: il navigatore satellitare con navigazione dinamica, sintonizzatore TV, i fari Bi-Xenon con regolazione dinamica della profondit\u00e0, i sensori di parcheggio posteriori e il tetto a celle solari integrate che alimenta il ventilatore dell'aria che raffredda l'interno del veicolo quando l'accensione \u00e8 spenta. Altri particolari introdotti furono la chiave pieghevole a onde radio per tutti i modelli, l'eliminazione del cilindretto della serratura sulla portiera del passeggero anteriore e il portellone posteriore con comando di sblocco elettrico a distanza. La scocca fu rinforzata in alcune zone, i pannelli della carrozzeria furono ispessiti e aggiunte delle saldature al laser.Migliorato inoltre il comportamento nei crash test Euro NCAP, nel 2001 ha infatti raggiunto il risultato di 4 stelle grazie all'irrigidimento della scocca e agli airbag per la testa montati nel rivestimento sopra le porte, vennero inoltre montate di serie le clip di fissaggio per il sistema ISOFIX.\nAll'esordio tutti i motori a benzina erano conformi alla normativa Euro 4 mentre tutti i Diesel a quella Euro 3.\nNel 2002 fu introdotto il nuovo 4 litri W8, che erogava 270 cavalli (202\u00a0kW), con la trazione integrale per consentire un miglior sfruttamento della potenza. Questo motore era un esperimento per la Volkswagen, che si stava cimentando nello sviluppo di motori a W. Il test serv\u00ec a sviluppare in seguito il W12 per la Phaeton, per la Touareg e per l'A8 e il W16 per la Bugatti Veyron. Questo stesso W8 fu per\u00f2 scartato nel 2004 quando la gamma venne rinnovata.\nNel 2003 il motore 2.5 TDI V6 venne offerto in due tagli di potenza portandolo dagli originari 150 CV a 163 CV o 180CV.\nCina.\nUna versione con l'interasse pi\u00f9 lungo fu introdotta in Cina a fine 1999 dalla Volkswagen di Shanghai. Questo pianale maggiorato and\u00f2 poi a \"sostenere\" la \u0160koda Superb. Ambedue avevano un interasse pi\u00f9 lungo di 100\u00a0mm ed erano nel complesso pi\u00f9 lunghe della Passat europea. una versione aggiornata della Passat cinese \u00e8 stata chiamata Lingyu ed \u00e8 entrata in commercio nel 2005 con tre motori a benzina: il 2 litri, il 1,8 litri Turbo e il V6 2,8 litri.\nSesta serie (2005-2010) (3C).\nIl modello in produzione dal 2005 presenta alcune novit\u00e0 di rilievo ideate per migliorare il comfort, quali il freno di stazionamento elettronico che consiste in un pulsante, posto a sinistra del volante, in sostituzione della classica leva nella consolle centrale e, conseguentemente, ricavando maggiore spazio nella zona centrale dell'abitacolo. Inoltre, come completamento del freno di stazionamento elettronico, \u00e8 presente la funzione di Auto Hold che consente di mantenere il veicolo fermo anche dopo aver rilasciato il freno. Tale funzione rende agevoli le partenze in salita.\nNei crash test dell'Euro NCAP a cui \u00e8 stata sottoposta nel 2005 ha ottenuto il risultato di 5 stelle.\nI motori di cui \u00e8 dotata la Passat sono sia a benzina sia a gasolio. Questi ultimi vedono l'uscita di scena (rispetto al modello precedente) del 2.5 litri V6 e l'introduzione del 2 litri nelle versioni con 140 e 170 CV (in realt\u00e0, il 2 litri era anche presente sul modello precedente negli ultimi mesi di produzione nella versione da 136 \u00a0CV).\nIl pianale della Passat non \u00e8 pi\u00f9 quello della Audi A4 a motore longitudinale, ma quello della Volkswagen Golf allungato, a motore trasversale.\nNel secondo semestre 2008 viene effettuato un leggero restyling (denominato versione '09). Questo restyling, in realt\u00e0, \u00e8 progressivo. Dapprima viene modificato solo il quadro strumenti, che ora ha luce bianca azzurrata come nelle nuove Volkswagen e non pi\u00f9 di colore blu elettrico, introdotto con la Passat 3B, e vengono introdotti i nuovi motori 2 litri a gasolio, sviluppati grazie alla tecnologia common-rail, in sostituzione degli iniettori-pompa. La potenza delle due versioni del motore da 2 litri non \u00e8 alterata (140 e 170 \u00a0CV). Su alcuni mercati \u00e8 anche presente una nuova versione \"BlueMotion\", dotata di un 2 litri common rail depotenziato a 110 CV, che sostituisce la precedente versione Bluemotion, sempre presente solo su alcuni mercati, e che invece montava la vecchia unit\u00e0 da 1,9 litri. Nel corso del 2009, poi, viene introdotto il nuovo volante sportivo a 3 razze, che ora equipaggia anche altri modelli della casa, lasciando per\u00f2 inalterato il volante a 4 razze standard, e infine viene montata la nuova centralina del climatizzatore, nelle versioni sia manuale sia automatica bizona.\nDa novembre 2008 \u00e8 a listino anche una versione (sia berlina sia variant) a gas metano (CNG) con motore 1.4 TSI sovralimentato con un sistema di compressione volumetrico e un turbo. Il propulsore eroga 150 CV e 220 Nm di coppia. I serbatoi del metano garantiscono una autonomia di circa 450\u00a0km e sono collocati nel sottoscocca, lasciano inalterato il vano di carico e l'abitabilit\u00e0 della vettura. Grazie a un ulteriore serbatoio per la benzina di circa 30 litri l'autonomia complessiva \u00e8 di oltre 900\u00a0km. La commutazione tra i due carburanti avviene in modo completamente automatico. Abbinata al cambio DSG a 7 rapporti la motorizzazione 1.4 TSI \"Ecofuel\" ottiene emissioni di CO2 di soli 119 g/km nella versione berlina, mentre il modello variant si attesta a 121 g/km.\nQuesti ultimi permettono un abbattimento del rumore durante la marcia e una pi\u00f9 semplice filosofia dedita all'abbattimento delle emissioni, come da capitolato Euro 5.\nVW Passat R36.\nAgli inizi del 2009 \u00e8 stata aggiunta, alla gamma Passat, la versione sportiva R36. Questa versione si distingue dalle altre per un nuovo motore (un 3.6 litri capace di erogare 300 \u00a0CV (220\u00a0kW) e 350 N\u00b7m di coppia) e una revisione sportiva del veicolo (carrozzeria, pneumatici...). La R36 \u00e8 prodotta sia in versione Berlina sia Variant. Al motore \u00e8 abbinato il cambio automatico DSG che permette di gestire al meglio la trazione. I cerchioni sono maggiorati rispetto alle versioni \"standard\" (di serie da 18 pollici, ma optional da 19) e gli pneumatici sono rimasti i classici 235/40 R18. L'estetica \u00e8 stata modificata per conferire pi\u00f9 sportivit\u00e0 al mezzo: le pinze dei freni sono blu, l'impianto di scarico \u00e8 composto da due terminali cromati e alla carrozzeria base \u00e8 stato aggiunto un kit di minigonne e spoiler per ridurre la resistenza aerodinamica.\nCome optional \u00e8 disponibile la gestione elettronica degli ammortizzatori, caratterizzata da pi\u00f9 regolazioni a seconda del tipo di guida, e i sedili sportivi avvolgenti.\nSettima serie (2010-2014).\nAlla fine del 2010 la Passat viene sottoposta a un'incisiva rivisitazione, con un design completamente rivisto. Questa versione viene spesso indicata come Passat B7. Pur mantenendo invariato il telaio rispetto alla versione 3C, il design della \"nuova Passat\" risulta completamente rivisto (gruppi ottici e calandra) anticipando le linee che esordiranno pochi anni dopo nella ottava versione denominata 3G5. Le dimensioni rimangono di 477x182 con un'altezza di 152\u00a0cm. Il passo \u00e8 di 251\u00a0cm.\nNella versione Station Wagon, con un bagagliaio di 603 litri elevabile a 1 731, \u00e8 tra i pi\u00f9 capienti della categoria.\nA differenza degli esterni, gli interni rimangono pressoch\u00e9 invariati. Viene inserito un orologio analogico nel mezzo del cruscotto, e spostato il pulsante del freno a mano. Il pannello della porta del solo guidatore ora ha lo stesso design di quello della porta del passeggero.\nNei crash test dell'Euro NCAP a cui \u00e8 stata sottoposta nel 2010 ha ottenuto il risultato di 5 stelle.\nRimangono in listino solo le motorizzazioni con tecnologia \"BlueMotion\", sia benzina (1.4, 1.6 e 1.8 TSI, 1.4 TSI Ecofuel e il nuovo 3.6 FSI gi\u00e0 in dotazione alla Passat CC) sia Diesel common-rail (1.6 e 2.0 TDI), molte delle quali introdotte a novembre 2008 gi\u00e0 sulla B6 facelift.\nLe versioni meno potenti (1.4 e 1.8 TSI) sono state abbinate (optional) a un cambio DSG 7 marce a secco, mentre le restanti versioni sono state abbinate a un pi\u00f9 affidabile e collaudato DSG 6 marce \"a bagno d'olio\".\nLa trazione 4Motion era disponibile on-demand sulle versioni 2.0 TDI e 2.0 TDI \"BlueMotion\" in abbinamento al cambio automatico DSG.\nDella settima serie ne \u00e8 stata realizzata anche una versione denominata Alltrack. Tale modello era dotato di trazione integrale 4Motion e scocca rialzata per permetterle di viaggiare sui terreni sconnessi e sterrati. Le sospensioni erano state elevate di 30\u00a0mm, mentre il propulsore 2.0 TDI da 170 CV con pi\u00f9 potenza veniva gestito (come optional) da un cambio DSG a sei rapporti con doppia frizione.\nPassat NMS (2011-).\nDal 2011 viene venduta, in Nord America, una nuova versione della Passat. Denominata NMS, \u00e8 una versione allungata della Passat B6/B7 venduta sul mercato europeo, con un giro porta e dettagli minori, esterni e interni, diversi.\nQuesta versione della Passat \u00e8 venduta in Nord America, dove sostituisce la Passat B6, Cina, dove affianca la Magotan B7 prima e B8 dopo, e Medio Oriente, e anche l\u00ec sostituisce la Passat B6.\nPassat CC.\nLa Passat CC (Confort-Coup\u00e9), dalla serie 2012 denominata Volkswagen CC, \u00e8 un vero e proprio modello a parte; si tratta di una grossa coup\u00e9 a 4 porte di fascia alta, pi\u00f9 lunga, pi\u00f9 bassa e pi\u00f9 larga della Passat, che si colloca sopra la Passat e la cui produzione \u00e8 incominciata nel 2008; alla fine del 2011 ha subito un restyling. \u00c8 dotata di motori sia a benzina sia a gasolio. Tutti i motori sono omologati Euro 5 e presentano cambi meccanici a 6 rapporti o automatici DSG a 6 (per le Diesel) o 7 marce (per le versioni a benzina).\nAnche la CC pu\u00f2 montare motori Diesel \"BlueMotion\", la nuova configurazione a basso impatto ambientale dei motori Volkswagen.\nOttava serie (2014-).\nPresentata per la prima volta a fine 2014 al salone di Parigi, la nuova Passat, realizzata sul nuovo pianale modulare MQB in condivisione con Golf, aggiunge alla precedente serie una lista di nuove tecnologie di sicurezza e di assistenza alla guida, e dei nuovi motori rivisitati oltre che uno spazio interno maggiore rispetto alle precedenti serie. Il design \u00e8 stato rivisitato, pur mantenendo il family-feeling delle altre Volkswagen.\nNei crash test dell'Euro NCAP a cui \u00e8 stata sottoposta nel 2014 ha ottenuto il risultato di 5 stelle.\nI nuovi motori offrono fino a un 20% di risparmio sul carburante grazie anche al lavoro di riduzione del peso della vettura. I motori benzina sono il 1.4 e il 2.0 TSI, i nuovi motori Diesel rinnovati sono il 1.6 TDI e il 2.0 TDI. Quest'ultimo offerto anche nella versione biturbo denominata \"BiTDI\" con 240 CV, abbinato al cambio automatico a doppia frizione DSG e alla trazione 4Motion.\nTra le nuove tecnologie troviamo il \"Cruise Control Adattivo\", la frenata d\u2019emergenza con riconoscimento dei pedoni, il nuovo \"head-up display\", l\"'Active Info Display e\" su richiesta la manovra con rimorchio assistita, l\u2019\"Emergency Assist\" che mantiene la corsia di marcia e arresta la vettura in caso di malore del conducente, il sistema di rilevamento della stanchezza \"Fatigue Detection\" che avverte il conducente tramite segnali luminosi e acustici consigliando una pausa, la connessione Internet, a richiesta, e lo standard \"MirrorLink\" per collegare lo smartphone Android al sistema multimediale dell'auto e utilizzarne le applicazioni. Nel 2019 ha subito un restyling.\nVolkswagen Passat GTE.\nDalla sua commercializzazione in Italia la Passat \u00e8 presente sui listini, nelle sue varianti Berlina e Variant, anche in versione GTE, una versione ibrida plug-in che dispone di 218 CV grazie all' accoppiamento tra il motore termico 1.4 TSI turbo da 156 CV e un motore elettrico da 85\u00a0kW che viene in aiuto al TSI nelle fasi di accelerazione e che permette di ricaricare le batterie durante la marcia, in fase di frenata e in discesa. Il design \u00e8 contraddistinto da un bordino di colore blu elettrico che passa sopra la mascherina anteriore (tolto dopo il restyling 2019) e i fanali insieme alla scritta \"GTE\", presente anche sui parafanghi e sul portellone posteriore. La Passat \u00e8 offerta di serie con il cambio automatico DSG e i cerchi da 18 pollici. La velocit\u00e0 massima \u00e8 di 225\u00a0km/h e l'accelerazione da 0 a 100 km/h avviene in 7,4 secondi. La Passat GTE permette di abbattere i consumi rispetto alle tradizionali auto a benzina, pur offrendo un'ottima accelerazione con un'autonomia complessiva di oltre 1.000\u00a0km.\nLe Passat nel mondo.\nBrasile.\nLa produzione della seconda generazione della Passat per il Brasile ebbe inizio a giugno del 1984 ed era commercializzata come \"Santana\"; era venduta inizialmente come berlina a due e quattro porte; una versione station wagon, battezzata \"Quantum\", fu introdotta a luglio del 1985.\nA spingere la Santana e la Quantum c'era un 1,8 litri a benzina ed etanolo; questa stessa gamma di motori fu ampliata nel 1989 con l'aggiunta del 2 litri a benzina ed etanolo. Si chiamavano Santana 2000 e Quantum 2000.\nNel 1987 Volkswagen do Brasil si \u00e8 messa in societ\u00e0 con la Ford do Brasil dell'epoca, creando la joint-venture Autolatina.\nContemporaneamente si decise di non costruire la Passat terza serie, ma di aggiornare la seconda serie con un restyling. Cambiando alcune parti della carrozzeria, la \"nuova\" Passat si rassomigliava alla Passat che fu presentata in Germania come \"Terza serie\".\nCon l'Autolatina, questa nuova Santana era anche commercializzata come Ford Versailles in Brasile e come Ford Galaxy (da non confondere con l'omonima monovolume importata in Europa dal 1995, sempre creatasi tramite una joint-venture con Ford terminata nel 2006) in Argentina.\nLa Santana brasiliana \u00e8 stata ritirata dal mercato nel 2005.\nMessico (Corsar, 1984-1988).\nLa Santana berlina quattro porte \u00e8 stata introdotta nel mercato messicano a febbraio del 1984 come Corsar CD. Era assemblata in loco con la maggior parte dei pezzi provenienti direttamente dalla Germania. L'unico motore disponibile sulla Corsar era il 1,8 litri da 85 \u00a0CV a carburatori. Nel 1984 e nel 1985 la Corsar CD aveva solo un allestimento disponibile: cerchioni in alluminio da 13\u201d, pneumatici 185/70 R13, interni monocromatici (nel 1984 era grigio e nel 1985 grigio o blu), quattro poggiatesta, radio AM/FM con quattro casse con lettore cassette, tachimetro e servosterzo. Era venduta con un cambio manuale a quattro rapporti o automatico a tre velocit\u00e0. L'unico optional era l'aria condizionata. I colori nel 1984 erano: rosso (Mars Red), bianco (Alpine White), verde metallizzato (Jade Green Metallic), argento metallizzato (Cosmos Silver Metallic) e grafite (Graphite Metallic). La carrozzeria era quella della Quantum GL americana.\nNel modello del 1986, la Corsar CD fu commercializzata con nuovi colori, interni e la carrozzeria della berlina quattro porte europea del 1985. Un nuovo cambio manuale a cinque rapporti rimpiazz\u00f2 il vecchio cambio a quattro velocit\u00e0. La Corsar aveva nuovi optional disponibile come alzacristalli elettrici, chiusura centralizzata e interni in pelle nera. A marzo del 1986 la familiare, conosciuta come Corsar Variant (Quantum Wagon negli USA, Quantum in Brasile e Passat Variant in Europa), \u00e8 stata introdotta condividendo gli stessi allestimenti e gli stessi motori con la berlina Corsar CD. Nel 1987 i cerchioni in alluminio diventarono un optional e le ruote di serie erano in ferro con copricerchioni in plastica. La Corsar rest\u00f2 immutata fino al 1988. A met\u00e0 anno vene introdotta un'edizione limitata con carrozzeria bicolore (nero e argento), interni in pelle nera e il massimo degli equipaggiamenti; l'edizione limitata era sia in configurazione CD sia Variant. La Corsar \u00e8 stata rimossa dal mercato messicano alla fine del 1988, dato che la produzione germanica si ferm\u00f2 (e la maggior parte delle parti provenivano dalla Germania) e la Volkswagen richiese la linea per produrre la Golf/Jetta per gli USA e per il Canada. La Corsar in Messico \u00e8 tuttora ricordata e la sua reputazione era eccellente.\nCina.\nLa Santana \u00e8 stata costruita su licenza anche dalla Shanghai Automobile Corporation: l'assemblaggio (frutto di una lunga trattativa tra Volkswagen e governo cinese conclusasi il 29 novembre 1982 con la firma di un accordo) ebbe inizio dal gennaio 1983 con parti spedite dalla Germania.\nInizialmente \u00e8 stata lanciata con il motore 1,6 litri a benzina a cui si \u00e8 aggiunto nel 1987 il 1,8 litri. Entrambi equipaggiati con un cambio manuale a quattro velocit\u00e0. La familiare \u00e8 entrata in produzione nel 1989.\nLa Santana \u00e8 stata rielaborata pi\u00f9 volte dall'anno in cui \u00e8 stata lanciata (1983).\nAlcuni aggiornamenti sono: l'iniezione elettronica Bosch, un cambio manuale a cinque rapporti, una terza luce dei freni, un miglioramento ai sedili posteriori, la frizione idraulica, radio CD/MP3 e ABS con distribuzione elettronica della frenata.\nSpecifiche Tecniche della Santana 2007\nNel 1991 la Santana 2000 \u00e8 stata commercializzata anche in Cina con il consenso di \"Volkswagen do Brasil\"\nLa produzione della Santana 2000 ebbe inizio nel 1995 con un interasse pi\u00f9 lungo (2655\u00a0mm) e con la versione a cinque porte.\nSpecifiche Tecniche della Santana 2000 del 1997\nNel 2004 la Santana 3000 succedette alla Santana 2000. La Santana 3000 era la prima auto disegnata interamente dalla Volkswagen di Shanghai. La Santana 3000 era anche la prima Santana sviluppata in Cina ad avere come optional l'ABS con distribuzione elettronica della frenata, un differenziale gestito elettronicamente, un display moltifunzione e un tettuccio apribile disegnato dalla compagnia tedesca Webasto. Il 2 litri \u00e8 stato aggiunto alla gamma dei motori a luglio del 2006\nSpecifiche Tecniche della Santana 3000 1.8L del 2007\nA gennaio 2008, la Volkswagen di Shanghai ha rilasciato La Santana Vista (Zhijun) e la Santana Vista Taxi (Changda) con qualche leggera modifica al telaio e all'estetica dell'anteriore e del posteriore.\nSpecifiche Tecniche della Santana Vista 2.0L del 2008\nAttualmente, sia la Santana disegnata in Germania, sia la Vista, sono in vendita in Cina e sono tra i veicoli pi\u00f9 popolari tra i tassisti e i veicoli pi\u00f9 utilizzati dalla polizia.\nGiappone.\nDal febbraio 1984 la Santana fu prodotta anche in Giappone dalla Nissan sotto licenza. La componentistica era per la maggior parte della Volkswagen, ma alcune parti (come i tergicristalli) erano Nissan."}
{"id": "413218", "revid": "287204", "url": "https://it.wikipedia.org/wiki?curid=413218", "title": "Holstein", "text": "Lo Holstein \u00e8 la parte meridionale dello stato federale Schleswig-Holstein, in Germania, tra le rive dell'Elba e dell'Eider. La capitale dello Holstein \u00e8 Kiel. La citt\u00e0 di Amburgo \u00e8 a sud della regione.\nIl nome deriva dal basso tedesco, equivalente all'anglosassone \"Holt-stan\" che significa \"combattenti della foresta\".\nStoria.\nLa contea di Holstein.\nLo Holstein - la parte della Sassonia che era situata a nord del fiume Elba - fu conquistato da Carlo Magno intorno all'anno 800. Dall'804 divenne una contea sovrana, ma tra il 1111 e il 1474 fu una contea del Sacro Romano Impero, anche se fu occupato dalla Danimarca durante i primi anni del XIII secolo. Nel 1806, con la dissoluzione dell'impero, divenne un Ducato Imperiale.\nIl Ducato di Holstein.\nDal 1460 lo Holstein fu ereditato dai re di Danimarca, che per\u00f2 regnarono da duchi e non da re, cos\u00ec come capit\u00f2 allo Schleswig. I due ducati furono entrambi ulteriormente divisi dopo che subentrarono nei possedimenti danesi: parte dei territori rimase sotto la casata danese, altri terreni furono posti sotto il controllo dei duchi Holstein-Gottorp, una linea cadetta della famiglia reale. Il Duca di Holstein-Gottorp fu obbligato a rinunciare alle sue terre nello Schleswig in favore dei re di Danimarca dopo la Grande Guerra del Nord nel 1720, ma egli si trasfer\u00ec a Kiel e tenne le sue terre nello Holstein fino al 1773. I danesi erano ansiosi di reimpossessarsi dei loro possedimenti, specialmente dopo che il Duca di Holstein-Gottorp divent\u00f2 Imperatore di Russia nel 1762 come Pietro III e progett\u00f2 un attacco alla Danimarca per riprendersi le terre nello Schleswig. I danesi decisero di riprendersi le loro terre da soli: nel 1773 scambiarono la contea di Oldenburg con le terre dei Gottorp nello Holstein, riportando in tal modo tutto lo Holstein sotto il loro controllo.\nDal 1815 al 1864 il ducato dell'Holstein fu parte della Confederazione germanica, sebbene ancora in contatto con la Danimarca (il re danese rimase duca della regione). Dopo la morte del re Federico VII di Danimarca nel 1863, la successione allo Schleswig e Holstein fu rivendicata da diverse persone. Il nuovo re, Cristiano IX di Danimarca reclam\u00f2 i territori, mentre il duca di Augustenborg, appartenente a un altro ramo della famiglia, reclam\u00f2 anch'egli i ducati, e subito la Confederazione germanica, guidata da Prussia e Austria, dichiar\u00f2 guerra alla Danimarca, battendola nel 1864 e costringendola a cedere i ducati. Ad ogni modo, i ducati non furono assegnati al Duca di Augustenborg. Nel 1865 fu fatto un accordo tra Prussia e Austria: gli austriaci occuparono e amministrarono l'Holstein, mentre i prussiani fecero altrettanto con lo Schleswig. L'accordo fin\u00ec con la guerra austro-prussiana del 1866, che caus\u00f2 l'accorpamento di Schleswig e Holstein all'interno della Prussia.\nGeografia.\nOggi lo Holstein, insieme allo Schleswig meridionale, \u00e8 un \"land\" della Germania, lo Schleswig-Holstein. L'unica isola \u00e8 Fehmarn, originariamente parte del Ducato di Schleswig fino al 1867.\nLe principali citt\u00e0 dell'Holstein sono: Kiel, Altona, Gl\u00fcckstadt, Rendsburg, Segeberg, Heiligenhafen, Oldenburg in Holstein e Pl\u00f6n. Ha una superficie di .\nA partire dal 1864, lo Holstein confina con la Danimarca verso nord, il Principato di Lubecca (gi\u00e0 vescovato di Lubecca, un'exclave del Granducato di Oldenburg), la citt\u00e0 libera e anseatica di Lubecca e il Ducato di Sassonia-Lauenburg a est, il Regno di Hannover e la citt\u00e0 libera e anseatica di Amburgo verso sud.\nInoltre confina con il Mare del Nord a Occidente e con il Mar Baltico a est."}
{"id": "413222", "revid": "287204", "url": "https://it.wikipedia.org/wiki?curid=413222", "title": "La verit\u00e0? \u00c8 altrove. All'insegna del New Age", "text": "La verit\u00e0? \u00c8 altrove. All'insegna del New Age \u00e8 un libro di Franco Ferrarotti del 1999, che riprende un adagio di moda negli anni novanta sulla scia della serie televisiva \"X-Files\"."}
{"id": "413258", "revid": "74173", "url": "https://it.wikipedia.org/wiki?curid=413258", "title": "Dyfed", "text": "Dyfed o Demezia era uno degli antichi regni medioevali del Galles prima della conquista normanna dell'Inghilterra. Il Dyfed cambi\u00f2 spesso dimensioni e nome. Nella met\u00e0 del VII secolo emerse come Brycheiniog, agli inizi dell'VIII come Rhainwg, poi ancora Brycheiniog. Agli inizi del X secolo divenne Seisyllwg (Ceredigion) e poi Deheubarth, che nacque quando Hywel Dda un\u00ec il Dyfed e il regno del Seisyllwg sotto il suo dominio (copriva una zona pi\u00f9 o meno corrispondente all'odierno Dyfed).\nIn origine occupava un'area approssimativamente corrispondente all'odierno Pembrokeshire (Galles sud-orientale). Il suo nome si pronunciava \"Duv-ed\" e derivava dalla locale trib\u00f9 celtica dei demezi, che viveva in quell'area prima dell'invasione romana. Non molto dopo la partenza delle legioni romane, gli abitanti di questa zona tentarono di difendersi dai sassoni e dagli irlandesi arruolando mercenari stranieri, tra cui degli irlandesi provenienti dalla contea di Waterford e appartenenti alla trib\u00f9 dei d\u00e9isi.\nIl regno nacque con Anwn (IV secolo), figlio dell'imperatore Magno Massimo, ma soprattutto con suo figlio Ednyfed (la loro discendenza regner\u00e0 sul Dyfed fino al 1197; gli inglesi presero poi possesso del territorio, ma l'antica dinastia rimase molto importante e potente nell'area).\nNella riorganizzazione amministrativa del 1974, la nuova contea non metropolitana che comprendeva il Cardiganshire, il Carmarthenshire e il Pembrokeshire ebbe il nome di Dyfed.\nFu divisa in sei distretti: Carmarthen, Ceredigion, Dinefwr, Llanelli, Preseli e Pembrokeshire meridionale.\nTuttavia, la successiva riorganizzazione del governo locale (1\u00ba aprile del 1996) restaur\u00f2 il Cardiganshire, il Carmarthenshire e il Pembrokeshire per scopi amministrativi. Oggi \u00e8 una \"contea preservata\"."}
{"id": "413262", "revid": "125352320", "url": "https://it.wikipedia.org/wiki?curid=413262", "title": "Aristotelismo", "text": "L'aristotelismo sta ad indicare sia la dottrina di Aristotele, sia le correnti filosofiche dei suoi discepoli che in diversi periodi ripresero e svilupparono il pensiero originale del maestro.\nCapisaldi della dottrina aristotelica.\nI capisaldi dell'aristotelismo, che riguardano le tematiche pi\u00f9 diverse, spaziando dall'etica alla politica, dalla conoscenza alla teologia, sono organicamente legati tra loro da un'unit\u00e0 complessiva di fondo, secondo quanto ha sostenuto il professor Giovanni Reale. A differenza di Platone, inoltre, Aristotele sembra rivolgere maggiore interesse verso la natura e l'osservazione sperimentale. Tuttavia, anche se la sua prosa risulta meno ispirata rispetto a quella del suo predecessore, l'impianto filosofico aristotelico risente fortemente dell'impostazione platonica.\nI capisaldi dell'aristotelismo sono brevemente riassumibili nei seguenti punti:\nStoria.\nAristotelismo antico.\nI primi seguaci di Aristotele (Teofrasto, Eudemo di Rodi, Aristosseno e Dicearco), chiamati \"peripatetici\" dall'abitudine di argomentare camminando nel portico alberato del Liceo, elaborarono una sistemazione della filosofia aristotelica che lasciava intatti i due aspetti naturalistico e speculativo della filosofia dello Stagirita.\nCon Stratone di Lampsaco, discepolo di Teofrasto, incominci\u00f2 a prevalere il filone naturalistico.\nL'attenzione della scuola aristotelica si spost\u00f2 successivamente sulla filologia con Andronico di Rodi (I secolo a.C.) e in seguito sulla scienza nel cui ambito si distinsero le figure prestigiose di Galeno (130-200 a.C.) nel campo della medicina e di Claudio Tolomeo (tra il 100 e il 175 d.C.) nell'astronomia.\nSar\u00e0 quindi ad opera di Alessandro di Afrodisia che venne prodotto il primo grande tentativo di interpretazione di Aristotele. Alessandro di Afrodisia identificava l'intelletto attivo con Dio stesso, mentre all'uomo resterebbe soltanto l'intelletto potenziale, la cui capacit\u00e0 di conoscenza \u00e8 resa possibile per l'intervento di quello divino. L'intelletto attivo, in quanto atto puro, \u00e8 immateriale e dunque eterno, l'uomo invece \u00e8 soggetto alla potenza e quindi alla corruzione. La sua anima pertanto non sarebbe immortale.\nAristotelismo arabo.\nDurante il Medioevo la tradizione aristotelica fu mantenuta viva dagli arabi, che grazie ai loro interessi per le scienze naturali produssero numerosi commenti e traduzioni del filosofo greco. I nomi pi\u00f9 importanti di questo periodo furono Avicenna (980\u20131037) e Averro\u00e8 (1126\u20131198) in ambito islamico, e Mos\u00e8 Maimonide (1135\u20131204) in ambito ebraico. Il loro aristotelismo risultava tuttavia particolarmente influenzato da elementi del neoplatonismo, corrente filosofica parallela con cui spesso si mescol\u00f2 generando un sincretismo di culture.\nAverro\u00e8, l'esponente pi\u00f9 significativo, presupponeva che il mondo non sia stato creato, ma esista da sempre come emanazione diretta e necessaria di Dio. Esiste quindi una corrispondenza tra le sfere celesti e la terra, tra l'intelletto attivo e quello passivo, ma a differenza di Alessandro egli separ\u00f2 anche il secondo dalle singole anime umane: per lui l'attivit\u00e0 intellettiva, sia agente che potenziale, \u00e8 unica e identica in tutti gli uomini, e non coincide con nessuno di essi. Averro\u00e8 distinse anche le verit\u00e0 di fede da quelle della ragione, che costituiscono tuttavia un'unica sola verit\u00e0, conoscibile dai pi\u00f9 semplici tramite la rivelazione e i sentimenti, e dai filosofi cui spetta invece il compito di riflettere scientificamente sui dogmi religiosi.\nAristotelismo tomista.\nAll'aristotelismo diede poi un contributo fondamentale Tommaso d'Aquino, che nell'ambito della scolastica cerc\u00f2 di conciliare Aristotele con il cristianesimo. Di fronte all'avanzare dell'aristotelismo arabo, che sembrava voler mettere in discussione i capisaldi della fede cristiana, egli mostr\u00f2 che quest'ultima non aveva nulla da temere, perch\u00e9 le verit\u00e0 della ragione non possono essere in contrasto con quelle della Rivelazione, essendo entrambe emanazione dello stesso Dio.\nSecondo Tommaso non c'\u00e8 contraddizione tra fede e ragione, per cui spesso la filosofia pu\u00f2 giungere alle stesse verit\u00e0 contenute nella Bibbia. E proprio grazie alla ragione Aristotele aveva potuto sviluppare delle conoscenze sempre valide e universali, facilmente assimilabili dalla teologia cristiana: ad esempio il passaggio dalla potenza all'atto \u00e8 una scala ascendente che va dalle piante agli animali, e da questi agli uomini, fino agli angeli e a Dio. Quest'ultimo, in quanto motore immobile dell'universo, ne governa tutti i processi naturali. Le intelligenze angeliche hanno una conoscenza intuitiva e superiore, che permette loro di sapere immediatamente ci\u00f2 a cui noi invece dobbiamo arrivare tramite l'esercizio della ragione.\nAristotelismo rinascimentale.\nCol Rinascimento l'aristotelismo smise progressivamente di indagare i dogmi della teologia in favore di un ritorno alla dimensione naturalistica. La principale corrente di questo periodo fu quella dell'aristotelismo padovano.\nGrazie alla diffusione della stampa, nel Cinquecento si assistette tra l'altro alla pubblicazione dei grandi commentari di Averro\u00e8, affiancati ben presto da quelli di Alessandro di Afrodisia. L'aristotelismo rinascimentale venne cos\u00ec caratterizzato dalla disputa tra queste due interpretazioni, con averroisti da un lato e alessandristi dall'altro; il maggior rappresentante della scuola alessandrista fu Pietro Pomponazzi, figura di spicco dell'aristotelismo padovano.\nAristotelismo moderno.\nSe la cultura italiana produsse i grandi commentari aristotelici del Rinascimento, nel periodo barocco fu Emanuele Tesauro, con il suo \"Cannocchiale aristotelico\", a riproporre nel mondo della fisica post-galileiana le teorie poetiche di Aristotele come l'unica chiave per avvicinarsi alle scienze umane.\nAll'inizio del secolo successivo \"La Scienza Nuova\" di Giambattista Vico mise in discussione ogni precetto aristotelico sostenendo una lingua e una poesia che si sviluppano al di fuori di qualsiasi regola. In tal modo, Vico apr\u00ec involontariamente la porta - mentre in Francia, da Boileau a Batteux, da Le Bossu a Dubos, fino all\"'Encyclopedie\", gli scrittori stavano ancora cercando di stabilire le regole del gusto - a una filosofia, una linguistica e un'estetica dell'imprevedibile libert\u00e0 dello Spirito."}
{"id": "413273", "revid": "125982772", "url": "https://it.wikipedia.org/wiki?curid=413273", "title": "Charisma Carpenter", "text": "\u00c8 conosciuta principalmente per aver interpretato il personaggio di Cordelia Chase nella serie televisiva \"Buffy l'ammazzavampiri\" e nel suo spin-off \"Angel\".\nBiografia.\nCharisma Lee Carpenter nasce a Las Vegas, nel Nevada, il 23 luglio 1970, figlia di Don Carpenter, un negoziante statunitense di origini tedesche e francesi, e di Chris Carpenter, un'operatrice di un rifugio per animali statunitense di origini spagnole. Il suo nome, stando a quanto dichiarato dalla madre, proviene da una marca di un profumo della Avon uscito proprio l'anno della sua nascita. Ha due fratelli pi\u00f9 grandi. La sua vita familiare non \u00e8 stata molto tranquilla poich\u00e9 i suoi genitori hanno divorziato due volte, la prima nel 1983, e la seconda dopo essersi risposati nel 1996.\nCresce a Las Vegas fino a 15 anni, trasferendosi in seguito con la famiglia dapprima in Messico ed infine a San Diego (in California). A causa di questi trasferimenti frequenta tre diversi licei: la Gorman Catholic High School a Las Vegas, la Bonita High School a San Diego e la School of Creative and Performing Arts, dove si diploma nel 1988. A San Diego, nel 1991, entra a far parte della squadra delle cheerleader dei San Diego Chargers. Conclusi gli studi liceali, viaggia in Europa e si iscrive al college per diventare insegnante di inglese, ma poi decide di trasferirsi a Los Angeles, dove intraprende vari lavori, come cameriera, commessa di videocassette e istruttrice d'aerobica. Dopo un po' di esperienze lavorative s'iscrive alla scuola di recitazione Playhouse West e, dopo essere stata scoperta da un agente commerciale mentre fa la cameriera, partecipa a numerosi spot pubblicitari e fa diverse apparizioni in serie televisive come \"Baywatch\" e \"Crescere, che fatica!\", ottenendo anche un ruolo in \"I ragazzi di Malibu\".\nNel 1991, mentre si trova su una spiaggia di San Diego assieme a due amici, viene aggredita da un uomo armato di pistola. L'uomo, dopo aver sparato, senza ferirli per\u00f2 mortalmente, ad entrambi i ragazzi, tenta di stuprare Charisma. Le vittime riescono a reagire e a sopraffare l'uomo, mettendosi in salvo. L'aggressore si riveler\u00e0 essere Henry Hubbard Jr, appartenente alle forze dell'ordine e stupratore seriale, che verr\u00e0, in seguito, condannato a 56 anni di prigione.\nNel 1997 viene notata dai produttori della serie televisiva \"Buffy l'ammazzavampiri\", che le propongono di partecipare al provino per il ruolo della protagonista Buffy Summers, ma le viene in seguito assegnato il ruolo di Cordelia Chase, che interpreta dal 1997 al 2003, comparendo anche nello spin-off di \"Buffy\", \"Angel\". Dopo \"Angel\", recita in qualit\u00e0 di guest star in serie televisive come \"Miss Match\" (2003), \"Streghe\" (2004) e \"Veronica Mars\" (2005-2006) e ultimamente in \"Blue Bloods\" (2013), dove compare in un episodio nella parte di Marianne Romano. Recita parallelamente in film per il cinema e la televisione ed esordisce nel 2013 come conduttrice nel programma-documentario \"Surviving Evil\", trasmesso in Italia col nome \"Sopravvissuta all'inferno\", ridenominato in \"A un passo dalla morte\".\nVita privata.\nNell'ottobre del 2002 si \u00e8 sposata con l'attore Damian Hardy, con il quale ha avuto un figlio, Donovan, il 23 marzo del 2003. A luglio 2008 i due hanno divorziato.\nDoppiatrici italiane.\nNelle versioni in italiano dei suoi film, Charisma Carpenter \u00e8 stata doppiata da:"}
{"id": "413275", "revid": "1602064", "url": "https://it.wikipedia.org/wiki?curid=413275", "title": "Anwn Dynod", "text": "Secondo la leggenda, sarebbe stato uno dei molti figli dell'usurpatore Magno Massimo, che \u00e8 invece un personaggio storico. Anwn potrebbe in realt\u00e0 essere stato un decurione di Moridunum (odierna Carmarthen), capitale della \"Civitas Demetarum\", e il suo nome romano sarebbe stato Antonius Donatus Gregorius. Dopo la partenza dei romani dalla Britannia (inizi V secolo), nell'area il figlio Ednyfed cre\u00f2 il regno del Dyfed."}
{"id": "413279", "revid": "767487", "url": "https://it.wikipedia.org/wiki?curid=413279", "title": "The Grudge (film 2004)", "text": "The Grudge \u00e8 un film del 2004, diretto da Takashi Shimizu con protagonista Sarah Michelle Gellar. \u00c8 il remake statunitense del film \"\" del 2002, diretto dallo stesso Shimizu.\nIl film \u00e8 stato distribuito in Nord America il 22 ottobre 2004 dalla Columbia Pictures. Nella stessa tradizione della serie originale, la trama del film \u00e8 raccontata attraverso una sequenza di eventi non-lineare e include diverse sottotrame che si intersecano.\nIl film ha avuto due sequel: \"The Grudge 2\" del 2006 e \"The Grudge 3\" del 2009.\nTrama.\nPeter Kirk, un professore universitario straniero che vive in Giappone, si suicida buttandosi gi\u00f9 da un balcone davanti agli occhi della moglie.\nDue anni dopo una giovane assistente sociale del posto di nome Yoko si reca da una sua paziente: un'anziana donna occidentale con seri problemi di salute che vive da sola in casa dopo che suo figlio e la nuora sono scomparsi. Mentre la ragazza fa le pulizie sente strani rumori provenienti dalla soffitta e sale a controllare. Curiosando l\u00ec viene aggredita da un orribile spettro dalle sembianze di una donna, quindi viene sollevata di peso e brutalmente uccisa.\nKaren Davis \u00e8 una occidentale che per uno scambio culturale sta studiando in Giappone, dove \u00e8 stata accompagnata da un ragazzo, Doug, con cui si frequenta. Anche lei fa l'assistente sociale e un giorno il suo capo Alex le affida la sua prima paziente: la donna assistita in precedenza proprio da Yoko, dato che la ragazza non si \u00e8 presentata al lavoro e non risponde al telefono.\nKaren, entrando nella casa della signora, subito nota lo stato di completo degrado e sporcizia, come se nessuno se ne fosse occupato per giorni, poi trova la povera anziana a terra quasi in stato catatonico e prontamente la soccorre come meglio pu\u00f2. Dopo averla accudita e messa a riposare, in modo simile a un'infermiera, comincia quindi a pulire e ordinare in giro, quando inizia anche lei a sentire dei rumori provenire dal piano di sopra.\nIn una stanza, trova un armadio sigillato con il nastro adesivo, da cui provengono suoni strani e sinistri, ma anche dei pianti: apertolo coraggiosamente vi trova all'interno un bambino dall'aria cadaverica con un gatto nero in braccio. Il bambino le dice di chiamarsi Toshio, ma poco dopo si dilegua con l'animale nelle tenebre della casa senza dare spiegazioni. La stessa sera la donna malata, che fino a quel momento non aveva mai parlato, inizia ad agitarsi terrorizzata nel letto, mentre un essere dalle sembianze femminili con lunghi capelli scende dal soffitto, facendola presumibilmente morire di infarto davanti agli occhi di Karen sbigottita e impaurita.\nLa scena successiva \u00e8 un flashback, e ci fa vedere il momento in cui l'anziana e gli altri due prendono possesso della casa, e nel bagno l'agente immobiliare assiste ad una strana apparizione nella vasca da bagno.\nAll'arrivo della polizia, chiamata dal capo di Karen che, preoccupato da una sua telefonata, era andato a cercarla, proprio gli agenti ritrovano in soffitta i cadaveri del figlio e della nuora della donna malata, ma anche la mascella strappata di Yoko. In ospedale, Karen, dove \u00e8 stata condotta dopo il dramma a cui ha assistito, viene presto informata dal detective Nakagawa, il quale si occupa delle indagini, che sempre in quella casa anni addietro vi era stata una orribile tragedia. Un marito geloso aveva ucciso la moglie Kayako, innamoratasi del professore universitario Peter; anche il loro piccolo figlio Toshio con il suo gattino era rimasto vittima della follia dell'uomo, che era stato poi ritrovato impiccato, e la cui morte era sembrata a tutti un suicidio, anche se forse causato dalla moglie risorta come fantasma vendicativo.\nLa casa \u00e8 avvolta da un'aura di morte e chiunque ci entri sembra destinato a subirne le terribili conseguenze: tutti quelli che sono andati nella casa fino a quel momento sarebbero stati brutalmente uccisi dai fantasmi che appaiono nei luoghi pi\u00f9 disparati e con sembianze terribili.\nIl primo a morire fu, due anni prima, il professor Peter, che riceveva da Kayako lettere d'amore, da lui sempre ignorate. Un giorno incuriosito entr\u00f2 nella casa solo per trovare Kayako morta in soffitta con il collo spezzato, il piccolo Toshio annegato e il marito appeso al soffitto. Dopo quell'evento, il professore torn\u00f2 scioccato a casa, capendo che la colpa di quel massacro era in fondo un po' anche sua, essendo avvenuto a causa di come si era comportato. I successivi a morire furono i parenti della vecchia malata, uccisi dagli spiriti e ritrovati morti in soffitta dagli agenti di polizia; poi la giovane Yoko e infine la stessa anziana donna. Ben presto per\u00f2 la maledizione miete nuove vittime e la prima della nuova serie \u00e8 Susan, la sorella dell'uomo trovato morto in soffitta, entrata nella casa maledetta tempo prima per assicurarsi che l'anziana madre stesse bene. Poco prima che la polizia la contatti dopo il ritrovamento del corpo del fratello, Kayako appare nello stabile di Susan dove la donna lavora e tenta di afferrarla nelle scale. Riuscita a scappare e a tornare a casa, lo spettro le si manifesta nel suo appartamento a letto da dove la fa letteralmente scomparire. Persino Alex, il capo di Karen, viene raggiunto nel suo ufficio, per\u00f2 a differenza degli altri, chi gli appare non \u00e8 Kayako ma lo spettro mutilato di Yoko. I prossimi a dover subire la maledizione sono tutti i poliziotti entrati nella casa e anche il ragazzo di Karen.\nDopo la serie di omicidi, lo stesso detective Nakagawa, avendo capito che stanno accadendo eventi soprannaturali e sapendo che in futuro a morire sarebbero un po' tutti, decide di porre fine alla maledizione incendiando la casa, ma viene trucidato come gli altri dal fantasma del padre di Toshio mentre sta per appiccare il fuoco. Per una tragica serie di circostanze Doug, credendo che Karen vi sia tornata per scoprirne il segreto, vi entra ma viene aggredito anch'egli dagli spiriti. Presagendo il peggio, Karen corre alla casa, ma ormai \u00e8 troppo tardi per salvare Doug che viene semplicemente ucciso davanti agli occhi di lei che non riesce a fare niente per salvarlo; dopodich\u00e9 viene attaccata anch'essa da Kayako, nello scontro decisivo riesce a ribaltare una delle taniche di gasolio portate dal detective facendo divampare il fuoco che incendia tutto.\nKaren, salvata in extremis mentre stava per essere carbonizzata, e sopravvissuta senza troppi problemi fisici ma molto scossa, viene portata all'ospedale; si riprende e dopo essere stata medicata si reca all'obitorio per riconoscere il corpo di Doug. L\u00ec percepisce alle sue spalle una presenza, e girandosi vede ancora Kayako.\nAccoglienza.\nIncassi.\nIl film \u00e8 stato distribuito in 3.348 cinema del Nord America, guadagnando 39,1 milioni di dollari in biglietti venduti nel suo primo fine settimana (22-24 ottobre 2004). Gli incassi, poi, sono diminuiti del 43% nel secondo weekend guadagnando 21,8 milioni di dollari, diventando il film horror primo in classifica. La pellicola ha guadagnato 110.359.362 dollari nel solo Nord America e un totale di 187.281.115 dollari in tutto il mondo, superando di gran lunga le aspettative degli analisti e dei dirigenti della Sony Pictures. La Sony ha anche dichiarato che il film \u00e8 costato meno di 10 milioni di dollari, rendendolo in tal modo uno dei film pi\u00f9 redditizi dell'anno. Il film ha ricevuto critiche contrastanti, guadagnando un punteggio del 39% su Rotten Tomatoes (con 59 su 151 recensioni). Simon Bates lo ha ritenuto il film pi\u00f9 spaventoso che avesse mai visto.\nEdizione home video.\nIl film \u00e8 uscito in DVD e UMD il 1\u00ba febbraio 2005. Il film \u00e8 stato distribuito nella versione standard con solo alcuni contenuti extra. \u00c8 stato reso disponibile per l'acquisto su iTunes nel 2008. Il film \u00e8 stato distribuito su Blu-ray Disc in Germania nel 2008, negli USA il 12 maggio 2009 e in Italia dal febbraio 2011.\nSequel e reboot.\nIl film ha avuto 2 seguiti The Grudge 2 e The Grudge 3 ed un reboot diretto da Nicolas Pesce."}
{"id": "413280", "revid": "13415", "url": "https://it.wikipedia.org/wiki?curid=413280", "title": "Mike D", "text": ""}
{"id": "413281", "revid": "599013", "url": "https://it.wikipedia.org/wiki?curid=413281", "title": "Ednyfed", "text": "Probabilmente nacque nel tardo IV secolo in quella zona che i romani conoscevano come \"Civitas Demetarum\", nome che veniva dalla locale trib\u00f9 celtica dei demezi. Non \u00e8 chiaro se il padre fosse ancora vivo al tempo del partenza dei romani dalla Britannia nel 410, ma Ednyfed, grazie alla stima di cui la famiglia godeva presso la popolazione, cre\u00f2 il regno del Dyfed."}
{"id": "413284", "revid": "767487", "url": "https://it.wikipedia.org/wiki?curid=413284", "title": "Combremont-le-Petit", "text": "Combremont-le-Petit (toponimo francese) \u00e8 una frazione di 378 abitanti del comune svizzero di Valbroye, nel Canton Vaud (distretto della Broye-Vully).\nStoria.\nGi\u00e0 comune autonomo che si estendeva per 5,73\u00a0km\u00b2, nel 2011 \u00e8 stato accorpato agli altri comuni soppressi di Cerniaz, Combremont-le-Grand, Granges-pr\u00e8s-Marnand, Marnand, Sassel, Seigneux e Villars-Bramard per formare il nuovo comune di Valbroye.\nSociet\u00e0.\nEvoluzione demografica.\nL'evoluzione demografica \u00e8 riportata nella seguente tabella:\nAmministrazione.\nOgni famiglia originaria del luogo fa parte del cosiddetto comune patriziale e ha la responsabilit\u00e0 della manutenzione di ogni bene ricadente all'interno dei confini della frazione."}
{"id": "413285", "revid": "7077", "url": "https://it.wikipedia.org/wiki?curid=413285", "title": "Gruppo di Sicorace", "text": "Il gruppo di Sicorace \u00e8 l'insieme dei piccoli satelliti naturali esterni di Urano, in orbita attorno al pianeta ad una distanza media che supera i quattro milioni di chilometri. Si tratta di Francisco, Calibano, Stefano, Trinculo, Sicorace, Prospero, Setebos e Ferdinando, tutti di dimensioni contenute (ad eccezione di Calibano e di Sicorace, il capostipite).\nLe nostre conoscenze a proposito del gruppo di Sicorace sono estremamente inaccurate, a partire dalle dimensioni dei satelliti; tutti e quattro hanno una forma irregolare e assolutamente non sferica. I satelliti furono tutti individuati fra il 1997 ed il 2003 dalla Terra, e non sono mai stati visitati da sonde meccaniche.\nI satelliti del gruppo sono caratterizzati da un moto retrogrado di rivoluzione. Le loro eccentricit\u00e0 orbitali sono comprese approssimativamente fra 0,15, per quelli pi\u00f9 interni, a 0,60, per quelli pi\u00f9 esterni, con valori generalmente crescenti al crescere della distanza media da Urano. Le inclinazioni orbitali rispetto al locale piano di Laplace sono comprese fra 140\u00b0, per i satelliti pi\u00f9 interni, a 170\u00b0, per quelli pi\u00f9 esterni.\nMargherita, la cui orbita ha un raggio medio di circa 14,3 milioni di km e rientrerebbe pertanto nel range di definizione del gruppo di Sicorace, ne viene convenzionalmente esclusa per via della sua rotazione prograda e della bassa inclinazione orbitale (solo 56,63\u00b0).\nTavola riassuntiva.\nIl seguente prospetto riporta i satelliti del gruppo in ordine di distanza crescente da Urano."}
{"id": "413286", "revid": "22166", "url": "https://it.wikipedia.org/wiki?curid=413286", "title": "Luciano Siqueira", "text": ""}
{"id": "413287", "revid": "767487", "url": "https://it.wikipedia.org/wiki?curid=413287", "title": "Clotri", "text": "Sembra che suo figlio Maelgwn non gli sopravvisse e quindi il regno pass\u00f2 alla sorella e a suo marito, Triffyn Farfog (\"Barba lunga\")."}
{"id": "413289", "revid": "247222", "url": "https://it.wikipedia.org/wiki?curid=413289", "title": "Carmen Villani", "text": "Biografia.\nGli inizi.\nAppassionata di musica sin da giovanissima, inizia ad esibirsi nelle balere dell'Emilia, grazie all'interessamento di uno dei suoi tre fratelli Foliero, appassionato di jazz, mentre la sorella maggiore Renata, sarta, si occupa di confezionarle gli abiti di scena.\nNel settembre del 1959, a quindici anni, vince il Festival di Castrocaro, in cui aveva presentato la swingata \"Quando una ragazza (a New Orleans)\" di Lelio Luttazzi e \"Cry Me a River\". Viene ingaggiata dall'etichetta discografica Bluebell Records, con la quale incide due 45 giri. Il primo, \"Sul banco di scuola\", \u00e8 un blues scritto da Giorgio Calabrese (che si firma con lo pseudonimo \"Screwball\").\nDopo averla notata in uno spettacolo al \"Teatro Sociale\" di Busto Arsizio, Fred Buscaglione le propone di entrare nel suo gruppo, gli Asternovas. Dopo una breve esperienza al Royal Club di Napoli, la collaborazione si interrompe in seguito alla morte dell'artista torinese in un incidente d'auto. Il contratto con la Bluebell tuttavia prosegue con l'incisione di un altro singolo, \"Tramonto in Canada\".\nI primi successi.\nNel 1962 arriva la svolta con la partecipazione al film \"Un uomo da bruciare\", diretto da Valentino Orsini e dai fratelli Taviani, in cui canta \"Un domani per noi\", composta dal maestro Gianfranco Intra e da Federico Monti Arduini.\nCon il singolo successivo contenente due cover, \"Brucia\" (\"Come and get it\") e \"Potrai fidarti di me\" (\"You Can Depend on Me\") in seguito ripresa anche da Fausto Leali, Carmen entra per la prima volta in classifica, e grazie a questo successo si moltiplicano le apparizioni televisive: in particolare \u00e8 ospite fissa (insieme alla collega Cocky Mazzetti) di \"Strettamente musicale\", condotto da Lelio Luttazzi, e di \"Il paroliere questo sconosciuto\", sempre presentato da Luttazzi, con Nicola Arigliano, Fausto Cigliano e Jenny Luna.\nNel 1963 partecipa al Cantagiro con \"Io sono cos\u00ec\", versione italiana di \"The Love of a Boy\" di Burt Bacharach, e la sua voce comincia a incuriosire gli addetti ai lavori per la sua grinta e le venature \"blues\"; lo stesso Bacharach, vorrebbe affidarle la versione italiana di \"Anyone Who Had A Heart\", brano che negli Stati Uniti ha avuto un grande successo nell'interpretazione di Dionne Warwick, ma la casa discografica di Carmen lascia cadere l'opzione, forse per scarso fiuto commerciale, forse per mancanza di mezzi. La canzone viene incisa da Petula Clark con il titolo \"Quelli che hanno un cuore\".\nNel 1964 presenta \"Imparer\u00f2 a nuotare\" a Un disco per l'estate e si fa ascoltare nei jukebox con \"Congratulazioni a te\", una delle prime canzoni italiane con sonorit\u00e0 beat.\nIl 1965 avrebbe dovuto essere l'anno del suo debutto a Sanremo, in coppia con Paul Anka con la canzone \"La verit\u00e0\" (scritta da Sergio Bardotti, Carlo Pes e Armando Trovajoli), ma il progetto va a monte in seguito al ritiro della RCA dalla competizione. Il disco esce lo stesso, imponendo al pubblico il personale stile della cantante, e nello stesso anno vengono pubblicati il blues \"Amerai solo me\" ed il melodico \"Io ca te voglio bene\", canzone presentata, in abbinamento con Nunzia Greton, al 13\u00ba Festival della Canzone Napoletana.\nPer le esibizioni dal vivo la Villani ingaggia un complesso beat proveniente dalla sua stessa regione, gli Avengers (con Ellade Bandini alla batteria e Ares Tavolazzi al basso), che partecipano spesso anche alle incisioni in sala della Villani; il 1\u00ba luglio 1965 esce, sempre per l'etichetta Bluebell, il loro unico 45 giri che diventa la sigla italiana della serie di telefilm \"Agente speciale\". In questo disco, intitolato \"Avengers\" (come la band), Carmen Villani compare come voce solista ma non \u00e8 accreditata in copertina.\nLa grande popolarit\u00e0.\nIl vero successo arriva con \"Bada Caterina\", scritta dal maestro Armando Trovajoli con un testo di Franco Migliacci. Tratta dalla colonna sonora del film \"Adulterio all'italiana\" (1966), con Nino Manfredi e Catherine Spaak, la canzone vince la \"Caravella d'oro\" a Bari e arriva in classifica. Nello stesso anno \"Mille chitarre contro la guerra\", brano antimilitarista di Umberto Napolitano, viene lanciato da lei e dall'autore al Festival delle Rose che si tiene all'Hotel Hilton di Roma.\nAlla fine del 1966 scade il contratto con la Bluebell e Carmen passa alla Fonit Cetra, etichetta vicina alla Rai che le permette finalmente di debuttare al Sanremo con \"Io per amore\", scritta da Pino Donaggio, che diventa un buon successo. La sua vecchia casa discografica, per sfruttare la popolarit\u00e0 dell'artista, pubblica un ultimo 45 giri con \"Non c'\u00e8 bisogno di camminare\" e \"Se se se\", registrate in precedenza ma mai stampate.\nNel 1967 sposa il regista Mauro Ivaldi; in quel momento il marito lavorava per la General Film e stava realizzando alcuni dei pi\u00f9 popolari cortometraggi pubblicitari per Carosello. Sempre nel 1967 nasce la loro figlia, Giorgia.\nDopo la prima esperienza del 1967, Carmen Villani partecipa ad altre tre edizioni del Festival: nel 1969 con \"Piccola piccola\", nel 1970 con \"Hippy\" (cantata in coppia con Fausto Leali) e nel 1971 con \"Come stai\" (presentata insieme all'autore, Domenico Modugno).\nNel 1968 Armando Trovajoli le affida il motivo conduttore di un altro film di successo: Il profeta di Dino Risi, di cui il maestro \u00e8 autore insieme a Carlo Pes e a Antonio Amurri. Sulla facciata B del singolo \u00e8 incisa la sigla del programma televisivo \"Su e Gi\u00f9\" presentato da Corrado, \"Non prenderla sul serio\".\nNel 1969 \"Piccola piccola\" diventa un successo anche in Giappone, vendendo mezzo milione di copie e vincendo il primo \"Festival Internazionale della Canzone\" di Tokyo. Nello stesso anno Carmen Villani partecipa alla Mostra Internazionale di Musica Leggera di Venezia con \"Se (yes)\", scritta da Paolo Conte, e incide due canzoni scritte per lei dal maestro Gorni Kramer, \"Trenta 0233\" e \"Quella strada\". Queste due canzoni vengono presentate nel corso dello show televisivo \"Che domenica amici\", in cui Carmen diventa ospite fissa e showgirl a fianco di Raffaele Pisu e Ric e Gian. Nella stagione successiva ripete l'esperienza televisiva con \"La domenica \u00e8 un'altra cosa\".\nNel 1971 passa alla RCA Italiana, accostandosi alla canzone d'autore: gi\u00e0 l'anno prima aveva interpretato \"L'amore \u00e8 come un bimbo\" di Paoli e Bindi, cos\u00ec a \"Canzonissima\" di quell'anno presenta la canzone \"Bambino mio\", scritta da Piero Ciampi. Nello stesso anno riceve il Premio simpatia per essersi distinta in campo sociale.\nNel 1972 inizia la registrazione di un intero album scritto dal cantautore livornese, con gli arrangiamenti di Gianni Marchetti, ma il progetto non viene portato a termine per il mancato appoggio della casa discografica.\nCarmen incide quindi una canzone scritta da Mogol e Lucio Battisti, \"Perch\u00e9 dovrei\", che viene anche presentata al pubblico durante lo spettacolo \"Senza rete (programma televisivo)\" nel 1973.\nViene invece distribuito su 45 giri un altro brano tratto da una colonna sonora: \"L'ultimo uomo di Sara\", scritto da Ennio Morricone, fa parte dell'omonimo film diretto da Maria Virginia Onorato.\nDopo avere interpretato con Domenico Modugno la canzone \"Come stai\" a Sanremo, la cantante decide di ritirarsi dalla carriera discografica.\nLa carriera cinematografica.\nGi\u00e0 nel 1962 Carmen Villani aveva partecipato al film \"Un uomo da bruciare\" dei fratelli Taviani (la casa discografica della colonna sonora del film, la Bluebell Records, era la stessa della Villani) ma \u00e8 all'inizio degli anni settanta che decide di dedicarsi completamente al cinema, diventando una delle principali e pi\u00f9 popolari rappresentanti della cosiddetta commedia sexy all'italiana degli anni '70, le sue principali \"concorrenti\" erano Edwige Fenech, Barbara Bouchet, Gloria Guida e Nadia Cassini.\nDebutta in questo genere nel 1973, nel primo film girato dal marito, il regista Mauro Ivaldi: \"Brigitte, Laura, Ursula, Monica, Raquel, Litz, Maria, Florinda, Barbara, Claudia e Sofia, le chiamo tutte \"anima mia\"\", che verr\u00e0 distribuito nel gennaio 1974 e vincer\u00e0 il \"Premio Tot\u00f2\" come miglior commedia, ma la fama come attrice le arriver\u00e0 principalmente con \"La supplente\" di Guido Leoni nel 1975. Gli altri film diretti dal marito in cui ha recitato sono: \"L'amica di mia madre\" (1975), \"Ecco lingua d'argento\" (1976), \"Grazie tante arrivederci\" (1977), \"L'anello matrimoniale\" (1978), \"Lady Lucifera\" (1980, distribuito quasi esclusivamente nel mercato spagnolo), \"La casada divertida\" (1980), \"Una espia enamorada\" (1981), \"Intrigo sentimentale\" (1981) . Negli anni novanta decide di ritirarsi definitivamente a vita privata. Il dolore per la prematura morte del marito, definito da lei: \"Oltre che bellissimo era un uomo generoso, per bene e di grande talento\", porta l'artista alla decisione di ritirarsi in campagna, inizialmente ritorna in Emilia dove \u00e8 nata, per poi spostarsi definitivamente a vivere vicino alla figlia."}
{"id": "413291", "revid": "27723", "url": "https://it.wikipedia.org/wiki?curid=413291", "title": "Gruppo di Trinculo", "text": ""}
{"id": "413293", "revid": "287204", "url": "https://it.wikipedia.org/wiki?curid=413293", "title": "Adenosina monofosfato ciclico", "text": "Ladenosina monofosfato ciclico (AMP ciclico o cAMP) \u00e8 un metabolita delle cellule prodotto grazie all'enzima adenilato ciclasi a partire dall'ATP. \u00c8 un importante \"secondo messaggero\" coinvolto nei meccanismi di trasduzione del segnale all'interno delle cellule viventi in risposta a vari stimoli, come quelli indotti dagli ormoni glucagone o adrenalina, che non sono in grado di attraversare la membrana cellulare. La sua principale funzione consiste nell'attivazione di protein chinasi A (PKA) per regolare il passaggio transmembrana di calcio attraverso i canali ionici oppure tramite cascata, porta all'aumento del glucosio disponibile come conseguenza di una degradazione del glicogeno.\nSintesi e degradazione di cAMP.\nIl cAMP \u00e8 sintetizzato dall'ATP dall'enzima adenilato ciclasi. La adenilato ciclasi \u00e8 localizzata presso le membrane cellulari ed \u00e8 attivato da mediatori tra cui glucagone, adrenalina e dopamina attraverso una proteina G. La adenilato ciclasi epatica risponde pi\u00f9 efficacemente al glucagone, mentre quella del muscolo risponde maggiormente all'adrenalina.\nL'enzima fosfodiesterasi catalizza la degradazione di cAMP ad AMP. Tale enzima \u00e8 inibito da alte concentrazioni di caffeina: il ben noto effetto stimolatorio di questa molecola, infatti, \u00e8 strettamente legato agli alti livelli di cAMP che \u00e8 in grado di preservare.\nAttivazione di processi cellulari.\nIl cAMP interagisce con diverse protein chinasi. In particolare, \u00e8 in grado di attivare la \"PKA\" (\"Protein Kinase A\", anche nota come \"protein chinasi cAMP-dipendente\"). Tale enzima \u00e8 normalmente inattivo, nella forma tetramerica composta da due subunit\u00e0 catalitiche e due regolatorie (C2R2). Le subunit\u00e0 regolatorie sono in grado di inibire la catalisi. cAMP \u00e8 in grado di legare le subunit\u00e0 R. Se questo avviene, esse si dissociano dalle C, che diventano cos\u00ec attive e in grado di fosforilare gli specifici substrati. Attraverso tale enzima, dunque, il cAMP \u00e8 in grado di controllare numerosi processi cellulari, come la glicogenolisi e la lipolisi.\nRuolo di cAMP in altri organismi.\nNei batteri, il livello di cAMP varia a seconda del terreno di crescita. In particolare, si registrano basse concentrazioni di cAMP se la fonte primaria di carbonio presente \u00e8 il glucosio. Ci\u00f2 \u00e8 dovuto a un meccanismo che accoppia il trasporto intercellulare del glucosio con l'inibizione della adenilato ciclasi. Nei batteri il fattore di trascrizione CRP (o CAP) pu\u00f2 attivare la trascrizione solo in complesso con cAMP. Il complesso CRP-cAMP, che si forma solo in carenza di glucosio, aumenta l'espressione di un gran numero di geni, inclusi alcuni in grado di attivare vie metaboliche di reperimento di carbonio alternative a quella del glucosio.\nIn \"Dictyostelium discoideum\", un'ameba, i movimenti chemiotattici sono coordinati da \"ondate\" periodiche di cAMP, che si propagano attraverso la cellula.\nPolimerasi abiotica.\nNell'universit\u00e0 della Tuscia di Viterbo \u00e8 stato dimostrato che questa molecola, in condizioni ottimali, \u00e8 in grado di compiere la polimerasi abiotica, ovvero, una lavorazione sul DNA senza l'ausilio di alcuna proteina, si pensa infatti che questa molecola venisse usata dagli organismi pi\u00f9 semplici agli albori della vita, quando macchine organiche complicate come le proteine non esistevano ancora.\nEffetto della caffeina sull'cAMP.\nLa caffeina, la sostanza alcaloide contenuta nei chicchi di caff\u00e8, presenta tra i diversi effetti metabolici la capacit\u00e0 di aumentare la concentrazione dell'AMP ciclico. Le conseguenze dell'uso di questo alcaloide sono del tutto a favore dell'attivit\u00e0 dell'adenilato ciclasi, enzima adibito alla attivazione dell'cAMP a partire da una molecola di adenosin trifosfato (ATP). La caffeina quindi promuove tutte quelle serie di reazioni che si verificano a seguito del legame che si instaura tra l'adrenalina e il glucagone con i loro recettori transmembrana, rispettivamente a livello muscolare e a livello epatico, favorendo l'attivazione, a seguito di una cascata enzimatica, dell'enzima glicogeno fosforilasi che passa dalla sua forma inattiva (b) alla sua forma attiva (a). Il ruolo della caffeina \u00e8 quindi quello di promuovere la via della glicogenolisi, nonch\u00e9 la degradazione della riserva di glucosio, sotto forma di glicogeno, negli organismi animali."}
{"id": "413294", "revid": "1013865", "url": "https://it.wikipedia.org/wiki?curid=413294", "title": "Douala", "text": "Douala (pron. /dual\u00e0/ o /du\u00e0la/) \u00e8 una citt\u00e0 del Camerun sudoccidentale, il maggiore agglomerato urbano del Paese; \u00e8 il capoluogo della regione del Littoral e del dipartimento di Wouri.\nLa citt\u00e0 si trova sul golfo di Guinea e grazie al porto, all'aeroporto e al mercato pi\u00f9 importanti del paese, ne \u00e8 la capitale commerciale. La maggior parte delle esportazioni (petrolio, cacao, caff\u00e8) passano dal suo porto, cos\u00ec come le importazioni e le esportazioni del Ciad, non avendo quest'ultimo uno sbocco sul mare.\nGeografia fisica.\nTerritorio.\nLa citt\u00e0 di Douala sorge nella parte centrale della pianura costiera del Camerun, a breve distanza dalla costa del golfo di Guinea, dall'isolato massiccio del monte Camerun e dall'isola di Bioko, appartenente alla Guinea Equatoriale. La citt\u00e0 \u00e8 costruita su entrambe le rive del fiume Wouri, collegate dal ponte di Bonaberi.\nClima.\nDouala ha un clima tropicale di tipo monsonico (Am secondo la classificazione dei climi di K\u00f6ppen), caratterizzato da temperature uniformemente alte durante tutto l'anno e precipitazioni abbondantissime, concentrate nella stagione piovosa (che va da marzo a ottobre).\nLa temperatura media annua \u00e8 di 26\u00a0\u00b0C, oscillante dai 24,4\u00a0\u00b0C di luglio e agosto (il culmine della stagione umida) ai 27,3\u00a0\u00b0C di febbraio (al termine della stagione secca); le precipitazioni ammontano mediamente a 4.000 millimetri annui, con valori mensili medi che vanno da poco pi\u00f9 di 50\u00a0mm di dicembre e gennaio a pi\u00f9 di 700 di luglio e agosto.\nStoria.\nI primi europei ad arrivare nell'area della citt\u00e0 furono i portoghesi nel 1472 che la battezzarono \"Rio dos Camar\u00f5es\" (riviera dei gamberetti). Alla met\u00e0 del XVII secolo la cittadina fu popolata da immigrati di lingua Douala provenienti dall'interno e nel corso del secolo successivo Douala divenne un importante centro del commercio transatlantico degli schiavi.\nTra il XVII e il XIX \u00e8 il periodo dei primi avamposti commerciali tedeschi e britannici e l'intero territorio \u00e8 chiamato \"Kamerun\" e la cittadina \u00e8 chiamata Cameroons Town. Nel 1845 viene creata la prima missione della Chiesa battista britannica da Alfred Saker.\nTra il 1884 e il 1895 il protettorato tedesco \u00e8 focalizzato sul commercio e lo sfruttamento delle risorse, senza una vera occupazione dei territori. Il nome della citt\u00e0 viene germanizzato in Kamarunstadt e il sito diviene la capitale della colonia tedesca del Camerun fino al 1902. Tra il 1896 e il 1907 le operazioni militari sono seguite dallo sfruttamento di concessioni e delle piantagioni. Nel 1907 la citt\u00e0 viene rinominata Douala e viene creato un ministero delle colonie; all'epoca la citt\u00e0 conta circa 23.000 abitanti. Nel 1919 entra a far parte del Camerun francese, di cui \u00e8 la capitale dal 1940 al 1946.\nUrbanistica e architettura.\nNel 1896 viene creato il primo progetto urbanistico di Douala che prevede la realizzazione dell'ospedale, della residenza del governatore, degli edifici amministrativi, portuari e doganali, del palazzo di giustizia e della caserma. Nel 1905 viene costruita la \"Pagode\" (pagoda), il palazzo del re Auguste Manga Ndoumbe. Nel 1906 viene realizzato il piano urbanistico di Gross Duala. Nel 1914 la maggior parte della popolazione residente nel quartiere di Bonanjo venne forzatamente spostata a Neue Bell. A partire dal 1888 vengono prodotti localmente dei mattoni in terra cotta.\nQuartieri.\nAkwa \u00e8 il quartiere della vita notturna di Douala cos\u00ec come Bonanjo ne \u00e8 il centro amministrativo e commerciale. Lungo le strade di Douala vi sono tra i migliori ristoranti e locali del Camerun, in particolare nella zona del lungomare con vista sul golfo di Guinea e sulle paludi di mangrovie.\nCultura.\nDouala \u00e8 sede di musei (Mus\u00e9e de Douala, Mus\u00e9e maritime de Bonanjo), centri d'arte (Doual'art, ArtBakery), gallerie (Galleria MAM), collettivi di artisti (Cercle Kapsiki) e centri culturali (Centre culturel camerounais, Centre Culturel Fran\u00e7ais, Alliance Franco-camerounaie). Nel 2005 e nel 2007 la citt\u00e0 ha ospitato la biennale DUTA-Biennale de la Photographie et des Arts Visuels e dal 2007 la citt\u00e0 ospita SUD-Salon Urbain de Douala, un evento triennale che presenta al pubblico locale e internazionale interventi effimeri e permanenti di arte contemporanea disseminati in tutta la citt\u00e0. Bonendal\u00e8 \u00e8 un comune adiacente a Douala ed \u00e8 luogo di residenza di diversi artisti camerunesi (tra i quali Goddy Leye, Jo\u00ebl Mpah Dooh), nonch\u00e9 sede di centri e residenze d'arte (ArtBakery, Bonendal\u00e8 Arts et Culture) e di iniziative culturali (partecipazione a SUD-Salon Urbain de Douala 2007, Sweet Holidays 2008). Tra gli artisti pi\u00f9 noti di Douala vi sono Koko Kom\u00e9gn\u00e9, Goddy Leye, Bili Bidjocka, Herv\u00e9 Yamguen, Hery\u00e9 Youmbi, Salifou Lindou, Malam, Jo\u00ebl Mpah Dooh, Alioum Moussa Jongma. Tra i designer si possono menzionare Jules Bertrand Wokam e Sandrine Dole e l'architetto e designer Dani\u00e8le Diwouta-Kotto. Hanno lavorato anche a Douala anche gli artisti Joseph-Francis Sum\u00e9gn\u00e9, Pascale Marthine Tayou e Achille Komguem Kamsu e numerosi artisti internazionali."}
{"id": "413295", "revid": "124123", "url": "https://it.wikipedia.org/wiki?curid=413295", "title": "Yusuke Hagihara", "text": "Hagihara contribu\u00ec alla meccanica celeste e alla teoria perturbativa e scrisse due libri su questi argomenti. \nRiconoscimenti.\nVinse la medaglia James Craig Watson nel 1960.\nGli \u00e8 stato dedicato un asteroide, 1971 Hagihara ."}
{"id": "413297", "revid": "15756", "url": "https://it.wikipedia.org/wiki?curid=413297", "title": "Ha\u02bbapai", "text": "Ha\u02bbapai \u00e8 un arcipelago e una divisione delle Tonga con abitanti al censimento 2021. Il capoluogo \u00e8 Pangai, sull'isola di Lifuka.\nL'arcipelago Ha\u02bbapai si trova a 204 km a nord dell'isola principale Tongatapu e 130 km a sud di Vava\u02bbu. Del gruppo di isole soltanto 17 sono popolate. \nSuddivisione amministrativa.\nHa'apai \u00e8 divisa nei due distretti:\nL'isola di Hunga Tonga-Hunga Ha\u02bbapai non ricadeva in nessuno dei precedenti.\nTrasporti e vie di comunicazione.\nNel capoluogo Pangai, sull'isola di Lifuka, si trova l'aeroporto Salote Pilolevu.\nGeografia.\nHa'apai \u00e8 un arcipelago che comprende 51 isole che si trovano direttamente a ovest della Fossa delle Tonga. Costituiscono una catena di isole vulcaniche e coralline, tra cui Kao (1.030\u00a0m), il punto pi\u00f9 alto del Regno delle Tonga.\nLe isole pi\u00f9 grandi di Ha'apai, Lifuka, Foa, Ha\u02bbano, si trovano nella parte nord-est dell'arcipelago. A sud di queste isole si trova 'Uiha. Le grandi isole vulcaniche di Tofua e Kao si trovano invece nell'estremo ovest. \nLe isole del gruppo Lulunga si trovano nella zona centrale dell'arcipelago. \nLe isole del gruppo Nomuka, localmente conosciute come \"'Otu Mu'mu'a\", si trovano nella zona sud dell'arcipelago. Nel dicembre 2014 e gennaio 2015, si \u00e8 creata un'isola vulcanica, Hunga Tonga-Hunga Ha\u02bbapai, nella zona sud-ovest di Ha\u02bbapai, andata in parte distrutta in seguito all'eruzione dell'Hunga Tonga del 2022."}
{"id": "413300", "revid": "287204", "url": "https://it.wikipedia.org/wiki?curid=413300", "title": "Xenia", "text": ""}
{"id": "413301", "revid": "2061979", "url": "https://it.wikipedia.org/wiki?curid=413301", "title": "Pomona (California)", "text": "Pomona \u00e8 un comune (\"city\") degli Stati Uniti d'America della contea di Los Angeles nello Stato della California. Pomona si trova nella Pomona Valley, che si trova tra l'Inland Empire e la valle di San Gabriel. La popolazione era di 152,361 persone al censimento del 2018.\nGeografia fisica.\nPomona \u00e8 situata a (34.060760, -117.755886).\nSecondo lo United States Census Bureau, ha un'area totale di .\nSociet\u00e0.\nEvoluzione demografica.\nSecondo il censimento del 2010, c'erano 149,058 persone.\nEtnie e minoranze straniere.\nSecondo il censimento del 2010, la composizione etnica della citt\u00e0 era formata dal 48,0% di bianchi, il 7,3% di afroamericani, l'1,2% di nativi americani, l'8,5% di asiatici, lo 0,2% di oceaniani, il 30,3% di altre razze, e il 4,5% di due o pi\u00f9 etnie. Ispanici o latinos di qualunque razza erano il 70,5% della popolazione."}
{"id": "413307", "revid": "81103", "url": "https://it.wikipedia.org/wiki?curid=413307", "title": "Antropozoico", "text": ""}
{"id": "413308", "revid": "1745361", "url": "https://it.wikipedia.org/wiki?curid=413308", "title": "Triffyn Farfog", "text": "A met\u00e0 del V secolo, Triffyn spos\u00f2 Gwledyr, sorella ed erede di re Clotri del Dyfed. I due coniugi ereditarono il trono alla morte di Clotri. Il suo nome in latino si traduce \"Tribuno\": ci\u00f2 potrebbe indicare che la sua famiglia si fosse elevata di rango al tempo dei romani, contribuendo a difendere l'area dalle invasioni degli iberni."}
{"id": "413312", "revid": "767487", "url": "https://it.wikipedia.org/wiki?curid=413312", "title": "Forel-sur-Lucens", "text": "Forel-sur-Lucens (toponimo francese) \u00e8 una frazione di 152 abitanti del comune svizzero di Lucens, nel Canton Vaud (distretto della Broye-Vully).\nStoria.\nGi\u00e0 comune autonomo che si estendeva per 2,84\u00a0km\u00b2 e che comprendeva anche le frazioni di Forel-Dessous e Forel-Dessus, nel 2017 \u00e8 stato accorpato al comune di Lucens assieme agli altri comuni soppressi di Brenles, Chesalles-sur-Moudon, Cremin e Sarzens.\nSociet\u00e0.\nEvoluzione demografica.\nL'evoluzione demografica \u00e8 riportata nella seguente tabella:\nAmministrazione.\nOgni famiglia originaria del luogo fa parte del cosiddetto comune patriziale e ha la responsabilit\u00e0 della manutenzione di ogni bene ricadente all'interno dei confini della frazione."}
{"id": "413315", "revid": "33689", "url": "https://it.wikipedia.org/wiki?curid=413315", "title": "Elenco degli Ayatollah", "text": ""}
{"id": "413316", "revid": "123085310", "url": "https://it.wikipedia.org/wiki?curid=413316", "title": "Morus bassanus", "text": "La sula bassana (Morus bassanus Linnaeus, 1758) \u00e8 un grande uccello marino della famiglia delle sule, tra cui si trovano la sula piedi azzurri e la sula fosca.\nAspetto fisico.\nLa sula bassana \u00e8 un uccello marino dal corpo affusolato, con ali strette e un becco a punta leggermente ricurvo; la sua struttura corporea \u00e8 perfettamente adatta per tuffi e immersioni. Ha un piumaggio di colore bianco immacolato, con le punte delle ali nere.\nGli occhi sono grigio-azzurri e circondati da pelle nuda e nera.\nLa sula bassana \u00e8 lunga 80\u201390\u00a0cm, ha un'apertura alare di 170\u2013185\u00a0cm e pesa 2\u20133\u00a0kg. \nDurante l'allevamento dei pulcini, la testa e il collo diventano di un colore giallo pallido. \nHa sacche aeree da diverticoli bronchiali.\nDa evidenziare sono gli adattamenti al suo particolare stile di vita:\nComportamento e abitudini.\nLa sula \u00e8 un uccello migratore; la maggior parte dell'inverno lo trascorre in mare, dirigendosi verso l'Atlantico del sud. \nQuesti uccelli sono tuffatori spettacolari: possono lasciarsi cadere da 50 metri di altezza o volare in picchiata a 100\u00a0km/h per raggiungere la preda.\nQuando si tuffa (arrivando generalmente a 3-5 metri sotto la superficie con la sola spinta del tuffo, e poi potendo nuotare in basso fino a 10-12 metri) stringe le ali al corpo ripiegandole all'indietro assumendo la forma di freccia, da cui appunto prendeva il nome celtico.\nLa sula si nutre di piccoli pesci e granchietti che pesca in volo radente dai banchi che stanno in superficie. \nAnche se la popolazione di sule bassane \u00e8 ora numerosa, questi uccelli rischiarono l'estinzione all'inizio del ventesimo secolo, con la caccia, la distruzione dell'habitat e la predazione delle loro uova da parte dei ratti.\nQuesto uccello nidifica in colonie numerosissime dove fa ritorno ogni anno; i nidi, molti e molto vicini, sono posti su scogliere o isole rocciose. \nArea di foraggiamento di 62\u00a0km.\nHabitat.\nL'areale della sula \u00e8 l'Atlantico del nord, comprese le coste del Canada, degli Stati Uniti, della Scandinavia e dell'Africa del Nord. \nFanno il nido nelle scogliere vicino all'oceano o sulle piccole isole rocciose. \nLe pi\u00f9 grandi colonie di questo uccello, con oltre 60.000 esemplari, si trovano sull'isola di Bonaventure, in Canada (Quebec), e in Gran Bretagna (dove si trovano il 70% delle sule bassane del mondo) sull'isola di Boreray e su quella di Bass Rock, che ha dato il nome alla specie.\nPresenza in Italia.\nLa sula bassana viene considerata presente in Italia come migratrice e svernante, nonch\u00e9 come nidificante irregolare.\nDal 2011 sono presenti almeno due esemplari di sula bassana nel mare di Porto Venere (La Spezia). La coppia di Porto Venere ha nidificato con successo nel 2013 e nella primavera del 2014 \u00e8 ritornato anche il nidiaceo del 2013. La nidificazione \u00e8 continuata nel 2015 e nel 2016.\nNel gennaio 2017 sono stati avvistati diversi esemplari al largo di Castel Volturno, nel Casertano.\nNel 2021 l'avvistamento di una sula al largo del confine italo-sloveno\nRiproduzione.\nLa sula forma coppie fisse, che durano anche tutta la vita. Nella stagione riproduttiva, la femmina depone un solo uovo, di colore celeste, che viene covato da entrambi i genitori.\nLa sula bassana difende il nido con aggressivit\u00e0, non esitando a colpire altri individui con forti beccate.\nI piccoli, di colore marrone, lasciano il nido a 3 mesi e emigrano senza i genitori.\nRaggiungono la maturit\u00e0 dopo cinque anni."}
{"id": "413324", "revid": "34760", "url": "https://it.wikipedia.org/wiki?curid=413324", "title": "Insieme di istruzioni", "text": ""}
{"id": "413342", "revid": "1610933", "url": "https://it.wikipedia.org/wiki?curid=413342", "title": "Sula bassana", "text": ""}
{"id": "413346", "revid": "767487", "url": "https://it.wikipedia.org/wiki?curid=413346", "title": "Pr\u00e9vondavaux", "text": "Pr\u00e9vondavaux (toponimo francese; in tedesco \"Tiefental\", desueto) \u00e8 un comune svizzero di 70 abitanti del Canton Friburgo, nel distretto della Broye.\nSociet\u00e0.\nEvoluzione demografica.\nL'evoluzione demografica \u00e8 riportata nella seguente tabella:\nAmministrazione.\nOgni famiglia originaria del luogo fa parte del comune patriziale che ha la responsabilit\u00e0 della manutenzione di ogni bene comune."}
{"id": "413347", "revid": "125192117", "url": "https://it.wikipedia.org/wiki?curid=413347", "title": "Iperborea", "text": "Iperborea (pronuncia ) \u00e8 una terra leggendaria, patria dell'anch'esso mitico popolo degli Iperborei.\nNei miti della religione greca e nelle dottrine dei loro storici (tra cui Erodoto), gli Iperborei ( o , \"coloro [che vivono] oltre \u03b2\u03bf\u03c1\u03ad\u03b1\u03c2\") erano un popolo che viveva in una terra lontanissima situata a nord della Grecia. Questa regione era un paese perfetto, illuminato dal sole splendente per sei mesi all'anno. L'appellativo di iperboreo viene riferito da Giamblico nel suo catalogo di pitagorici ad Abaris il quale viene appellato in tal modo anche da Nicomaco mentre Eliano riferisce che, a quanto detto da Aristotele, Pitagora era chiamato dai Crotoniati Apollo Iperboreo.\nFonti letterarie sugli Iperborei.\nEcateo di Mileto (VI secolo a.C.) colloca gli Iperborei all'estremo Nord, tra l'Oceano (inteso come l'anello d'acqua che la cultura greca immaginava scorrere attorno alle terre emerse come se fosse un fiume) e i monti Rifei.\nEcateo di Abdera (IV-II secolo a.C.), autore di un'opera \"Sugli Iperborei\" di cui ci sono pervenuti solo alcuni frammenti, li colloca in un'isola dell'Oceano \"non minore della Sicilia per estensione\". Su quest'isola, dalla quale \u00e8 possibile vedere la luna da vicino, i tre figli di Borea rendono culto ad Apollo, accompagnati dal canto di una schiera di cigni originari dei monti Rifei.\nEsiodo colloca gli Iperborei \"presso le alte cascate dell'Eridano () dal profondo alveo\". \nLa cultura greca formul\u00f2 numerose proposte in merito alla sede geografica di questo fiume e due fonti in particolare ci trasmettono la nozione secondo cui l'Eridano sfociasse nell'Oceano settentrionale: Ferecide di Atene ed Erodoto, anche se in seguito venne identificato.\nPindaro colloca gli Iperborei nella regione delle \"ombrose sorgenti\" del fiume Istro (in greco , l'attuale Danubio). In un passo del \"Prometeo Liberato\" Eschilo ricorda la fonte dell'Istro come situata nel paese degli Iperborei e nei monti Rifei; Ellanico di Lesbo e Damaste di Sigeo pongono la sede iperborea oltre i monti Rifei; quest'ultimo, inoltre, ricorda i monti Rifei come situati a nord dei grifoni guardiani dell'oro (si veda a tale proposito il poema di Aristea di Proconneso sugli Issedoni).\nErodoto riassume un poema di Aristea di Proconneso, ora perduto, nel quale l'autore riferiva di un proprio viaggio compiuto per ispirazione di Apollo in regioni lontane, sino al paese degli Issedoni, \"al di l\u00e0\" dei quali ci sarebbero gli Arimaspi monocoli, i grifoni custodi dell'oro e infine gli Iperborei, che vivevano in una terra dove il clima era sempre primaverile e piume volteggiavano nell'aria. Bruno Luiselli ricostruisce la posizione degli Iperborei, sulla base di queste indicazioni, come situata in zona uralica.\nPer tutte queste caratteristiche idilliache, \"iperboreo\" assunse in greco il significato di \"felice\", \"beato\".\nIperborea nell'et\u00e0 moderna.\nL'astronomo e letterato francese Jean Sylvain Bailly, verso la fine del Settecento, fu il primo autore moderno a tornare a parlare di Iperborea, in alcune tra le sue opere pi\u00f9 importanti, tra cui le \"Lettres sur l'Atlantide de Platon\" (1779) e l\u2032\"Essai sur les fables et sur leur histoire\" (postumo, 1798). Egli un\u00ec la tradizione di Iperborea al mito di Atlantide, ipotizzando l'esistenza di un'antichissima civilt\u00e0 nordica. Bailly, nella sua concezione della storia, sosteneva infatti la tesi secondo cui un'Atlantide Iperborea nordica fosse la civilt\u00e0 originaria del genere umano, che essa avesse inventato le arti e le scienza e che avesse \"civilizzato\" i Cinesi, gli Indiani, gli Egizi e tutti i popoli dell'antichit\u00e0. Egli posizion\u00f2 questo popolo primordiale nel lontano nord dell'Eurasia, nell'isola di Spitzbergen, nei pressi della Siberia, argomentando che quelle dovevano essere state le prime terre abitabili quando la Terra, originariamente incandescente ed inospitale alla vita secondo le ipotesi paleoclimatiche teorizzate da Buffon e Mairan, aveva incominciato a raffreddarsi. Il costante raffreddamento della Terra le aveva per\u00f2, successivamente, rese inabitabili e aveva seppellito l'ancestrale territorio di questa civilt\u00e0 sotto delle lastre di ghiaccio, in modo da perdere completamente le tracce degli Atlantidei, e obbligando i loro discendenti a spostarsi pi\u00f9 a sud per colonizzare le altre zone del globo.\nEppure, sebbene l'antirazzista Bailly non avesse fatto riferimento ad alcun tipo di razza umana, da qui a teorizzare un'origine iperborea della \"razza ariana\" il passo fu breve. Helena Blavatsky descrisse ne \"La dottrina segreta\" una storia fantastica dell'umanit\u00e0, nella quale Iperborea \u00e8 rappresentata come un continente polare che si estendeva dall'attuale Groenlandia fino alla Kam\u010datka e sarebbe stata la sede della seconda razza dell'umanit\u00e0, giganti androgini dalle fattezze mostruose.\nFriedrich Nietzsche ne \"L'Anticristo\" dice:\n\"Iperborei siamo - sappiamo bene di vivere al margine.\n'n\u00e9 per mare o per terra troverai \nil cammino che porta agli Iperborei',\ngi\u00e0 recitava Pindaro di noi. Oltre il Nord, oltre il ghiaccio, oltre la morte- la vita nostra, la felicit\u00e0 nostra...\"\nSi riferisce a se stesso e ai suoi lettori elitari, in quanto gi\u00e0 nella prefazione del libro precisa:\n\"Appartiene ai pochissimi questo libro. Non ne \u00e8 venuto al mondo neppure uno di costoro, forse. [...] V'\u00e8 chi nasce postumo.\"\nMiguel Serrano, scrittore cileno appartenente al filone occultista neonazista, afferm\u00f2 esplicitamente che Iperborea sarebbe stata la prima casa degli ariani dopo lo sbarco sulla Terra dalla \"dimensione del raggio verde\", che sarebbe stato possibile grazie a una \"fessura cosmica\" di Venere. La progenie degli ariani con gli \"uomini-bestia\" allora presenti avrebbe dato origine all'umanit\u00e0. Questo tuttavia fece s\u00ec che gli iperborei perdessero la grazia originale e che la loro terra sprofondasse dentro la Terra cava, dove, nelle citt\u00e0 sotterranee di Shambhala e Agartha, ancora si troverebbero uomini-dei di pura discendenza ariana.\nTra gli scrittori che in una magica terra chiamata \"Hyperborea\" hanno ambientato le loro storie di fantasia vi sono H.P. Lovecraft, Robert E. Howard, Clark Ashton Smith e Milo\u0161 Crnjanski.\nIdentificazioni.\n hanno voluto identificare la terra degli Iperborei con la stessa Atlantide, che in tempi antichissimi sarebbe stata sommersa (pi\u00f9 di 11.000 anni fa), ed era estesa dalle coste occidentali dell'Irlanda alla Groenlandia, comprendendo interamente l'Islanda. l'hanno identificata con Thule; altri ancora semplicemente con la Scandinavia e il Nord Europa (ad es. alcuni autori greci come Aristotele e Strabone)."}
{"id": "413348", "revid": "1564910", "url": "https://it.wikipedia.org/wiki?curid=413348", "title": "Emanuele Sella", "text": "Carriera.\nDopo quattro anni da dilettante con la Zalf-D\u00e9sir\u00e9e-Fior, passa professionista nel 2004 con la Ceramiche Panaria-Margres di Bruno e Roberto Reverberi. Al primo anno nella massima categoria ottiene un importante successo imponendosi in solitaria nell'undicesima tappa del Giro d'Italia, la Porto Sant'Elpidio-Cesena del 20 maggio: nell'occasione \u00e8 autore dello scatto decisivo a 50\u00a0km dall'arrivo. Nello stesso anno vince il Trofeo Citt\u00e0 di Castelfidardo, e l'anno dopo si impone al Brixia Tour.\nNel Giro d'Italia 2008 replica con altre tre vittorie in solitaria: all'Alpe di Pampeago nella quattordicesima tappa dopo una lunghissima fuga di 182\u00a0km di cui 50 da solo, nella tappa pi\u00f9 attesa, la quindicesima, dopo un'altra lunga fuga, al Passo Fedaia e nella ventesima e penultima tappa a Tirano con un ulteriore arrivo in solitaria, dopo aver scalato Gavia e Mortirolo. Nella cronoscalata di Plan de Corones arriva secondo, per soli 6 secondi, alle spalle di Franco Pellizotti e davanti a Gilberto Simoni, Alberto Contador e Riccardo Ricc\u00f2. In quella \"Corsa rosa\" conclude al primo posto nella classifica del Gran Premio della Montagna (il cui simbolo del primato \u00e8 una caratteristica maglia verde) e al sesto nella classifica generale.\nIl 5 agosto 2008, dopo un controllo a sorpresa dell'UCI, viene per\u00f2 trovato positivo in un controllo antidoping al CERA, l'EPO di terza generazione. Il caso scoppia a pochi giorni dalla positivit\u00e0 di Riccardo Ricc\u00f2. Dopo il colloquio con il procuratore Ettore Torri, Sella ammette l'uso di doping, accettando di collaborare e venendo squalificato con decorrenza al 18 agosto 2009.\nTornato alle corse con la Carmiooro-A-Style, e al successo gi\u00e0 nell'ottobre 2009 al Cintur\u00f3 de l'Empord\u00e0, dopo un'ulteriore annata per il 2011 passa all'Androni Giocattoli di Gianni Savio. Con la nuova maglia vince la Settimana Internazionale di Coppi e Bartali. Nell'agosto 2012 si impone quindi in volata nella Coppa Agostoni davanti a Fortunato Baliani, seconda corsa del Trittico Lombardo, mentre nel settembre dello stesso anno si aggiudica il Gran Premio Industria e Commercio di Prato. Nel 2015 subisce la frattura del femore in una caduta al Trofeo Laigueglia; a fine anno non viene confermato dalla squadra, e non trovando altri ingaggi si ritira dal ciclismo agonistico."}
{"id": "413350", "revid": "1543377", "url": "https://it.wikipedia.org/wiki?curid=413350", "title": "Radovan Karad\u017ei\u0107", "text": "Latitante in Bosnia-Erzegovina e Serbia dal 1996 al 2008, Karad\u017ei\u0107 \u00e8 stato condannato nel marzo 2016 a 40 anni di reclusione in primo grado dal tribunale penale internazionale per l'ex-Jugoslavia per genocidio (a Srebrenica), crimini di guerra e crimini contro l'umanit\u00e0 durante l'assedio di Sarajevo, il massacro di Srebrenica e le altre campagne di pulizia etnica contro i civili non serbi durante la guerra in Bosnia.\nIn appello, la condanna \u00e8 stata commutata in ergastolo nel marzo 2019.\nBiografia.\nInfanzia e studi.\nKarad\u017ei\u0107 \u00e8 nato a Petnjica, vicino a \u0160avnik, nel nord del Montenegro. Il padre Vuko era un calzolaio, mentre la madre Jovanka (nata Jaki\u0107) era una contadina che si spos\u00f2 all'et\u00e0 di vent'anni. Karad\u017ei\u0107 affermava di essere imparentato con Vuk Stefanovi\u0107 Karad\u017ei\u0107 (1787-1864), il principale riformatore della lingua serba, ma tale dichiarazione \u00e8 stata dimostrata falsa. Il padre Vuko fece parte dei cetnici, il gruppo armato monarchico jugoslavo guidato da Dra\u017ea Mihailovi\u0107, che combatteva contro la resistenza iugoslava di Tito; il padre venne arrestato sotto il regime di Tito e rimase in carcere per gran parte dell'infanzia del figlio.\nNel 1960 Karad\u017ei\u0107 si trasfer\u00ec a Sarajevo, in Bosnia ed Erzegovina, per intraprendere i suoi studi di psichiatria.. Studi\u00f2 disturbi nevrotici e depressione presso l'ospedale di N\u00e6stved, in Danimarca, nel 1974-1975 e svolse un tirocinio presso la Columbia University di New York. Dopo il suo ritorno in Jugoslavia, lavor\u00f2 presso l'ospedale del Ko\u0161evo a Sarajevo. Fu anche un poeta, influenzato dallo scrittore serbo Dobrica \u0106osi\u0107, che lo incoraggi\u00f2 ad entrare in politica. Karad\u017ei\u0107 entr\u00f2 nel Partito dei Verdi. Durante il suo periodo ecologista disse: \u00abIl bolscevismo \u00e8 il male, ma il nazionalismo ancora peggio\u00bb.\nLavoro in ospedale e malversazioni economiche.\nAppena dopo la laurea, Karad\u017ei\u0107 cominci\u00f2 a lavorare in un centro riabilitativo nella clinica psichiatrica nel principale ospedale di Sarajevo, il Ko\u0161evo. Secondo alcune testimonianze, spesso, per aumentare le entrate, autorizzava delle finte valutazioni mediche e psicologiche a dipendenti del settore che volevano pensionarsi prima o a criminali che cercavano di evitare delle pene presentandosi come malati mentali. Nel 1983 Karad\u017ei\u0107 inizi\u00f2 a lavorare in un ospedale di Belgrado nel quartiere di Vo\u017edovac.\nCon il socio Mom\u010dilo Kraji\u0161nik, poi manager dell'azienda mineraria \"Energoinvest\", riusc\u00ec ad ottenere un prestito per un fondo di sviluppo agricolo e utilizz\u00f2 i soldi per costruirsi casa a Pale, un villaggio serbo sopra Sarajevo trasformato in resort sciistico dalla classe dirigente comunista. Il 1\u00ba novembre 1984 i due furono arrestati per frode e passarono 11 mesi in prigione prima che l'amico Nikola Koljevi\u0107 riuscisse a farli uscire. A causa della mancanza di prove, Karad\u017ei\u0107 fu rilasciato e il processo a suo carico fu sospeso. Il processo ricominci\u00f2 il 26 settembre 1985 e Karad\u017ei\u0107 fu condannato a tre anni di prigione per appropriazione indebita e frode. Dato che aveva gi\u00e0 passato un anno in carcere, Karad\u017ei\u0107 non scont\u00f2 il resto della pena.\nSecondo lo storico Robert Donia, biografo di Karad\u017ei\u0107, prima del 1990 non si manifest\u00f2 in Karad\u017ei\u0107 alcuna inclinazione alla violenza, al sadismo o al nazionalismo. Egli appariva stravagante e ambizioso, come dimostrato dalle poesie tormentate, dai maneggi economico-immobiliari e dai metodi eterodossi impiegati coi suoi pazienti. Eppure Karad\u017ei\u0107 aveva una famiglia stabile, era indifferente alla politica (tranne una breve partecipazione al movimento universitario nel 1968), ed era ben connesso nella societ\u00e0 sarajevese. Karad\u017ei\u0107 era anche ben inserito negli usi civici sarajevesi, come il \"komsiluk\" (buon vicinato), ad esempio telefonava per le feste ai colleghi di fede musulmana, come il suo supervisore Ismet Ceri\u0107, secondo il quale \u201cpersino dopo che \u00e8 iniziata la guerra, ci ha chiamato per farci gli auguri per il \"bajram\"\u201d.\nCarriera politica.\nSpinto da Dobrica \u0106osi\u0107, che sar\u00e0 poi primo presidente della Repubblica Federale della Jugoslavia, e da Jovan Ra\u0161kovi\u0107, leader dei serbi di Croazia, Karad\u017ei\u0107 fu tra i fondatori del Partito Democratico Serbo (\"Srpska Demokratska Stranka\") in Bosnia ed Erzegovina nel 1989. Il partito aveva l'obiettivo di unire i serbi di Bosnia ed i serbi di Croazia alla Serbia in caso di secessione delle repubbliche di Croazia e Bosnia-Erzegovina dalla Federazione Jugoslava.\nL'ingresso di Karad\u017ei\u0107 in politica avvenne, come per altri personaggi coevi, non tanto per coscienza nazionalista quanto per opportunismo. In primis, Karad\u017ei\u0107 si trovava la strada spianata dall'implosione ideologica del titoismo (ed inizialmente infatti si aggreg\u00f2 agli ecologisti anzich\u00e9 ai nazionalisti). In secondo luogo, Karad\u017ei\u0107 seppe sfruttare le sue ottime relazioni con gli altri membri del vertice dei nazionalisti serbo-bosniaci, ritrovandosi in breve tempo leader a sorpresa del partito. Infine, in Karad\u017ei\u0107 risiedeva un certo risentimento anti-sistema e anti-comunista, legato al ricordo della prigionia del padre e della propria stessa incarcerazione per malversazioni immobiliari negli anni '80. In questo, egli era simile agli altri due leader dei partiti nazionalisti bosniaci, il bosgnacco Alija Izetbegovi\u0107 e il croato Mate Boban, che avevano anch'essi per ragioni diverse sperimentato le carceri titoiste negli anni '70 e '80, costruendosi cos\u00ec una credibilit\u00e0 da dissidenti e oppositori del regime.\nNel periodo che prelude alle prime elezioni libere del 1990, Karad\u017ei\u0107 cavalca il discorso della \u201crigenerazione nazionale\u201d, facendosi difensore dei diritti dei serbo-bosniaci, presunti vittime dei soprusi e arbitrariet\u00e0 del titoismo. Ma non attacca le altre comunit\u00e0 nazionali e gli altri partiti nazionalisti, con i quali instaura un dialogo. Rifiuta di candidarsi al parlamento e alla presidenza del paese - forse per reticenza caratteriale o forse perch\u00e9 pi\u00f9 interessato a restare dietro le quinte per costruire una partitocrazia etnica costruita attorno al partito-nazione. I tre partiti nazionalisti (SDS, SDA, HDZ) trionfano alle elezioni, scalzando i post-comunisti per spartirsi il potere, ma la loro coalizione si rivela una tattica di breve periodo che cela visioni strategiche profondamente divergenti.\nNel corso del 1991, mentre si avvia la disgregazione della Jugoslavia e la Bosnia-Erzegovina \u00e8 nel caos istituzionale, Karad\u017ei\u0107 si trasforma da nazionalista moderato in \u201cpianificatore visionario\u201d della guerra e della pulizia etnica, preludio dell'\u201carchitetto del genocidio\u201d secondo Robert Donia. Karad\u017ei\u0107 pu\u00f2 contare sul sostegno del serbo Milo\u0161evi\u0107 a Belgrado, senza tuttavia esserne succube, e modifica radicalmente il suo discorso pubblico per seguire il corso degli eventi e restarne a galla. Egli diventa drastico, apocalittico, minaccioso, ossessivamente legato a missioni identitarie e storiciste. Nell'ottobre 1991, in un famoso discorso al parlamento bosniaco-erzegovese Karad\u017ei\u0107 evoca la possibile \u201cestinzione del popolo musulmano\u201d lungo l'\u201cautostrada della rovina e della morte\u201d.\n\u00c8 proprio allora, come viene riconosciuto dalla sentenza di primo grado dell'ICTY, che prende forma tra Karad\u017ei\u0107 e il resto dei vertici del SDS il proposito di compiere pulizia etnica, deportazioni e crimini ai danni della popolazione non serba di Bosnia ed Erzegovina, ancora prima della creazione della Republika Srpska, entit\u00e0 politica che su tali obiettivi politici viene fondata.\nDurante il settembre 1991, l'SDS aveva stabilito delle \"Regioni Autonome Serbe\" (SAO) in Bosnia Erzegovina. Dopo che il Parlamento bosniaco dichiar\u00f2 l'indipendenza il 15 ottobre 1991, venne fondato a Banja Luka il 24 ottobre un parlamento serbo che rappresentava esclusivamente i serbi di Bosnia ed Erzegovina. Il mese successivo i serbo-bosniaci tennero un referendum da cui emerse che la stragrande maggioranza dei votanti desiderava unirsi in uno stato federale insieme alla Serbia e Montenegro, come membri della Jugoslavia. Nel dicembre del 1991, i leader dell'SDS stilarono un documento top secret intitolato \"Per l'attivit\u00e0 e l'organizzazione degli organi della popolazione serba in Bosnia Erzegovina in circostanze eccezionali\". Non era altro che un programma centralizzato per la presa di potere in ogni municipalit\u00e0 del paese attraverso la creazione di un governo ombra e di strutture para-governative attraverso delle \"crisi di governo\" e nel preparare i lealisti serbi a coordinarsi con l'Armata Popolare Jugoslava (JNA).\nIl 9 gennaio 1992, l'Assemblea serbo-bosniaca proclam\u00f2 la Repubblica del Popolo Serbo di Bosnia Erzegovina (\u0420\u0435\u043f\u0443\u0431\u043b\u0438\u043a\u0430 \u0441\u0440\u043f\u0441\u043a\u043e\u0433 \u043d\u0430\u0440\u043e\u0434\u0430 \u0411\u043e\u0441\u043d\u0435 \u0438 \u0425\u0435\u0440\u0446\u0435\u0433\u043e\u0432\u0438\u043d\u0435/\"Republika srpskog naroda Bosne i Hercegovine\"). Il 28 febbraio 1992 venne adottata la costituzione della Repubblica del Popolo Serbo di Bosnia Erzegovina e venne dichiarato che il territorio di tale stato includeva le regioni autonome serbe, municipalit\u00e0 e altre entit\u00e0 di etnia serba, cos\u00ec come \"tutte le regioni in cui la popolazione serba rappresenta una minoranza a seguito del genocidio della seconda guerra mondiale\" e che tale territorio era parte dello stato federale jugoslavo. Tra il 29 febbraio ed il 1\u00ba marzo 1992 si tenne il referendum sull'indipendenza della Bosnia Erzegovina della Jugoslavia; molti serbi lo boicottarono mentre vi parteciparono i bosniaci ed i croati che erano a favore dell'indipendenza.\nPresidente della Republika Srpska.\nIl 6 ed il 7 aprile 1992, la Bosnia venne riconosciuta Stato indipendente dalla Comunit\u00e0 europea e dagli Stati Uniti d'America. Il Paese fu ammesso all'ONU il 22 maggio dello stesso anno, mentre la Repubblica del Popolo Serbo, alcuni mesi pi\u00f9 tardi, fu rinominata Repubblica Serba di Bosnia ed Erzegovina (\"Republika Srpska Bosne i Hercegovine\"). Karad\u017ei\u0107 ne \u00e8 stato eletto il presidente il 13 maggio 1992. Come tale aveva potere, secondo quanto stabilito dalla Costituzione serbo-bosniaca, sull'esercito sia in tempo di guerra che in quello di pace, aveva l'autorit\u00e0 di fare nomine, di promuovere e di congedare gli ufficiali dell'esercito. Karad\u017ei\u0107 si present\u00f2 tre volte tra il febbraio e marzo 1993 presso la sede dell'ONU di New York per negoziare il futuro della Bosnia.\nAnd\u00f2 a Mosca nel 1994 per incontrare gli ufficiali russi e discutere con loro della situazione in Bosnia. Nel 1994 la Chiesa ortodossa greca descrisse Karad\u017ei\u0107 come \"uno dei pi\u00f9 illustri figli di nostro signore Ges\u00f9 Cristo che lavora per la pace\" e lo decor\u00f2 con l'Ordine dei Cavalieri di San Dionisio di Zante. Il patriarca ecumenico Bartholomew dichiar\u00f2 che \"il popolo serbo era stato scelto da Dio per proteggere le frontiere occidentali dell'Ortodossia\".\nVenerdi 4 agosto 1995, mentre l'esercito croato era pronto ad attaccare la regione della Krajina, controllata dai serbi di Croazia, Karad\u017ei\u0107 annunci\u00f2 la rimozione del generale Ratko Mladi\u0107 dal suo posto di comando. Sarebbe stato lui stesso ad assumere il ruolo di comandante dell'esercito serbo-bosniaco. Karad\u017ei\u0107 incolp\u00f2 Mladi\u0107 della perdita di due citt\u00e0 chiave serbe nella Bosnia occidentale che erano cadute recentemente in mano ai croati. Karad\u017ei\u0107 utilizz\u00f2 la perdita delle due citt\u00e0 come scusa per giustificare i cambiamenti nella struttura di comando. Il generale Mladi\u0107 fu retrocesso al grado di \"consigliere\". Mladi\u0107 rifiut\u00f2 di abbandonare la carica affermando di avere il sostegno dei militari dell'esercito e del popolo. Karad\u017ei\u0107 tent\u00f2 di descrivere Mladi\u0107 come \"pazzo\" ma il grande supporto popolare nei confronti di Mladi\u0107 lo costrinse a ritirare la decisione l'11 agosto 1995.\nIncriminazione da parte del tribunale penale internazionale per l'ex-Jugoslavia.\nDal 1996 Karad\u017ei\u0107 era ricercato per crimini di guerra dal tribunale penale internazionale per i crimini nell'ex Jugoslavia (ICTY). L'Interpol aveva emesso contro di lui un mandato per crimini contro l'umanit\u00e0, genocidio, gravi violazioni delle convenzioni di Ginevra del 1949 commessi contro non serbi nel suo ruolo di comandante supremo delle forze armate serbo-bosniache e presidente del Consiglio nazionale di sicurezza della Republika Srpska. \u00c8 accusato dall'ICTY di aver ordinato il genocidio di Srebrenica nel 1995 diretto dai serbo-bosniaci al fine di \"creare una situazione insostenibile e di totale insicurezza senza possibilit\u00e0 di sopravvivenza\" nell'area dichiarata dall'ONU come \"sicura\" e di aver ordinato la presa in ostaggio del personale dell'ONU nel periodo maggio-giugno 1995.\nL'incriminazione secondo l'articolo 7 dello statuto del tribunale internazionale dell'Aja per responsabilit\u00e0 individuale criminale di Karad\u017ei\u0107 comprende:\nAccusa 1: genocidio. Il 28 giugno 2012 il tribunale ha accettato la mozione della difesa secondo cui \"non c'\u00e8 evidenza che il genocidio sia avvenuto in tali municipalit\u00e0\". Le mozioni della difesa per le altre nove accuse sono state rigettate. La corte d'appello successivamente disse che la corte aveva errato e reintrodusse l'accusa di genocidio l'11 luglio 2013.\nMunicipalit\u00e0: Bratunac, Fo\u010da, Klju\u010d, Kotor Varo\u0161, Prijedor, Sanski Most, Vlasenica e Zvornik.\nAccusa 2: genocidio\nMunicipalit\u00e0: Srebrenica.\nAccusa 3: persecuzione per motivi razziali, religiosi ed etnici (crimine contro l'umanit\u00e0)\nMunicipalit\u00e0: Banja Luka, Bijeljina, Bosanska Krupa, Bosanski Novi, Bratunac, Br\u010dko, Fo\u010da, Had\u017ei\u0107i, Ilid\u017ea, Kalinovik, Klju\u010d, Kotor Varo\u0161, Novi Grad, Novo Sarajevo, Pale, Prijedor, Rogatica, Sanski Most, Sokolac, Trnovo, Vlasenica, Vogo\u0161\u0107a, Zvornik, e Srebrenica.\nAccusa 4: sterminio (crimine contro l'umanit\u00e0)\nAccusa 5: omicidio (crimine contro l'umanit\u00e0)\nAccusa 6: omicidio (violazione delle leggi e costumi di guerra)\nAccusa 7: deportazione (crimine contro l'umanit\u00e0)\nAccusa 8: atti inumani (trasferimento forzato), crimine contro l'umanit\u00e0\nAccusa 9: atti di violenza con lo scopo di diffondere il terrore nei confronti della popolazione civile, violazione delle leggi e dei costumi di guerra\nAccusa 10: attacco illegittimo verso i civili, violazione delle leggi e dei costumi di guerra\nAccusa 11: presa di ostaggi, violazione delle leggi e dei costumi di guerra\nLatitanza.\nKarad\u017ei\u0107 \u00e8 stato latitante dal 1996 fino al luglio 2008. Fu emesso un mandato di cattura internazionale eccezionale in base all'articolo 61 del tribunale. Il governo degli Stati Uniti aveva offerto una taglia di 5 milioni di dollari per la sua cattura e per quella del generale serbo-bosniaco Ratko Mladi\u0107.\nDal 1999 Karad\u017ei\u0107 faceva finta di essere un esperto New Age di medicina alternativa: lavor\u00f2 in una clinica privata di Belgrado sotto falso nome di Dragan David Dabic, nascondendo il suo volto dietro lunghi capelli e barba bianchi; tenne delle conferenze davanti a centinaia di persone a proposito di medicina alternativa; aveva un sito internet dove offriva assistenza nel trattamento di problemi sessuali e disordini attraverso quella che lui chiamava \"energia quantistica umana\".\nL'abilit\u00e0 di Karad\u017ei\u0107 ad evitare la cattura per pi\u00f9 di un decennio ha aumentato la stima nei suoi confronti da parte dei soldati serbo-bosniaci. Alcune fonti (e Karad\u017ei\u0107 stesso) sostengono che abbia ricevuto una promessa di impunit\u00e0 dagli Stati Uniti d'America, a seguito di un accordo con Richard Holbrooke durante le negoziazioni degli accordi di Dayton. Da parte sua, Holbrooke ha negato pi\u00f9 volte che questo accordo sia stato fatto. Durante il periodo da fuggiasco, Karad\u017ei\u0107 \u00e8 stato aiutato da molte persone, tra cui Bosko Radonjich, e nel 2001 centinaia di sostenitori manifestarono a favore di Karad\u017ei\u0107 nel suo paese natale. Nel marzo 2003, sua madre Jovanka fece un appello affinch\u00e9 si arrendesse.\nUfficiali britannici prepararono delle azioni militari per catturare Karad\u017ei\u0107 e altri sospetti e cercarono di fare pressione politica sui governi balcanici.\nNel maggio 2004, l'ONU annunci\u00f2 che \"il fratello di un sospettato di crimini di guerra che stava testimoniando nel processo a Karad\u017ei\u0107 era stato ucciso per errore da un raid della polizia della Republika Srpska\" . Aggiunsero poi che \"si poteva ipotizzare che l'informatore venne ucciso prima che questo fosse in grado di dire altro\".\nNel 2005 i leader serbo-bosniaci lanciarono un appello affinch\u00e9 si arrendesse, giustificando che la Bosnia e la Serbia non sarebbero migliorate dal punto di vista economico e politico fino a quando Karad\u017ei\u0107 fosse rimasto in libert\u00e0. Dopo un raid fallito ai primi di maggio, il 7 luglio 2005 le truppe della Nato arrestarono Aleksandar, il figlio di Karad\u017ei\u0107, ma lo rilasciarono dopo 10 giorni. Il 28 luglio, Ljiljana, la moglie di Karad\u017ei\u0107, chiese al marito di arrendersi, a seguito, secondo le sue parole, di un'\"enorme pressione\".\nLa BBC riport\u00f2 che Karad\u017ei\u0107 era stato avvistato nel 2005 vicino a Fo\u010da: \"lungo il 38 km (24 miglia) sulla strada, nelle vicinanze del parco nazionale Sutjeska \"Radovan Karad\u017ei\u0107 \u00e8 appena sceso da una Mercedes rossa\". ma si affermava che: \"le intelligence occidentali sanno perfettamente dove sia, ma manca la volont\u00e0 politica di Londra o Washington di mettere a rischio le vite di agenti britannici e statunitensi per arrestarlo\".\n\u00c8 stato riportato che Karad\u017ei\u0107 scamp\u00f2 alla cattura a Vienna nel maggio del 2007, dove viveva con il nome di Peter Glumac. Si presentava come venditore croato di soluzioni alle erbe e unguenti. La polizia austriaca parl\u00f2 con lui durante un controllo legato ad un omicidio avvenuto nell'area in cui abitava Karad\u017ei\u0107. Non venne per\u00f2 riconosciuta la sua vera identit\u00e0. Aveva ottenuto un passaporto croato e aveva detto di essere a Vienna per un corso. La polizia non fece altre domande e non gli prese le impronte digitali visto che appariva calmo e rispondeva prontamente alle domande. Dragan Karad\u017ei\u0107, suo nipote, dichiar\u00f2 in un'intervista al \"Corriere della Sera\" che lo zio aveva assistito ad una partita di calcio della Serie A, essendo un fan dei calciatori serbi Sini\u0161a Mihajlovi\u0107 e Dejan Stankovi\u0107, e che aveva visitato Venezia con il nome di Peter Glumac.\nIl 10 gennaio 2008 la BBC riport\u00f2 che i passaporti dei suoi parenti pi\u00f9 stretti erano stati ritirati. Il 21 febbraio 2008, nel momento dell'indipendenza del Kosovo, sono stati esposti i suoi ritratti durante la manifestazione \"Kosovo \u00e8 Serbia\" a Belgrado.\nArresto.\nL'arresto di Radovan Karad\u017ei\u0107 ebbe luogo a Belgrado il 21 luglio 2008. La ricompensa per il suo arresto non \u00e8 mai stata richiesta: nonostante ci\u00f2 si vocifera che l'arresto sia avvenuto per mano di alcuni abitanti locali che avevano scoperto la sua vera identit\u00e0 e volevano avere il denaro. Se confermato, ci\u00f2 spiegherebbe perch\u00e9 il governo serbo afferm\u00f2 che la sua polizia (MUP) non c'entrava nulla con l'arresto. Karad\u017ei\u0107 \u00e8 stato trasferito in custodia all'Aja il 30 luglio. Diecimila persone manifestarono a Belgrado per protestare contro l'estradizione.\nProcesso.\nIl 31 luglio 2008 Karad\u017ei\u0107 \u00e8 apparso in tribunale davanti al giudice Alphons Orie, che ha condannato 64 accusati dal 1993. Durante la prima udienza, Radovan Karad\u017ei\u0107 espresse preoccupazione per la sua vita dicendo: \"Se Holbrooke vuole la mia morte e si rammarica che non esiste la pena di morte qui, voglio sapere se il suo braccio \u00e8 lungo abbastanza da raggiungermi qui\". Afferm\u00f2 anche che il patto che aveva fatto con Holbrooke era la ragione per cui c'erano voluti 13 anni a portarlo davanti al tribunale ICTY. Ha fatto accuse simili contro l'ex segretario di stato americano Madeleine Albright. Muhamed Sacirbey, ministro degli esteri bosniaco all'epoca, dichiar\u00f2 che l'accordo Karad\u017ei\u0107-Holbrooke era stato siglato nel luglio 1996.\nNell'agosto 2008 Karad\u017ei\u0107 dichiar\u00f2 che era in corso una cospirazione contro di lui. Defin\u00ec la corte, presieduta dal giudice scozzese Iain Bonomy \"tribunale della NATO\" mascherato da tribunale internazionale. Il 13 ottobre 2009, la BBC ha riportato che la richiesta di immunit\u00e0 dalle accuse gli era stata negata. L'inizio del processo venne spostato al 26 ottobre cos\u00ec da poter preparare una difesa.\nLunedi 26 ottobre 2009, 15 minuti dopo l'inizio del processo questo venne sospeso dal momento che aveva iniziato un boicottaggio dell'udienza. Il giudice O-Gon Kwon disse che in assenza di Karad\u017ei\u0107, o di chi lo difendeva o di qualunque avvocato che lo rappresentava, il caso era sospeso per 24 ore quando l'accusa avrebbe iniziato il suo rapporto. L'atteggiamento di Karad\u017ei\u0107 fu definito dai giudici \"poco collaborativo\". In particolare Iain Bonomy dichiar\u00f2: \"Quello che lei sta dicendo \u00e8 che vuole condurre in prima persona questa causa, ma che non \u00e8 in grado di condurla. Questa per la corte \u00e8 una situazione insoddisfacente.\" Il 5 novembre 2009 la corte gli impose con la forza un avvocato e decise di posticipare il suo processo al 1\u00ba marzo 2010.\nIl 26 novembre 2009 Karad\u017ei\u0107 present\u00f2 una mozione in cui contestava la validit\u00e0 e la legittimit\u00e0 del tribunale, dichiarando che: \"il Consiglio di Sicurezza dell'ONU non aveva il potere di istituire l'ITCY e nel farlo ha violato gli accordi di diritto internazionale e ha delegato all'ITCY un potere legislativo inesistente.\" Allo stesso modo ha definito un mito il massacro di Srebrenica e l'assedio di Sarajevo, accusando direttamente i musulmani di aver orchestrato tutto per dare la colpa ai serbi di Bosnia. Anche la strage di Markale del 1994, secondo Karad\u017ei\u0107, fu provocata dai bosgnacchi stessi.\nA ci\u00f2 l'accusa rispose che: \"la Camera d'appello ha gi\u00e0 determinato la validit\u00e0 della creazione del tribunale in precedenti sentenze che costituiscono un precedente su questo argomento\" ed ha pertanto rigettato la mozione. L'accusa ha iniziato la causa il 13 aprile 2010 e l'ha completata il 25 maggio 2012. La scoperta di pi\u00f9 di 300 corpi in una fossa comune vicino al sito minerario di Tomasica nel settembre 2013 caus\u00f2 un turbinio di mozioni che si chiusero quando il tribunale neg\u00f2 la riapertura della pubblica accusa. La difesa ha iniziato la sua causa il 16 ottobre 2012 e lo ha completato nel marzo 2014. Karad\u017ei\u0107 decise di non testimoniare. La causa delle discussioni finali iniziarono il 29 settembre 2014 e la richiesta di Karad\u017ei\u0107 di un nuovo processo venne rigettata.\nCondanna.\nIl 24 marzo 2016 \u00e8 stato condannato in primo grado dal tribunale penale internazionale dell'Aja a 40 anni di carcere.\nRadovan Karad\u017ei\u0107 rispondeva a due capi d'accusa per genocidio (capi di imputazione 1 e 2), cinque per crimini contro l'umanit\u00e0 (capi di imputazione 3, 4, 5, 7 e 8) e quattro per violazioni di leggi e costumi di guerra (capi di imputazione 6, 9, 10 e 11). La sentenza della Corte ha riguardato la responsabilit\u00e0 penale individuale di Karad\u017ei\u0107 in quattro \"joint criminal enterprise\" (JCE).\nLa prima \"joint criminal enterprise\" include i crimini commessi dal 1991 al 1995 in sette municipalit\u00e0 della Bosnia-Erzegovina (Bratunac, Fo\u010da, Klju\u010d, Kotor Varo\u0161, Prijedor, Sanski Most, Vlasenica e Zvornik). I giudici hanno definito Karad\u017ei\u0107 non colpevole del capo di imputazione numero 2, poich\u00e9 non \u00e8 stato loro possibile stabilire oltre ogni ragionevole dubbio la presenza di un intento di genocidio. Karad\u017ei\u0107 \u00e8 stato riconosciuto colpevole dei capi di imputazione 3, 4, 5 e 7 nelle sette municipalit\u00e0: persecuzioni, stermini, massacri e deportazioni, riconosciuti come crimini contro l'umanit\u00e0.\nLa seconda \"joint criminal enterprise\" riguarda i crimini commessi durante l'assedio di Sarajevo. Karad\u017ei\u0107 \u00e8 stato riconosciuto colpevole dei capi d'imputazione 6, 9 e 10: massacri di civili, diffusione di uno stato di terrore nei civili e attacchi indiscriminati su civili, in quanto violazione delle leggi e dei costumi di guerra.\nLa terza \"joint criminal enterprise\" concerne la presa in ostaggio delle truppe ONU durante l'ultimo anno di guerra. Karad\u017ei\u0107 \u00e8 stato ritenuto colpevole del campo di imputazione numero 11, ovvero la cattura di ostaggi in aperta violazione delle leggi e dei costumi di guerra.\nLa quarta \"joint criminal enterprise\" include i crimini commessi durante il massacro di Srebrenica. Karad\u017ei\u0107 \u00e8 stato riconosciuto colpevole del capo di imputazione numero 1, genocidio, per quanto occorso a Srebrenica e nel campo di Poto\u010dari, dove furono uccisi pi\u00f9 di bosniaci con una metodologia che, nelle parole del Presidente della Corte O-Gon Kwon, \u201cha permanentemente rimosso la presenza dei bosniaci-musulmani da Srebrenica\u201d.\nIn appello la condanna \u00e8 stata commutata in ergastolo il 20 marzo 2019.\nOpere.\nPoesia.\nKarad\u017ei\u0107 pubblic\u00f2 alcuni libri di poesia alcuni dei quali mentre era in latitanza."}
{"id": "413351", "revid": "729019", "url": "https://it.wikipedia.org/wiki?curid=413351", "title": "Aergol Lawhir", "text": "Figlio ed erede di Triffyn Farfog, Aergol Lawhir port\u00f2 la corte a Lis Castell (Lydstep), vicino a Din Bych (Tenby). Potrebbe aver avuto una seconda residenza al castello di Argoel, nel Dyfed.\n\u00c8 considerato un grande benefattore della Chiesa e di certo fu patrono dei grandi vescovi di Glywysing, san Teilo e Oudoceus. Budic II, re di Bretagna, trov\u00f2 rifugio presso la corte di Aergol, quando fu espulso dal suo regno.\nAd un certo punto, Aergol entr\u00f2 in conflitto con Cynan Garwyn, re del Powys. I loro eserciti si scontrarono a Crug Dyfed, ma non si conosce quale fu l'esito dello scontro. Gildas ricorda Aergol come \"buon re\"."}
{"id": "413354", "revid": "287204", "url": "https://it.wikipedia.org/wiki?curid=413354", "title": "Radovan Karadzic", "text": ""}
{"id": "413355", "revid": "180559", "url": "https://it.wikipedia.org/wiki?curid=413355", "title": "Galleria d'arte moderna (Genova)", "text": "La Galleria d'arte moderna - GAM \u00e8 uno dei musei che fanno parte del polo museale di Nervi.\nInaugurata nel 1928, ha sede in via Capolungo 3, all'interno dei parchi comunali, nella cinquecentesca villa Saluzzo Serra e comprende parte della collezione Wolfson (The Wolfson Collection) proveniente dalla vicina galleria Wolfsoniana.\nDescrizione.\nLe opere d'arte - sia scultoree che pittoriche - raccolte al piano terra e nei due piani superiori della galleria nerviese sono articolate sulla base di un nucleo di pregiati pezzi artistici donati dal principe Oddone Eugenio Maria di Savoia. Tale nucleo base \u00e8 stato poi arricchito con il frutto di lasciti successivi e recenti campagne di acquisizione.\nLa sede della galleria - nella quale vengono organizzate anche mostre estemporanee a tema - ospita oltre duemilasettecento tra sculture, pitture, incisioni e disegni. Tutto il materiale - raccolto a partire dal 1850 - \u00e8 databile tra l'inizio dell'Ottocento e l'epoca contemporanea.\nTra gli artisti rappresentati figurano fra gli altri Ernesto Rayper, Tammar Luxoro, Pompeo Mariani, Cesare Viazzi (\"La ragazza delle ciliegie un gioiello di campagna\"), Rubaldo Merello, Angiolo Del Santo, Renato Guttuso (\"Contadini al lavoro\"), Filippo de Pisis (\"L'archeologo\"), Francesco Messina (Pugilatore in riposo alle corde) (Ofelia), Arturo Martini (La Convalescente), Aligi Sassu (La mattanza), Arturo Tosi (La mietitura, 1935), Giuseppe Amisani (Cleopatra lussuriosa)"}
{"id": "413356", "revid": "20768", "url": "https://it.wikipedia.org/wiki?curid=413356", "title": "Turismo LGBT", "text": "Il turismo LGBT \u00e8 una forma di turismo rivolto a persone gay, lesbiche, bisessuali e transessuali che \u00e8 stato attuato in questi ultimi anni nei luoghi di pi\u00f9 ampia accettazione sociale dell'omosessualit\u00e0, come l'Europa e alcuni siti dell'America del Nord in particolare. Tali destinazioni e strutture vengono selezionate per essere \"gay-owned\" (cio\u00e8 di propriet\u00e0 e/o gestite da gay) o gay-friendly.\n\u00c8 un mercato che nel 2020 produceva un fatturato complessivo di 200 miliardi di dollari, e che coinvolge agenzie di viaggio, operatori turistici, linee di crociera e aeree, enti del turismo nazionali o regionali.\nIl turismo LGBT \u00e8 legato anche ad eventi come i Pride o i festival, o a mete come i Paesi in cui si possono celebrare i matrimoni tra persone dello stesso sesso, o in cui trascorrere la luna di miele in sicurezza.\nDestinazioni gay.\nLe destinazioni turistiche diventano attraenti per la comunit\u00e0 LGBT quando l'offerta di locali e strutture destinate a persone LGBT \u00e8 ampia e variegata e comprende gay bar, discoteche e locali notturni, ristoranti, hotel e guest houses, media e associazioni, alcune di propriet\u00e0 e/o gestite da gay, altre semplicemente gay friendly.\nSpesso le destinazioni gay coincidono con grandi citt\u00e0, che a volte hanno pure un quartiere gay.\nGli enti del turismo cittadini o regionali sono spesso attivi per sviluppare la reputazione di destinazione turistica gay-friendly e attirare cos\u00ec pi\u00f9 turisti.\nIl turismo LGBT pu\u00f2 coincidere con come le manifestazioni del gay pride, i festival di cinema gay o gli eventi sportivi, quali gli Eurogames o i Gay Games.\nAfrica.\nCitt\u00e0 del Capo, Sudafrica\nEuropa.\nItalia.\nL'Italia \u00e8 stata una delle principali mete del turismo omosessuale maschile di fine Ottocento e inizio Novecento, anche grazie all'assenza delle leggi antiomosessuali che esistevano nei paesi del Nord Europa, come il paragrafo 175 tedesco. Localit\u00e0 come Capri, Taormina o Venezia dovettero molto del loro successo turistico alla tolleranza con cui accolsero anche i viaggiatori omosessuali. Anche citt\u00e0 come Firenze, Roma e Napoli appaiono con frequenza elevata nei diari dei viaggiatori omosessuali dell'epoca.\nQuesto tipo di turismo \u00e8 venuto meno nel dopoguerra, sostituito da un turismo \"per famiglie\"; altre localit\u00e0 mediterranee (come Mykonos, Ibiza, Sitges, Touzer, Lesbo) hanno preso oggi il posto di quelle italiane.\nAltre mete.\nLido di Classe (Ravenna) \u00e8 stata soppiantata negli anni scorsi da Torre del Lago Puccini come meta estiva, , vede oggi seri tentativi di rilancio da parte degli imprenditori locali, svantaggiati dal fatto di non essere per ora sostenuti dalle autorit\u00e0 locali).\nIn centro Italia degna di nota \u00e8 la Regione Toscana che nell'aprile 2011 ha dato vita a \"Toscana gay friendly\", un canale dedicato al turismo gay sul proprio sito ufficiale di promozione turistica. Il canale \u00e8 stato realizzato attraverso una mappatura delle strutture gay e gay-friendly toscane, che hanno potuto aderire attraverso la compilazione di un questionario nel quale, tra l'altro, si chiedevano precisi impegni in tema di parit\u00e0 di trattamento dei turisti LGBT, formazione e gestione del personale, coordinamento con le altre realt\u00e0 gay-friendly della zona e col mondo dell'associazionismo LGBT. Alla mappatura hanno aderito oltre cento strutture. Questo canale ha cos\u00ec valorizzato tutta l'offerta gay-friendly regionale con focus particolari su Firenze.\nIn Maremma, nel sud della Toscana al confine con il Lazio e non lontana da Roma, esiste dal 2008 un progetto differente denominato Friendly Maremma\nPisa \u00e8 sede di gay.it e molto attiva da decenni: qui il 24 novembre 1979 il collettivo Orfeo organizz\u00f2 il primo corteo in Italia contro le violenze subite da persone omosessuali a seguito di alcuni omicidi a Roma e Livorno. Parteciparono circa 500 gay e lesbiche alla manifestazione, che rimarr\u00e0 la pi\u00f9 partecipata fino al 1994.\nA Marina di Camerota si nota una movida LGBT in costante espansione, grazie anche alla presenza di spiagge gay-friendly e naturiste.\nGli enti del turismo gay-friendly.\nSono ormai molti gli enti del turismo nazionali, regionali o cittadini che nel mondo hanno effettuato campagne di comunicazione anche importanti, per sottolineare la caratteristica di gay-friendly e di ospitalit\u00e0 di loro destinazioni.\nTra queste, gli enti turistici nazionali di Australia, Austria, Canada, Francia, Germania, Gran Bretagna, Svizzera o gli enti turistici regionali e cittadini di Atlanta (USA), Dallas (USA), Fort Lauderdale (USA, una delle localit\u00e0 oggi pi\u00f9 attive sotto questo aspetto), Miami (USA), Filadelfia (USA), Vancouver (Canada), Key West (USA, sotto questo aspetto la prima al mondo a promuoversi come localit\u00e0 gay-friendly), Ottawa (Canada), Tasmania (territorio dell'Australia), Quebec (Canada), Barcellona (Spagna), Vienna (Austria), Washington DC (USA).L'unica esperienza in tal senso in Italia \u00e8 della Regione Toscana, che nel 2005 e nuovamente nel 2006 ha finanziato il progetto \"Friendly Versilia\" per una campagna di comunicazione in Italia e all'estero.\nIl sito web Gay-ville.com, cofondato da Eliad Cohen, si propone di aiutare i turisti ad affittare appartamenti ad altri turisti, nelle citt\u00e0 \"gay friendly\" di tutto il mondo.\nLe associazioni di settore.\nL'IGLTA, l'associazione turistica gay e lesbica internazionale, \u00e8 il punto di riferimento per quanti si muovono in questo specifico settore turistico.\nIn Italia nel 2010 \u00e8 stata fondata la \"Associazione Italiana del Turismo Gay &amp; Lesbian\" (AITGL) , membro di IGLTA."}
{"id": "413359", "revid": "287204", "url": "https://it.wikipedia.org/wiki?curid=413359", "title": "La Luna \u00e8 una severa maestra", "text": "La Luna \u00e8 una severa maestra (\"The Moon Is a Harsh Mistress\") \u00e8 un romanzo di fantascienza scritto da Robert A. Heinlein, pubblicato per la prima volta in cinque parti sulla rivista If tra il dicembre del 1965 e l'aprile del 1966, nel maggio dello stesso anno viene pubblicato in un unico romanzo dalla G. P. Putnam's Sons.\n\u00c8 considerato una delle migliori opere di Heinlein. Ha vinto il Premio Hugo ed \u00e8 stato candidato al Premio Nebula.\nIl romanzo \u00e8 stato pubblicato in italiano nel 1966, nella collana fantascientifica Urania diviso in due parti (nn. 445 e 446) e pi\u00f9 volte ristampato.\nTrama.\nIl romanzo \u00e8 ambientato nel 2075 sulla Luna. Il satellite \u00e8 colonizzato da decenni ed \u00e8 popolato da circa tre milioni di persone, stabilite in diverse citt\u00e0 sotterranee. Inizialmente la Luna era utilizzata delle nazioni terrestri come una sicura colonia penale, dato che dopo pochi mesi di permanenza nel corpo umano si sviluppano delle modifiche fisiologiche irreversibili che rendono praticamente impossibile il ritorno sulla Terra. Con il trascorrere degli anni sulla Luna si svilupparono delle colonie floride che, coltivando il sottosuolo, rifornivano la Terra di beni di prima necessit\u00e0, come grano e riso, inviati tramite una catapulta elettromagnetica posta sulla superficie lunare. La vita degli abitanti \u00e8 dura per via delle condizioni naturali e del governo terrestre che attraverso la sua struttura di controllo chiamata \"Ente\" gestisce la vita sulla colonia e il mercato dei servizi, ponendo condizioni vessatorie agli abitanti.\nIl romanzo ruota intorno a Manuel Garcia O'Kelly, un lunare di terza generazione, e racconta lo svolgimento della guerra d'indipendenza delle colonie lunari dalla madrepatria Terra. O'Kelly \u00e8 un tecnico specializzato che ripara i computer presenti sulla Luna, e che spesso si trova a riparare il computer centrale dell'Ente. Durante una di queste riparazioni egli scopre che il supercomputer, per via delle continue espansioni apportategli dall'Ente, \u00e8 diventato un essere senziente. Il protagonista diventa amico di questo computer che chiama \"Mike\" (con riferimento a Mycroft Holmes) e per soddisfare la curiosit\u00e0 del computer partecipa ad una riunione politica clandestina. Durante l'incontro conosce e riconosce alcuni personaggi del movimento, ma deve abbandonare precipitosamente la riunione con Wyoming Knott, una donna esponente di spicco di questa organizzazione, quando la polizia di sicurezza fa irruzione. O'Kelly e la Knott riescono a nascondersi in un albergo dove O'Kelly parla di Mike alla donna, e tramite il telefono le fa conoscere il computer. In seguito un vecchio docente di O'Kelly anch'egli coinvolto nel movimento clandestino, il professor Bernardo De La Paz, viene invitato nell'albergo ed anche a questi viene presentato Mike. Con il suo aiuto i presenti scoprono che la Luna sta per andare incontro ad un disastro ecologico per via delle continue esportazioni di grano verso la Terra.\nO'Kelly decide quindi di unirsi agli altri per attuare la rivoluzione ed evitare il disastro. Con l'aiuto di Mike fondano una nuova organizzazione e tramite questa riescono a sovvertire l'Ente. Poi l'organizzazione rivoluzionaria cerca di parlamentare con le Nazioni Federate della Terra, ma dopo una serie di colloqui infruttuosi i terrestri inviano delle astronavi per attaccare le colonie ribelli. Le colonie riescono a resistere alla prima invasione e per ritorsione fanno precipitare sulla Terra dei massi da 100 tonnellate che cadendo come meteoriti provocano enormi danni. Le colonie intenzionalmente non colpiscono luoghi abitati per evitare di rendersi ostile l'opinione pubblica mondiale. La Terra invia altre astronavi, che riescono a mettere fuori uso la catapulta magnetica utilizzata dai lunari per lanciare i massi, ma i rivoluzionari rispondono utilizzando una seconda catapulta nascosta che avevano segretamente costruito, e riescono a respingere anche la seconda invasione. Le Nazioni Federate, allora, per evitare gravi danni alle proprie citt\u00e0, ritirano la flotta e riconoscono l'indipendenza della Luna.\nAmbientazione.\nSociet\u00e0.\nHeinlein nel romanzo descrive come potrebbe svilupparsi una societ\u00e0 fatta sostanzialmente di galeotti e deportati sulla Luna. Ne risulta una societ\u00e0 dove i singoli accettano come unica regola la responsabilit\u00e0 individuale. Ogni individuo \u00e8 direttamente responsabile delle proprie azioni e deve ben esserne conscio, dato che in un ambiente cos\u00ec estremo ogni piccolo errore si paga molto caro. Questa filosofia si esplicita nel detto \"TANSTAAFL\" che vuol dire \"non esistono pasti gratis\", un detto tipicamente statunitense che in un ambiente dove si paga anche l'aria assume un significato ancora pi\u00f9 pregnante.\nAncora, il romanzo discute in dettaglio la possibile organizzazione, metodi ed obbiettivi di un movimento rivoluzionario clandestino nelle particolarissime condizioni in cui si trovano i protagonisti, tra cui il decisivo appoggio alla congiura da parte del computer Mike. Tale presentazione \u00e8 tanto vivida da fruttare ad Heinlein accuse di cripto-leninismo, simmetriche a quelle di militarismo o fascismo che gli sono state mosse in riferimento a \"Fanteria dello spazio\", o di anarchismo libertario in riferimento a \"Straniero in terra straniera\".\nNel romanzo l'autore analizza anche come la societ\u00e0 si possa adattare alla scarsit\u00e0 di donne. Sulle colonie lunari per ogni donna sono presenti due uomini anche se all'inizio della colonizzazione il rapporto era addirittura di dieci a una. Questo spinse i coloni ad accettare relazioni poliandriche o a formare gruppi con pi\u00f9 uomini e donne uniti contemporaneamente in matrimonio. La societ\u00e0 lunare \u00e8 molto protettiva nei confronti della parte femminile, toccare una donna senza il suo esplicito permesso pu\u00f2 portare anche all'eliminazione, cosicch\u00e9 gli uomini sono sempre molto gentili e disponibili con le donne e le stesse donne sviluppano una profonda libert\u00e0 nel modo di comportarsi in societ\u00e0."}
{"id": "413361", "revid": "287204", "url": "https://it.wikipedia.org/wiki?curid=413361", "title": "Morus", "text": ""}
{"id": "413363", "revid": "767487", "url": "https://it.wikipedia.org/wiki?curid=413363", "title": "Wallace Martin Lindsay", "text": "Professore di latino all'Universit\u00e0 di St. Andrews dal 1899 al 1937, fu un classicista di fama internazionale e uno dei pi\u00f9 importanti studiosi del latino arcaico. Molto noto per essere stato il curatore di edizioni di alcuni classici latini, fu anche il direttore della raccolta \"Palaeographia latina\" dal 1922 al 1929 e della collana \"Monumenta palaeographica Vaticana\" dal 1929 al 1934."}
{"id": "413365", "revid": "399", "url": "https://it.wikipedia.org/wiki?curid=413365", "title": "Ferrari F300", "text": "La Ferrari F300 \u00e8 un'automobile monoposto sportiva di Formula 1 che gareggi\u00f2 nel 1998, la quarantaquattresima utilizzata dalla Scuderia Ferrari. I piloti erano Michael Schumacher (n\u00ba 3) e Eddie Irvine (n\u00ba 4). Fu la prima Ferrari progettata da Rory Byrne, dopo l'abbandono della Scuderia da parte di John Barnard dopo diversi anni.\nCarriera agonistica.\nLa F300 esord\u00ec in Australia l'8 marzo 1998. Nella prima parte di stagione la vettura sub\u00ec la netta superiorit\u00e0 delle McLaren MP4/13 di Mika H\u00e4kkinen e David Coulthard, favorite anche dagli pneumatici Bridgestone che nelle prime gare si dimostrarono nettamente superiori ai Goodyear usati dalla Scuderia. Dopo il quarto posto di Eddie Irvine all'Albert Park e il terzo di Michael Schumacher in Brasile, arriv\u00f2 un primo successo, ottenuto dal tedesco in Argentina, dove il suo compagno di squadra complet\u00f2 l'ultimo gradino del podio. Due settimane dopo, nel Gran Premio di San Marino corso a Imola, le Rosse replicarono il secondo e terzo posto dell'anno prima e, complice il ritiro di H\u00e4kkinen, Schumacher sembr\u00f2 riaprire la partita mondiale portandosi a sei punti dal finlandese \"leader\" della classifica.\nNella gara sammarinese la F300 aveva inoltre adottato per la prima volta le cosiddette \"X-Wing\", ovvero delle appendici a mo' di \"candelabri\" poste sopra le fiancate per migliorare il bilanciamento aerodinamico, ma pochi giorni dopo queste furono vietate dalla FIA sicch\u00e9 la Scuderia decise di compensare questa perdita introducendo, per la successiva tappa in Spagna, dei nuovi scarichi \"alti\", posti cio\u00e8 nella parte superiore della scocca: una novit\u00e0 che costitu\u00ec una vera e propria rivoluzione in Formula 1. \nTuttavia nelle due gare seguenti Schumacher torn\u00f2 a subire la superiorit\u00e0 delle McLaren, piazzandosi solo terzo a Montmel\u00f3 e chiudendo fuori dai punti a Monaco, dopo avere danneggiato la macchina in un duello con la di Wurz, mentre nell'occasione Irvine arriv\u00f2 terzo. Dopo appena sei gare, quindi, il tedesco si trovava gi\u00e0 staccato di 22 punti dal rivale finlandese, mentre tra i costruttori il Cavallino ne scontava 36 in meno del marchio di Woking.\nGiunti all'estate arrivarono per\u00f2 diversi miglioramenti a Maranello, apportati anche dalla Goodyear, cos\u00ec nei successivi appuntamenti di Canada, Francia e Inghilterra Schumacher inanell\u00f2 tre vittorie consecutive, propiziate anche da guasti ed errori in casa McLaren, mentre Irvine ottenne due terzi posti a Montr\u00e9al e a Silverstone intercalati dalla seconda piazza di Magny-Cours, grazie alla quale la Ferrari ottenne la sua prima doppietta dal Gran Premio di Spagna 1990. Dopo un terzo e un quinto posto rispettivamente in Austria e in Germania, Schumacher colse altre due vittorie in Ungheria e in Italia, dove arriv\u00f2 una seconda doppietta, grazie alle quali il tedesco appai\u00f2 H\u00e4kkinen in testa alla classifica; fra queste due gare si inser\u00ec tuttavia lo sfortunato Gran Premio del Belgio in cui Schumacher fu costretto al ritiro, mentre era al comando, dopo avere urtato la McLaren di Coulthard in fase di doppiaggio. \nLa crescita della F300 fu poi confermata dalle tre \"pole position\" ottenute, tutte da Schumacher, prima a Monza e poi anche negli ultimi due appuntamenti dell'anno. Al N\u00fcrburgring, per il Gran Premio del Lussemburgo, le Rosse partirono entrambe in prima fila, ma H\u00e4kkinen riusc\u00ec a portarsi in testa grazie al gioco dei \"pit stop\", andando a vincere davanti al tedesco e presentandosi all'ultima gara dell'anno, in Giappone, con quattro lunghezze di vantaggio sulla prima guida ferrarista. A Suzuka Schumacher vide la sua partenza al palo vanificata dello spegnimento del motore, che lo obblig\u00f2 a ripartire in fondo allo schieramento: la sua rimonta e annesse speranze iridate terminarono al trentunesimo giro per lo scoppio di una gomma, costringendolo al ritiro; nell'occasione Irvine riusc\u00ec comunque ad arrivare secondo, ma ci\u00f2 non bast\u00f2 al Cavallino per togliere i due titoli ad H\u00e4kkinen e alla McLaren.\nIn totale la F300 ottenne sei vittorie e due doppiette nella stagione di Formula 1, totalizzando 133 punti nel campionato costruttori, 86 conquistati da Schumacher e 47 da Irvine."}
{"id": "413367", "revid": "842", "url": "https://it.wikipedia.org/wiki?curid=413367", "title": "Virtualization Technology", "text": ""}
{"id": "413385", "revid": "110157", "url": "https://it.wikipedia.org/wiki?curid=413385", "title": "Surpierre", "text": "Surpierre (toponimo francese; in tedesco \"\u00dcberstein\", desueto) \u00e8 un comune svizzero di 715 abitanti del Canton Friburgo, nel distretto della Broye.\nGeografia fisica.\nAppartiene alla zona friburghese della Broye.\nStoria.\n 2005 ha inglobato il comune soppresso di Praratoud, che si era separato da Surpierre nel 1815, e il 1\u00ba gennaio 2017 quello di Villeneuve.\nSociet\u00e0.\nEvoluzione demografica.\nL'evoluzione demografica \u00e8 riportata nella seguente tabella:\nAmministrazione.\nOgni famiglia originaria del luogo fa parte del comune patriziale che ha la responsabilit\u00e0 della manutenzione di ogni bene comune."}
{"id": "413386", "revid": "1154737", "url": "https://it.wikipedia.org/wiki?curid=413386", "title": "Ligula", "text": "Con il termine ligula, in botanica, sono indicate due diverse strutture anatomiche presenti nelle piante. "}
{"id": "413389", "revid": "87018222", "url": "https://it.wikipedia.org/wiki?curid=413389", "title": "Auricole", "text": "Le auricole, in botanica, sono espansioni che partono dalla base della lamina fogliare, intorno alla guaina.\nIn anatomia, invece, le auricole sono prolungamenti cavi degli atri del cuore.\nPossono essere, a livello botanico:"}
{"id": "413391", "revid": "767487", "url": "https://it.wikipedia.org/wiki?curid=413391", "title": "Cremin", "text": "Cremin (toponimo francese) \u00e8 una frazione di 58 abitanti del comune svizzero di Lucens, nel Canton Vaud (distretto della Broye-Vully).\nStoria.\nGi\u00e0 comune autonomo che si estendeva per 1,63\u00a0km\u00b2, nel 2017 \u00e8 stato accorpato al comune di Lucens assieme agli altri comuni soppressi di Brenles, Chesalles-sur-Moudon, Forel-sur-Lucens e Sarzens.\nSociet\u00e0.\nEvoluzione demografica.\nL'evoluzione demografica \u00e8 riportata nella seguente tabella:\nAmministrazione.\nOgni famiglia originaria del luogo fa parte del cosiddetto comune patriziale e ha la responsabilit\u00e0 della manutenzione di ogni bene ricadente all'interno dei confini della frazione."}
{"id": "413392", "revid": "767487", "url": "https://it.wikipedia.org/wiki?curid=413392", "title": "Guaina (botanica)", "text": "La guaina \u00e8 la porzione basale della foglia in cui la lamina fogliare abbraccia il fusto (si trova al posto del picciolo).\n\u00c8 tipica delle Graminaceae, ma si pu\u00f2 anche osservare nella Tradescantia.\nPu\u00f2 essere: "}
{"id": "413393", "revid": "767487", "url": "https://it.wikipedia.org/wiki?curid=413393", "title": "McFly", "text": "I McFly sono un gruppo musicale pop britannico, formato a Londra nel 2003. La band \u00e8 composta dai cantanti e chitarristi Tom Fletcher e Danny Jones, dal bassista Dougie Poynter e dal batterista Harry Judd.\nLanciati a livello nazionale da un tour in tutto il Regno Unito, a supporto della band britannica Busted, furono sotto contratto per l'etichetta discografica \"Island Records\" fino al 2007,anno in cui la band cre\u00f2 la propria etichetta discografica personale, Super Records.\nTra i riconoscimenti che rendono famosa la band, si contano un Guinness World Record come band pi\u00f9 giovane ad avere un album di debutto in prima posizione in classifica (titolo strappato ai Beatles), 7 singoli e due album in vetta alle classifiche britanniche, 16 singoli consecutivi entrati nella top 20, e 15 singoli consecutivi nella top 10. Secondo la British Pornographic Industry (BPI), i McFly hanno venduto oltre 10 milioni di album in tutto il mondo, di cui 2 milioni di album e 1.8 milioni di singoli nel solo Regno Unito.\nTra il 2013 ed il 2015 si unirono ai Busted nel \"supergruppo\" McBusted, per poi tornare a rilasciare musica sotto il nome di McFly nel 2019, dopo una lunga pausa.\nStoria.\n2001\u20132002: Formazione.\nAlla fine del 2001, Tom Fletcher rispose ad un annuncio per un'audizione per una band, i Busted, ma fu infine scartato. Nonostante ci\u00f2, il suo talento non rimase inosservato. Poco tempo dopo, Fletcher conobbe Danny Jones e, colpito dal suo talento, gli propose di formare una band insieme.\nFletcher e Jones svilupparono rapidamente un solido rapporto di amicizia, e cominciarono a scrivere canzoni insieme all'InterContinental Hotel di Londra.\nNel 2003, decisero di fare un'audizione per cercare altri componenti del gruppo, che trovarono nel bassista Dougie Poynter e nel batterista Harry Judd.\nIl nome del gruppo fu scelto da Fletcher, ed \u00e8 ispirato a Marty McFly, protagonista della trilogia cinematografica \"Ritorno al Futuro\".\n2003\u20132005: \"Room on the 3rd Floor,\" Comic Relief e \"Wonderland\".\nLo stile musicale che diede vita ai McFly traeva grande ispirazione soprattutto dai Beach Boys. Il singolo di debutto, \"5 Colours in Her Hair\", fu pubblicato il 29 marzo 2004 e debutt\u00f2 immediatamente nella prima posizione della classifica britannica, rimanendo al primo posto per due settimane.\nIl debutto televisivo dei McFly avvenne durante la trasmissione CD:UK, subito dopo un'esibizione dei Busted. Finito di suonare il proprio pezzo, James Bourne annunci\u00f2 al microfono i McFly, citando Marty McFly: \"Non siete ancora pronti per questa musica, ma ai vostri figli piacer\u00e0\".\nNel luglio 2004 il secondo singolo \"Obviously\" ottenne altrettanto successo, e fu seguito dall'album \"Room on the 3rd Floor\" che debutt\u00f2 anch'esso in vetta alla classifica degli album britannici. L'album \u00e8 attualmente premiato doppio platino dalla British Phonographic Industry. \"Room on the 3rd Floor\" procur\u00f2 ai McFly un Guinness World Record come pi\u00f9 giovane band con l'album di debutto in prima posizione in classifica, premio che in precedenza apparteneva ai Beatles.\nIl nome dell'album derivava dal luogo in cui le canzoni erano state scritte, la stanza 363 all'InterContinental Hotel.\nA settembre dell 2004, i McFly intrapresero il loro primo tour ufficiale. I singoli successivi furono \"That Girl\" il 6 settembre 2004 e \"Room on the 3rd floor\" il 15 novembre, che raggiunsero la top 5.\nNel 2005 i McFly collaborarono con l'ente benefico Comic Relief, per il quale pubblicarono dal loro secondo album \"Wonderland\" il doppio singolo \"All About You/You've Got a Friend\", di cui girarono un video musicale in Uganda, in Africa.\nIl secondo singolo \"I'll Be OK\" raggiunse la vetta della classifica ed anticip\u00f2 l'uscita di \"Wonderland\" il 29 agosto 2005, che ottenne enorme successo. I singoli successivi furono \"I Wanna Hold You\" e \"Ultraviolet/The Ballad of Paul K\".\nIl 15 settembre 2005, i McFly intrapresero il Wonderland Arena Tour, del quale fu girato un DVD durante la data di Manchester, pubblicato il 28 novembre 2005.\n2005\u20132007: \"Baciati dalla Sfortuna,\" \"Motion in the Ocean\" e prima compilation.\nDurante il 2005, i McFly volarono negli Stati Uniti per partecipare alle riprese del film \"Baciati dalla Sfortuna\", in cui interpretavano loro stessi. Il 12 maggio 2006 la band torn\u00f2 in America per presenziare alla premi\u00e8re del film ad Hollywood. La promozione del film fu fatta al fianco degli attori protagonisti Lindsay Lohan e Chris Pine.\nA luglio del 2006 furono pubblicati \"Please, Please\" e la cover del brano \"Don't Stop Me Now\" dei Queen, che anticiparono il terzo album \"Motion in the Ocean\". Il secondo singolo estratto fu \"Star Girl\", ed il quarto \"Sorry's Not Good Enough/Friday Night\".\nIl 17 settembre 2006 inizi\u00f2 il Motion in the Ocean Tour, ed il 20 marzo 2007, intrapresero il McFly Up Close and Personal Tour. Il 7 maggio 2007 fu pubblicato l'ultimo singolo di \"Motion in the Ocean\", \"Baby's Coming Back/Transylvania\", che raggiunse subito le vette delle classifiche, e fu la settima numero 1 per i McFly.\nIl 5 novembre 2007 i McFly pubblicarono la prima compilation, \"All the Greatest Hits\", che conteneva l'apprezzato nuovo singolo \"The Heart Never Lies\". L'album venne pubblicizzato dal Greatest Hits Tour alla fine del 2007.\nIl 3 dicembre 2007 fu pubblicata una compilation di B-sides: \"The Greatest Bits: B-Sides &amp; Rarities\", che contiene 12 B-sides dei loro singoli.\n2008\u20132009: Prima compilation \"Radio:ACTIVE\" e \"Above The Noise\".\nNel 2008 la band vol\u00f2 in Australia per registrare il quarto album \"\", che fu distribuito gratuitamente come allegato a \"The Mail on Sunday\" il 20 luglio 2008 nella speranza di aumentare la popolarit\u00e0 della band. In quel periodo, fu annunciato che i McFly avevano abbandonato la Island Records perch\u00e9 non concordavano con alcune decisioni prese dalla casa discografica.\nIl primo singolo da \"Radio:ACTIVE\" fu \"One for the Radio\" il 1\u00ba giugno 2008 in anteprima e pubblicato il 14 luglio.\nIl 7 novembre 2008 i McFly intrapresero un nuovo tour. Il terzo ed ultimo singolo tratto dall'album, \"Do Ya/Stay With Me\", fu pubblicato il 23 novembre 2008 in supporto all'ente benefico Children in Need.\nNel 2009, la band intraprese l'Up Close... And This Time It's Personal Tour, che raggiunse anche il Sudamerica.\n2010\u20132012: \"Above the Noise\", \"Memory Lane\" e \"Unsaid Things\".\nNel 2010 la band torn\u00f2 a lavorare con la Island Records, ed il 15 novembre 2010 pubblic\u00f2 il quinto album \"Above the Noise\", stilisticamente molto diverso dai precedenti e supportato dai singoli \"Party Girl\" e \"Shine a Light\", quest'ultimo scritto ed interpretato con il cantante britannico Taio Cruz. Per promuovere l'album, la band recit\u00f2 in un cortometraggio chiamato \"Nowhere Left to Run\".\nIl terzo singolo del quinto album fu \"That's the Truth\", pubblicato il 6 marzo 2011, ma durante il Keep Calm and Play Louder Tour, tra marzo e aprile 2012, furono suonate le tre nuove canzoni \"Do Whatcha\", \"Red\" e \"Touch the Rain\", e fu annunciato un sesto album. Fu dichiarato che il primo singolo dal sesto album sarebbe stato \"Red\", che aveva ottenuto molto successo durante il tour, ma in seguito fu cambiato con \"Love Is Easy\".\nA novembre 2012 fu pubblicato un nuovo greatest hits, \"Memory Lane: The Best of McFly\", e l'11 ottobre 2012 fu pubblicata l'autobiografia della band, \"Unsaid Things: Our Story.\"\n2013\u20132015: Dieci anni di carriera e McBusted.\nIl 19 maggio 2013, i McFly annunciarono un concerto speciale di due date al Royal Albert Hall per festeggiare i 10 anni della band. A causa dell'enorme richiesta, furono aggiunte due date, una delle quali fu condivisa in diretta streaming per tutti i fans che non erano riusciti ad aggiudicarsi un biglietto. Durante i concerti, salirono sul palco James Bourne e Matt Willis dei Busted.\nTra il 2014 ed il 2015, i McFly si unirono a Bourne e Willis nella band McBusted, con cui effettuarono due giganteschi tour in giro per il Regno Unito. Il tour dei McBusted fu quello di portata maggiore dell'intero anno 2014, con oltre 30 date.\nDurante un documentario sui McBusted condotto dalla presentatrice Fearne Cotton, Jones spieg\u00f2 che nonostante la lunga pausa, esistevano moltissime canzoni dei McFly mai pubblicate, abbastanza da poter riempire tre album, ma che per quel momento la band preferiva godersi la lunga vacanza. Il sesto album dei McFly, nonostante fosse stato annunciato gi\u00e0 da tempo, non venne pubblicato.\n2016\u20132019: \"The Anthology Tour\", pausa e \"The Lost Songs\".\nIl 25 aprile 2016, i McFly, tornati un quartetto, annunciarono un tour che sarebbe cominciato a giugno di quell'anno. Il tour prevedeva tre diverse serate in ogni citt\u00e0 (Glasgow, Birmingham, Manchester e Londra), ognuna dedicata ad uno o due album, durante le quali sarebbero state suonate tutte le canzoni incluse nei cinque album della band. I concerti furono rimandati a causa di un'ernia al disco contratta da Judd, ma l'Anthology Tour pot\u00e9 finalmente partire a settembre 2016.\nAl termine dell'Anthology Tour, la band rimase in silenzio per diverso tempo, salvo alcune dichiarazioni che sostenevano che i McFly sarebbero tornati in studio di registrazione nel 2017. Nel corso del 2018, tutti i membri della band si dedicarono a diversi progetti molto lontani dai McFly.\nIl 5 gennaio 2019, Poynter partecip\u00f2 al podcast \"Sappenin' Podcast with Sean Smith\", durante il quale dichiar\u00f2 che la possibilit\u00e0 di un ritorno dei McFly sulle scene era vicina.\nIl 9 settembre 2019 il profilo Instagram della band venne riattivato dopo due anni di silenzio, con la pubblicazione di un breve video rappresentante un microfono, logo dei McFly. A seguire questo evento, tutti i componenti della band annunciarono sui propri social media una live imminente su Instagram, prevista per il 10 settembre 2019 alle 09:30 del mattino (le 10:30 italiane). Durante la live fu annunciato un nuovo concerto della band, il primo concerto dei McFly in assoluto ad avere luogo nella prestigiosa O2 Arena di Londra, oltre alle ormai popolari canzoni scritte per il sesto album e mai pubblicate, che furono raccolte sotto il nome di \"The Lost Songs\". La band decise di pubblicare su tutte le piattaforme che consentivano di ascoltare musica, ad esempio Spotify, Apple Music e Youtube, una delle \"Lost Songs\" ogni domenica fino al 20 novembre 2019, data del concerto all'O2, come modo per scusarsi per la prolungata assenza e le spiegazioni mai date alla mancanza di nuovo materiale musicale.\nStile musicale.\nLo stile musicale dei McFly deriva dai vari musicisti che influenzarono i componenti del gruppo nel corso degli anni.\nLa maggior parte dei brani \u00e8 in stile pop, pop rock e rock, ma spesso ci sono richiami ad altri generi musicali, come surf music, blues e country. Con l'album \"Above The Noise\" ci fu invece un avvicinamento al genere electropop.\nI McFly hanno spesso citato i Busted come una delle maggiori influenze ed ispirazioni della loro carriera.\nCover.\nI McFly hanno registrato ed eseguito molte cover (ufficialmente e non) di canzoni conosciute.\n2004.\nI McFly collaborarono con i Busted ad una cover della canzone dei Kinks, \"Lola\", che fu pubblicata come B-side della versione Giapponese del singolo \"5 Colours In Her Hair\". Nello stesso anno, registrarono anche altre cover, che furono pubblicate come B-side: \"Help!\" dei Beatles nel singolo di \"Obviously\", \"She Loves You\" dei Beatles in quello di \"That Girl\" e \"Crazy Little Thing Called Love\" dei Queen nel singolo di \"Room on the Third Floor\". Registrarono anche la hit \"Mr Brightside\", originariamente dei The Killers, e \"I Predict a Riot\", originariamente dei Kaiser Chiefs.\n2005.\nI McFly registrarono il brano \"You've Got a Friend\", interpretato originariamente da Carole King, come canzone di beneficenza per Comic Relief, che fu pubblicato in singolo doppio insieme a \"All About You\". Nel settembre 2005 si unirono a Roger Daltrey dei The Who per registrare una nuova versione di \"My Generation\" degli Who, che fu usata come promozione per raccogliere fondi per il Teenage Cancer Trust e per lanciare HMV, un nuovo sistema di download digitale. A novembre, registrarono un'altra cover di un brano degli Who, \"Pinball Wizard\". Il 15 dicembre 2005 si esibirono all'Harrods Winter Signing con una cover di \"On My Own\" dei The Used.\n2006.\nIl 20 maggio 2006, i McFly si esibirono con una cover del brano \"The Boys Are Back in Town\" dei Thin Lizzy. Per Sport Relief 2006 registrarono una cover del brano \"Don't Stop Me Now\"\"\" dei Queen, pubblicata insieme al loro brano originale \"Please, Please\". \"Don't Stop Me Now\" fu eseguita anche durante i tour dei McFly, una volta insieme al chitarrista dei Queen Brian May, ed una insieme a Matt Willis. Pubblicarono anche cover di \"(You Gotta) Fight for Your Right (to Party)\" dei Beastie Boys e il tema di \"Ghostbusters\", originariamente di Ray Parker Jr.. Inoltre, i McFly furono il numero di apertura a Children in Need 2006, con \"I Wanna Hold Your Hand\" dei Beatles. Infine, pubblicarono una loro versione della canzone di Natale \"Rockin' Robin\"\"\" di Bobby Day.\nFilm e televisione.\nNel 2005, la band fu ospite speciale di un episodio della serie \"Casualty\".\nNel 2006, fu pubblicata la commedia \"Baciati dalla sfortuna\" con Lindsay Lohan e Chris Pine, in cui i McFly interpretano loro stessi. Il film usc\u00ec nelle sale americane il 12 maggio 2006, nel Regno Unito il 30 giugno 2006 ed in Italia il 7 luglio 2006. Per il film, aspramente stroncato dalla critica, pubblicarono anche la colonna sonora. Nel film, per la scena del concerto finale, fu usata un'esibizione dei McFly al London Hammersmith Apollo del 19 maggio 2005.\nIl 22 ottobre 2007, i McFly presentarono i primi Nickelodeon UK Kids Choice Awards.\nRiconoscimenti.\n2004\n2005\n2006\n2007\n2008\n2009\n2010\n2011\n2012\n2013\n2014"}
{"id": "413394", "revid": "228587", "url": "https://it.wikipedia.org/wiki?curid=413394", "title": "Collare (botanica)", "text": ""}
{"id": "413396", "revid": "111373", "url": "https://it.wikipedia.org/wiki?curid=413396", "title": "Lucens", "text": "Lucens (toponimo francese) \u00e8 un comune svizzero di 3\u00a0445 abitanti del Canton Vaud, nel distretto della Broye-Vully.\nStoria.\nNel 2011 Lucens ha inglobato il comune soppresso di Oulens-sur-Lucens e nel 2017 quelli di Brenles, Chesalles-sur-Moudon, Cremin, Forel-sur-Lucens e Sarzens.\nSociet\u00e0.\nEvoluzione demografica.\nL'evoluzione demografica \u00e8 riportata nella seguente tabella:\nAmministrazione.\nOgni famiglia originaria del luogo fa parte del cosiddetto comune patriziale e ha la responsabilit\u00e0 della manutenzione di ogni bene ricadente all'interno dei confini del comune.\nInfrastrutture e trasporti.\nLucens \u00e8 servito dall'omonima stazione, sulla ferrovia Pal\u00e9zieux-Lyss."}
{"id": "413397", "revid": "486946", "url": "https://it.wikipedia.org/wiki?curid=413397", "title": "Johan Cruijff-schaal", "text": ""}
{"id": "413398", "revid": "1501558", "url": "https://it.wikipedia.org/wiki?curid=413398", "title": "Johan Cruijff Schaal", "text": "La Supercoppa dei Paesi Bassi, ufficialmente Johan Cruijff Schaal (in olandese \"Scudo Johan Cruijff\"), \u00e8 un trofeo calcistico olandese che si assegna a finale unica, disputata tra la vincitrice della Eredivisie (campionato di prima divisione) e quella della KNVB beker. Se una squadra detiene sia il titolo nazionale sia la coppa, l'altra finalista \u00e8 la seconda classificata in campionato.\nInaugurato nel 1949 come \"Supercoppa\", il torneo fu subito sospeso, per essere poi ripristinato dal 1991 come \"PTT Telecom Cup\" con finale da disputarsi allo stadio De Kuip di Rotterdam. Nel 1994 venendo meno la sponsorizzazione torn\u00f2 a chiamarsi semplicemente \"Supercoppa\" per poi diventare \"Johan Cruijff Schaal\", in onore del giocatore olandese pi\u00f9 forte di tutti i tempi, nel 1996, con finale spostata alla Amsterdam ArenA. Dal 2017 si gioca nello stadio della vincitrice dell'Eredivisie."}
{"id": "413399", "revid": "27723", "url": "https://it.wikipedia.org/wiki?curid=413399", "title": "Ophelia (astronomia)", "text": ""}
{"id": "413400", "revid": "200568", "url": "https://it.wikipedia.org/wiki?curid=413400", "title": "Ofelia", "text": ""}
{"id": "413401", "revid": "1776051", "url": "https://it.wikipedia.org/wiki?curid=413401", "title": "Villeneuve (Surpierre)", "text": "Villeneuve (toponimo francese) \u00e8 una frazione di 374 abitanti del comune svizzero di Surpierre, nel Canton Friburgo (distretto della Broye).\nStoria.\nGi\u00e0 comune autonomo che si estendeva per 3,54\u00a0km\u00b2, il 1\u00ba gennaio 2017 stato accorpato a Surpierre.\nSociet\u00e0.\nEvoluzione demografica.\nL'evoluzione demografica \u00e8 riportata nella seguente tabella:\nAmministrazione.\nOgni famiglia originaria del luogo fa parte del comune patriziale che ha la responsabilit\u00e0 della manutenzione di ogni bene comune."}
